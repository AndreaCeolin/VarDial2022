{"id": "12279", "revid": "2176804", "url": "https://it.wikipedia.org/wiki?curid=12279", "title": "Pantheon (Roma)", "text": "Il Pantheon (), in latino classico Pantheum, \u00e8 un edificio della Roma antica situato nel rione Pigna nel centro storico, costruito come tempio dedicato a tutte le divinit\u00e0 passate, presenti e future. Fu fondato nel 27 a.C. dall'arpinate Marco Vipsanio Agrippa, genero di Augusto. Fu fatto ricostruire dall'imperatore Adriano presumibilmente dal 112-115 fino al 124 d.C. circa, dopo che gli incendi dell'80 e del 110 d.C. avevano danneggiato la costruzione precedente di et\u00e0 augustea.\n\u00c8 composto da una struttura circolare unita a un portico in colonne corinzie (otto frontali e due gruppi di quattro in seconda e terza fila) che sorreggono un frontone. La grande cella circolare, detta rotonda, \u00e8 cinta da spesse pareti in muratura e da otto grandi piloni su cui \u00e8 ripartito il peso della caratteristica cupola emisferica in calcestruzzo che ospita al suo apice un'apertura circolare detta oculo, che permette l'illuminazione dell'ambiente interno. L'altezza dell'edificio calcolata all'oculo \u00e8 pari al diametro della rotonda, caratteristica che rispecchia i criteri classici di architettura equilibrata e armoniosa. A quasi due millenni dalla sua costruzione, la cupola intradossata del Pantheon \u00e8 ancora oggi una delle cupole pi\u00f9 grandi di tutto il mondo, e nello specifico la pi\u00f9 grande costruita in calcestruzzo romano.\nAll'inizio del VII secolo il Pantheon \u00e8 stato convertito in basilica cristiana chiamata Santa Maria della Rotonda o Santa Maria ad Martyres, il che gli ha consentito di sopravvivere quasi integro alle spoliazioni inflitte dai papi agli edifici della Roma classica. Gode del rango di basilica minore ed \u00e8 l'unica basilica di Roma oltre a quelle patriarcali ad avere ancora un capitolo. Gli abitanti di Roma lo chiamavano popolarmente \"la Rotonna\" (\"la Rotonda\"), da cui derivano anche il nome della piazza e della via antistanti.\nPropriet\u00e0 demaniale dello Stato Italiano, dal dicembre 2014 il Ministero per i beni e le attivit\u00e0 culturali lo ha gestito tramite il Polo museale del Lazio, e dal dicembre 2019 attraverso la Direzione Musei statali di Roma. Nel 2019 ha fatto registrare 8.955.569 visitatori, risultando il sito museale statale italiano pi\u00f9 visitato.\nEtimologia.\nLa parola \"Pantheon\" \u00e8 a tutti gli effetti un prestito greco che la lingua italiana ha mantenuto tramite il latino: in greco \u00e8 un aggettivo sostantivato indicante \"la totalit\u00e0 degli dei\" e, nella maggior parte dei casi, sottintende il sostantivo (\"tempio\"). Dunque dal greco (\"Il tempio di tutti gli dei\") \u00e8 derivato il calco latino \"Pantheon\", utilizzato da Plinio il vecchio, che ha consegnato la parola alla lingua italiana.\nCassio Dione, un senatore romano che scriveva in greco, ipotizzava che il nome derivasse dalle numerose statue di dei collocate lungo le pareti dell'edificio o dalla somiglianza della cupola alla volta celeste. La sua incertezza lascia supporre che il nome \"Pantheon\" (o \"Pantheum\") fosse soltanto un soprannome, non il nome ufficiale dell'edificio.\nIn effetti, il concetto che potesse esistere un tempio dedicato a tutti gli dei \u00e8 opinabile. L'unico \"pantheon\" effettivamente tale registrato dalle fonti prima di quello di Agrippa si trovava ad Antiochia in Siria, sebbene fosse citato solamente da una fonte del VI secolo d.C.\nZiegler prov\u00f2 a raccogliere prove relativamente all'esistenza di \"panthea\", ma la sua lista consiste solamente di semplici dediche quali \"a tutti gli dei\" o \"ai dodici dei\", che non sono necessariamente citazioni di veri e propri templi in cui si praticasse il culto di tutti gli dei.\nIl Pantheon di Agrippa.\nIl primo Pantheon fu fatto costruire nel 27-25 a.C. da Marco Vipsanio Agrippa, amico e genero di Augusto, nel quadro della monumentalizzazione del Campo Marzio, affidandone la realizzazione a Lucio Cocceio Aucto. Esso sorgeva infatti fra i \"Saepta Iulia\" e la basilica di Nettuno, fatti erigere a spese dello stesso Agrippa su un'area di sua propriet\u00e0, in cui si allineavano da sud a nord le terme di Agrippa, la basilica di Nettuno e il Pantheon stesso.\nSembra probabile che sia il Pantheon sia la basilica di Nettuno fossero \"sacra privata\" (edifici privati ad uso sacro) di Agrippa e non \"aedes publicae\" (templi ad uso pubblico). Questa funzione meno solenne potrebbe aiutare a spiegare perch\u00e9 si fosse persa cos\u00ec presto e facilmente la memoria del nome originario e la sua funzione (Ziolkowski ipotizza che in origine esso fosse il tempio di Marte in Campo Marzio).\nL'iscrizione originale di dedica dell'edificio, riportata sulla successiva ricostruzione di epoca adrianea, recita: , ossia:\nil terzo consolato di Agrippa risale appunto all'anno 27 a.C. Tuttavia Cassio Dione lo elenca con la basilica di Nettuno e il \"Gymnasium Laconiano\" tra le opere di Agrippa terminate nel 25 a.C.\nLa sola fonte che descrive quali fossero le decorazioni del Pantheon di Agrippa \u00e8 Plinio il Vecchio, che lo vide di persona. Nella sua \"Naturalis Historia\" riporta, infatti, che i capitelli erano realizzati in bronzo siracusano e che la decorazione comprendeva delle cariatidi e statue frontonali. Le cariatidi, collocate sulle colonne del tempio, furono scolpite dall'artista neoattico Diogenes di Atene.\nCassio Dione Cocceiano afferma che il \"Pantheon\" aveva questo nome forse perch\u00e9 accoglieva le statue di molte divinit\u00e0 o pi\u00f9 probabilmente perch\u00e9 la cupola della costruzione richiamava la volta celeste (e quindi le sette divinit\u00e0 planetarie), e che l'intenzione di Agrippa era stata quella di creare un luogo di culto dinastico, dedicato agli dei protettori della Gens Iulia (Marte e Venere), e dove fosse collocata una statua di Ottaviano Augusto, da cui l'edificio avrebbe derivato il nome. Essendosi l'imperatore opposto ad entrambe le cose, Agrippa fece porre all'interno una statua del Divo Giulio, (ossia di Cesare divinizzato) e, all'esterno, nel pronao, una di Ottaviano e una di s\u00e9 stesso, a celebrazione della loro amicizia e del proprio zelo per il bene pubblico.\nDistrutto dal fuoco nell'80, venne restaurato sotto Domiziano, ma sub\u00ec una seconda distruzione nel 110 d.C. sotto Traiano a causa di un fulmine.\nIl Pantheon adrianeo.\nSotto Adriano l'edificio venne interamente ricostruito tra il 112-115 e il 124, mentre un'ipotesi precedente collocava la ricostruzione tra il 118 e il 128. Si pu\u00f2 ipotizzare che il tempio sia stato dedicato dall'imperatore durante la sua permanenza nella capitale tra il 125 e il 127.\nI bolli laterizi (marchi di fabbrica annuali sui mattoni) appartengono agli anni 115-127. \nSecondo alcuni il progetto, redatto subito dopo la distruzione dell'edificio precedente in epoca traianea, sarebbe attribuibile all'architetto Apollodoro di Damasco \u00c8 anche possibile, stando a considerazioni sulle irregolarit\u00e0 e le peculiarit\u00e0 della costruzione, che l'edificazione sia stata iniziata sotto Traiano, ripresa alla morte di questi da Adriano, interrotta per qualche tempo, poi completata con alcune variazioni al progetto iniziale, in particolare legate alla riduzione dell'altezza delle colonne del pronao da 50 a 40 piedi.\nLa rotonda \u00e8 stata eretta su una robusta fondazione formata da un anello in calcestruzzo spesso 7,3\u00a0m e profondo 4,5\u00a0m.\nCronologicamente, dapprima fu realizzata la cella circolare, quindi l'avancorpo e, infine, il pronao.\nIl pronao.\nIl pronao, ottastilo (16 colonne, 8 colonne di granito grigio provenienti dall'Isola d'Elba e 8 colonne di granito rosa provenienti dalla cava di Mons Claudianus in Egitto), misura 34,20\u00d715,62\u00a0m ed era innalzato di 1,32\u00a0m sul livello della piazza per cui vi si accedeva per mezzo di cinque gradini. L'altezza totale dell'ordine \u00e8 di 14,15\u00a0m e i fusti hanno 1,48\u00a0m di diametro alla base.\nSulla facciata il fregio riporta l'iscrizione di Agrippa in lettere di bronzo, mentre una seconda iscrizione, in caratteri pi\u00f9 piccoli, relativa a un modesto restauro compiuto nel 202 d.C. da Settimio Severo e Caracalla, fu incisa sull'architrave sotto alla prima. Il frontone doveva essere decorato con figure in bronzo, fissate sul fondo con perni di cui si vedono le sedi nel marmo del frontone.\nAll'interno, quattro file di due colonne (poste in corrispondenza della prima, terza, sesta e ottava colonna della prima fila) dividono lo spazio in tre navate: quella centrale pi\u00f9 ampia conduce alla grande porta di accesso della cella, mentre le due laterali terminano su ampie nicchie che dovevano ospitare le statue di Augusto e di Agrippa qui trasferite dall'edificio augusteo.\nI fusti delle colonne erano in granito grigio (otto in facciata) o rosa (otto, distribuite nelle due file retrostanti), provenienti dalle cave egiziane di Assuan, e anche i fusti dei porticati della piazza erano in granito grigio, sebbene di dimensioni inferiori. I capitelli corinzi, le basi e gli elementi della trabeazione erano in marmo bianco pentelico, proveniente dalla Grecia. L'ultima colonna del lato orientale del pronao, mancante gi\u00e0 dal XV secolo, fu rimpiazzata da un fusto in granito grigio sotto papa Alessandro VII e la colonna all'estremit\u00e0 orientale della facciata fu ugualmente sostituita sotto papa Urbano VIII con un fusto in granito rosso: l'originaria alternanza dei colori nelle colonne \u00e8 stata perci\u00f2 alterata nel corso del tempo. Le nuove colonne provenivano entrambe dalle Terme Neroniane.\nIl timpano (che non \u00e8 calibrato secondo la proporzione canonica greca) \u00e8 divenuto liscio per l'avvenuta perdita della decorazione bronzea, di cui per\u00f2 si vedono ancora i fori per i supporti che la sostenevano. Dalla posizione dei fori rimasti, si ritiene che la decorazione possa aver rappresentato un'aquila con una corona.\nIl tetto a doppio spiovente \u00e8 sorretto da capriate lignee, sostenute da muri in blocchi con archi poggianti sopra le file di colonne interne. La copertura bronzea della travatura lignea del pronao fu asportata nel 1625 (oppure nel 1632) sotto papa Urbano VIII per la realizzazione di 80 cannoni di Castel Sant'Angelo e forse in parte minima per l'edificazione del Baldacchino di San Pietro, opera di Gian Lorenzo Bernini: per questo \"riciclo\" fu scritta la famosa pasquinata \"quod non fecerunt barbari, fecerunt Barberini\".\nIl pronao \u00e8 pavimentato in lastre di marmi colorati che si dispongono secondo un disegno geometrico di cerchi e quadrati. Anche i lati del pronao sono rivestiti in marmo.\nL'avancorpo.\nLa struttura intermedia che collega il pronao alla cella \u00e8 un avancorpo in opera laterizia (mattoni), costituita da due massicci pilastri che si appoggiano alla rotonda, collegati da una volta che proseguiva senza soluzione di continuit\u00e0 l'originaria volta sospesa in bronzo della parte centrale del pronao. Nei pilastri sono inserite scale di accesso alla parte superiore della rotonda. La parete \u00e8 rivestita con lastre di marmo pentelico e decorata all'esterno e ai lati della porta della cella da un ordine di lesene che prosegue l'ordine del pronao. Tra le lesene sono inseriti pannelli decorativi con ghirlande, simboli sacerdotali e strumenti sacrificali.\nLa differenza di livello tra i due frontoni ha fatto ipotizzare che il pronao dell'edificio fosse stato in origine previsto di maggiori dimensioni, con fusti di colonna di 50 piedi (14,80\u00a0m) invece che di 40 piedi (11,84\u00a0m), \nLa porta in bronzo, la pi\u00f9 antica e la pi\u00f9 imponente di quelle ancora in uso a Roma, misura 4,45\u00a0m di larghezza per 7,53\u00a0m di altezza.\nL'esterno della rotonda.\nA ciascuna di queste tre fasce corrispondono anche diversi materiali usati nell'edificio, via via pi\u00f9 leggeri; pi\u00f9 in dettaglio, dal basso verso l'alto, sono stati usati:\nL'interno della rotonda.\nLo spazio interno della cella rotonda \u00e8 costituito da un cilindro coperto da una semisfera. Il cilindro ha altezza uguale al raggio (21,72\u00a0m) e l'altezza totale dell'interno \u00e8 uguale al diametro (43,44\u00a0m; 43,30\u00a0m).\nAl livello inferiore si aprono sei ampie nicchie d\u00ecstile (ossia con due colonne sul fronte), a pianta alternativamente rettangolare (in realt\u00e0 trapezoidale) e semicircolare, pi\u00f9 la nicchia dell'ingresso e l'abside. Questo primo livello \u00e8 inquadrato da un ordine architettonico con le colonne in corrispondenza dell'apertura delle nicchie e lesene nei tratti di parete intermedi, che sorreggono una trabeazione continua. Solo l'abside opposta all'ingresso \u00e8 invece fiancheggiata da due colonne sporgenti dalla parete. La trabeazione continua del corpo della rotonda prosegue nell'abside; su di essa si regge il catino absidale a semicupola.\nTra le lesene, negli spazi tra le nicchie, sono presenti otto piccole edicole su alto basamento, con frontoncini alternativamente triangolari e curvilinei. Le pareti sono rivestite da lastre di marmi colorati.\nL'ordine superiore, in \"opus sectile\", aveva un ordine di lesene in porfido che inquadravano finestre e un rivestimento in lastre di marmi colorati. Le finestre si affacciano sul primo corridoio anulare interno di alleggerimento. La decorazione romana originale di questa fascia fu sostituita dall'architetto Paolo Posi nel 1747 su indicazione di papa Benedetto XIV. Nel settore sud-occidentale una parte dell'originario aspetto romano di questo livello fu restaurata negli anni trenta del XX secolo, ma in modo non del tutto preciso.\nIl rivestimento del pavimento \u00e8 in lastre con un disegno di quadrati in cui sono inscritti alternativamente cerchi o quadrati pi\u00f9 piccoli. I materiali utilizzati sono il porfido, il giallo antico, il granito e il pavonazzetto.\nLa cupola.\nLa cupola, del diametro di 43,44\u00a0m (43,30\u00a0m secondo Cinti \"&amp; al.\" e Coarelli), e con pi\u00f9 di 5\u00a0000 tonnellate di peso, \u00e8 l'archetipo delle cupole costruite nei secoli successivi in Europa e nel Mediterraneo, sia nelle chiese cristiane, sia nelle moschee musulmane.\nPer ci\u00f2 che concerne il diametro, oggi, se non si considera la copertura del CNIT (Centre des nouvelles industries et technologies) di Parigi come una cupola (in realt\u00e0 \u00e8 una volta a crociera), la cupola del Pantheon \u00e8 tuttora la cupola pi\u00f9 grande al mondo, superando sia la cupola di San Pietro (diametro 42,52\u00a0m) sia la cupola del Brunelleschi a Firenze (diagonale minore 41,47\u00a0m) e sia la cupola di Santa Sofia a Costantinopoli (diametro maggiore 31,24). Tra le cupole in calcestruzzo, quella del Pantheon ha le dimensioni del diametro ancora insuperate.\nAll'interno \u00e8 decorata da cinque ordini di ventotto cassettoni; ventotto era un numero che gli antichi consideravano perfetto, dal momento che si ottiene dalla somma 1+2+3+4+5+6+7 e che il sette \u00e8 un numero che indica perfezione, essendo sette i pianeti visibili ad occhio nudo. I cassettoni sono di misura decrescente procedendo verso l'alto, e sono assenti nell'ampia fascia liscia vicina all'oculo zenitale, che misura 9\u00a0m di diametro. \nLa realizzazione fu resa possibile grazie a una serie di espedienti che contribuiscono all'alleggerimento della struttura: dall'utilizzo dei cassettoni all'uso di materiali via via sempre pi\u00f9 leggeri verso l'alto. Nello strato pi\u00f9 vicino al tamburo cilindrico si trovano strati di calcestruzzo con scaglie di mattoni, salendo si trova calcestruzzo con scaglie di tufo, mentre nella parte superiore, nei pressi dell'oculo, si trova calcestruzzo miscelato a lapilli vulcanici. La cupola fu realizzata in unico getto sopra una enorme centina in legno.\nAll'esterno, la cupola \u00e8 nascosta inferiormente da una sopraelevazione del muro della rotonda, ed \u00e8 quindi articolata in sette anelli sovrapposti, l'inferiore dei quali conserva tuttora il rivestimento in lastre di marmo. La parte restante era coperta da tegole in bronzo dorato, asportate dall'imperatore bizantino Costante II nel 655, ad eccezione di quelle che circondavano l'oculo, tuttora \"in situ\". Nell'VIII secolo Papa Gregorio III ripristin\u00f2 la copertura con lastre di piombo. Lavori di restauro della copertura furono poi eseguiti dai papi Niccol\u00f2 V e Gregorio XVI. Lo spessore della muratura si rastrema verso l'alto (da 5,90\u00a0m inferiormente a in corrispondenza della parte intorno all'oculo centrale).\nLa struttura.\nPer resistere a tutti i tipi di spinta, la struttura interna della costruzione centrale (rotonda e cupola) deve contemporaneamente compensare la spinta verticale alla sommit\u00e0 della volta e le forze che si scaricano alla base della cupola. I costruttori romani hanno risolto questi problemi principalmente in due modi: la ricerca dei materiali pi\u00f9 idonei e il controllo dell'orientamento delle spinte.\nLa scelta dei materiali di costruzione.\nA partire dal basso, si riscontrano cinque diversi tipi di calcestruzzo: il muro della rotonda, fino alla prima cornice esterna, \u00e8 costituito da calcestruzzo in cui sono visibili scaglie di tufo e travertino; tra la prima e la seconda cornice, il calcestruzzo \u00e8 composto da tufo e mattoni. Il muro sopra la seconda cornice e il primo anello della cupola \u00e8 in calcestruzzo con mattoni frantumati, mentre il secondo anello della cupola \u00e8 costruito con calcestruzzo contenente tufo e mattoni frantumati. La calotta della cupola \u00e8 stata realizzata con grande cura, in quanto \u00e8 stata costruita con calcestruzzo contenente pomice granulare e tufo, con spessore progressivamente decrescente, da 5,90\u00a0m alla base fino a solo 1,5\u00a0m al livello dell\"oculus\", ricoperto poi con uno strato di rivestimento sigillante di 15\u00a0cm.\nLa malta del calcestruzzo romano \u00e8 una miscela di sabbia e di calce. Al passare del tempo, esso tende a calcificarsi sempre di pi\u00f9, cosa che gli assicura un'eccellente tenuta nel corso dei secoli.\nIl riorientamento delle spinte.\nEra quindi necessario sia compensare le spinte centrifughe sia orientare le spinte verticali sugli otto pilastri. Per conseguire questi risultati i costruttori adottarono molteplici soluzioni:\nLe caratteristiche dell'architettura.\nLa costruzione del Pantheon fu un capolavoro di ingegneria, dove l'idea architettonica venne perfettamente interpretata con un approccio tecnico empirico (i cedimenti e le incrinature verificatisi subito dopo la costruzione vennero prontamente rimediati). La spazialit\u00e0 perfettamente sferica regala all'osservatore una sensazione di straordinaria armonia, \"immota ed avvolgente\", grazie anche agli equilibrati rapporti tra le varie membrature, con articolati effetti di luce ed ombra nelle cassettonature, nelle nicchie e nelle edicole.\nL'inserzione di un'ampia sala rotonda alle spalle del pronao di un tempio classico non ha precedenti nel mondo antico, almeno a giudicare dalle architetture che ci sono pervenute o che conosciamo dalle fonti letterarie. Esiste forse un precedente a Roma di edificio circolare con pronao, risalente alla tarda epoca repubblicana, sebbene in scala estremamente pi\u00f9 modesta: il del largo di Torre Argentina. L'operazione di fusione tra un modello classicista (il pronao colonnato) e un edificio dalla spazialit\u00e0 nuova, tipicamente romana (la rotonda), fu una sorta di compromesso tra la spazialit\u00e0 dell'architettura greca (attenta essenzialmente all'esterno degli edifici) e quella dell'architettura romana (centrata sugli spazi interni). Ci\u00f2 suscit\u00f2 varie critiche, ma si trattava \"di un ovvio tributo al dominante classicismo della cultura di Roma\", che si manifest\u00f2 durevolmente anche nei secoli successivi.\nIl modello dello spazio circolare e coperto con una cupola emisferica terminante alla sommit\u00e0 con un \"oculus\" (apertura circolare) era gi\u00e0 applicato in un tipo di sala termale chiamata \"laconicum\", come ad esempio nelle grandi sale termali imperiali di Baia (il cosiddetto \"tempio di Mercurio\" era una sala circolare di 21,55\u00a0m di diametro realizzata fra I secolo a.C. e I secolo d.C., coperta da volta emisferica realizzata per la prima volta in calcestruzzo, utilizzata come piscina per immersioni terapeutiche) e Roma, oppure in \"caenatio\" di forma circolare, come lo era l'aula principale del corpo centrale della \"Domus Aurea\". Fu comunque una novit\u00e0 l'utilizzo di questo tipo di copertura per un edificio templare.\nLa storia successiva.\nLe fonti ci rendono noto un restauro sotto Antonino Pio, mentre l'iscrizione incisa sulla trabeazione della fronte, ricorda altri restauri sotto Settimio Severo (nel 202), di portata per lo pi\u00f9 marginale.\nL'edificio si salv\u00f2 dalle distruzioni del primo Medioevo perch\u00e9 gi\u00e0 nel 608 l'imperatore bizantino Foca ne aveva fatto dono a papa Bonifacio IV (608-615), che lo trasform\u00f2 nel 609 in chiesa cristiana con il nome di \"Sancta Maria ad Martyres\", consacrandolo con una solenne processione di clero e di popolo. L'intitolazione proviene dalle reliquie di anonimi martiri cristiani che vennero traslate dalle catacombe nei sotterranei del Pantheon.\nLe tegole di bronzo dorato che rivestivano all'esterno la cupola furono asportate per ordine di Costante II, imperatore d'Oriente nel 663 e sostituite con una copertura di piombo nel 735. Dopo l'anno 1000 la chiesa prese il nome di Santa Maria Rotunda, dalla quale deriva il nome della piazza antistante. Papa Eugenio IV (1431-1447) lo fece restaurare, liberandolo anche delle botteghe che negli anni erano state costruite intorno.\nIl bronzo del Pantheon.\n&lt;poem&gt;\u00abL'abside \u00e8 nel mistero raccolta\nUn'ombra rossastra \noccupa il vano. Al fondo, luce il metallo, enorme.\nSorgono scintillando per l'ombra le quattro colonne\nche nel pagano bronzo torse il Bernini a spire\u00bb.\n&lt;/poem&gt;\nNel mese d'agosto del 1625 si diffonde tra i romani la notizia che il papa Urbano VIII Barberini ha deciso di far fondere i giunti in bronzo delle travi del Pantheon per farne cannoni per Castel Sant'Angelo.\nParticolarmente indignata era la borghesia romana che vedeva nell'azione del papa una sopraffazione del diritto tradizionale che affidava la custodia degli antichi monumenti romani direttamente al popolo che, sentendosi sminuito nella sua dignit\u00e0, cos\u00ec si appellava al papa poich\u00e9 \u00aba molti buoni e pii \u00e8 doluto grandissimamente che quel santissimo tempio...l'abbi Vostra Beatitudine rovinato e disimbellito per convertire quei metalli in artiglieria. Conciossiacosach\u00e9 non ebbero principio con quei metalli le ricchezze della Chiesa, n\u00e9 l'autorit\u00e0 dei papi con la forza delle armi e dell'artiglierie\u00bb. \nCominci\u00f2 cos\u00ec a circolare in quei giorni una pasquinata, che rimase famosa per la sua icastica laconicit\u00e0, attribuita a Carlo Castelli o addirittura al medico del papa Giulio Mancini, noto come appassionato cultore dell'arte classica:\nPapa Urbano avvertito del malumore popolare non desistette dal suo progetto e fece portare il bronzo del Pantheon alle fonderie papali e nello stesso tempo fece diffonder la voce, tramite gli avvisi affissi sui muri della citt\u00e0, che il bronzo sarebbe servito soprattutto per le colonne tortili del Bernini per il baldacchino dell'altare della basilica di san Pietro e, in piccola parte, per i cannoni. Il testo dell'avviso, riproposto nel portico del Pantheon, cos\u00ec recita: \u00abURBANUS VIII PONT. MAX. VETUSTAS AHENEI LACUNARIS RELIQUIAS IN VATICANAS COLUMNAS ET BELLICA TORMENTA CONFLAVIT UT DECORA INUTILIA ET IPSI PROPE FAMAE IGNOTA FIERENT IN VATICANO TEMPLO APOSTOLICI SEPULCHRI ORNAMENTA IN HADRIANA ARCE INSTRUMENTA PUBLICAE SECURITATIS ANNO DOMINI MDCXXXII PONTIF. IX \nNello stesso periodo furono aggiunti ai lati del frontone due campanili, opera di Gian Lorenzo Bernini fin da allora oggetto di critiche molto accese, presto conosciuti con il dispregiativo di \"orecchie d'asino\"; furono eliminati nel 1883 su iniziativa dell'allora Ministro della Pubblica Istruzione Guido Baccelli nel contesto di un ampio ciclo di lavori di risanamento che videro anche la demolizione degli edifici addossati al monumento ed il ripristino della scritta in lettere di bronzo sul frontale del tempio.\nNel 1786 Goethe visita il Pantheon ottenendone un grande effetto emotivo tanto da scrivere:\nLe illustri sepolture.\nGi\u00e0 nel XV secolo, il Pantheon venne arricchito da affreschi: forse il pi\u00f9 noto \u00e8 l\"Annunciazione\" di Melozzo da Forl\u00ec, collocato nella prima cappella a destra di chi entra. La chiesa fu poi scelta ufficialmente come sede della Pontificia Insigne Accademia di Belle Arti e Letteratura dei Virtuosi al Pantheon, fronte accademico dell'associazione professionale degli artisti che sarebbe poi divenuta l'Accademia nazionale di San Luca. A partire dal Rinascimento nel Pantheon, come in tutte le chiese, furono realizzate sepolture, in particolare di artisti illustri. Ancor oggi vi si conservano, fra le altre, le tombe dei pittori Raffaello Sanzio ed Annibale Carracci, dell'architetto Baldassarre Peruzzi e del musicista Arcangelo Corelli. \nLe tombe dei re d'Italia.\nIl Pantheon conserva le tombe dei due primi re d'Italia, Vittorio Emanuele II e suo figlio Umberto I. La tomba di Vittorio Emanuele II si trova nella cappella centrale a destra. In realt\u00e0 la destinazione della salma del re al Pantheon fu oggetto di un'accesa discussione: in molti, infatti, volevano che fosse inumata nella Basilica di Superga, luogo tradizionale di sepoltura dei Savoia. Alla fine tuttavia prevalse la volont\u00e0 del presidente del Consiglio Agostino Depretis e del ministro dell'Interno Francesco Crispi. La salma del re fu esposta al Pantheon il 17 gennaio 1878; il 16 febbraio si tennero al Pantheon i solenni funerali di Stato: nell'occasione l'edificio fu addobbato solennemente. La gigantesca placca funeraria, con su l'epigrafe \"Vittorio Emanuele II - Padre della Patria\", che venne temporaneamente sovrapposta al fregio, venne fusa dalla fonderia di Alessandro Nelli con il bronzo dei cannoni che erano stati strappati agli Austriaci durante le guerre del 1848, del 1849 e del 1859.\nLa presenza della tomba del sovrano elesse l'edificio a uno dei massimi sacrari di casa Savoia; al tempo stesso essa si lega alla futura costruzione del Vittoriano e dunque fece del Pantheon uno dei simboli della Terza Roma. Come sacrario di casa Savoia nel 1882 sorsero immediate le proteste per impedire che venisse inumata nel Pantheon la salma di Giuseppe Garibaldi. Esattamente sul lato opposto del Pantheon sorge la tomba di re Umberto I e della sua consorte, la regina Margherita. La tomba fu disegnata da Giuseppe Sacconi, lo stesso architetto del Vittoriano e della Cappella Espiatoria di Monza ovvero del memoriale ad Umberto I realizzato nel luogo dell'omicidio del re. La tomba del Pantheon \u00e8 costituita da un'urna di porfido con quattro protomi leonine. Le tombe reali vengono mantenute in ordine da volontari delle organizzazioni monarchiche. Il servizio di guardia d'onore \u00e8 reso dai volontari dell'Istituto nazionale per la guardia d'onore alle reali tombe del Pantheon.\nOrgano a canne.\nL'organo a canne del Pantheon fu ideato e realizzato nel 1926 da Giovanni Tamburini, dell'omonima ditta Tamburini, in occasione dei restauri del 1925-1933, e fu inaugurato il 23 settembre di quello stesso anno. Lo strumento \u00e8 dotato di un somiere di tipo pneumatico a valvole coniche, detto \u201ca doppio scompartimento\u201d, ed \u00e8 adatto all'interpretazione di musica romantica.\nSi tratta di uno strumento a trasmissione elettrica con dieci registri reali, posti sopra un somiere a doppio scompartimento ed azionati da entrambe le tastiere e dalla pedaliera della consolle. L'insieme delle canne \u00e8 posto in cassa espressiva all'interno della nicchia dietro la statua di Sant'Erasio, alla sinistra dell'abside maggiore. Ha avuto bisogno, anche a causa dell'umidit\u00e0 propria del monumento, di un radicale restauro, che lo riportasse alla sua originale efficienza, per il pieno servizio della liturgia e delle numerose iniziative musicali che la basilica promuove ed ospita ogni anno.\nIl Pantheon come modello.\nCome esempio meglio conservato dell'architettura monumentale romana, il Pantheon ha avuto enorme influenza sugli architetti europei e americani (un esempio su tutti, Andrea Palladio con la celebre villa La Rotonda a Vicenza), dal Rinascimento al XIX secolo, col Neoclassicismo. Numerose chiese, sale civiche, universit\u00e0 e biblioteche, riecheggiano la sua struttura con portico e cupola. Molti sono gli edifici famosi influenzati dal Pantheon: in Italia si segnalano il \"Pantheon\" famedio del cimitero monumentale di Staglieno di Genova, il prospetto del Teatro Massimo di Palermo, la chiesa di San Carlo al Corso a Milano, la basilica di San Francesco di Paola a Napoli, la chiesa di San Simeon Piccolo di Venezia, il Cisternone di Livorno, il Tempio Canoviano a Possagno, la chiesa della Gran Madre di Dio e il mausoleo della Bela Rosin a Torino. All'estero il Pantheon di Soufflot a Parigi e, nei paesi anglosassoni, la rotonda del British Museum, la villa di Monticello e la rotonda dell'Universit\u00e0 della Virginia volute da Thomas Jefferson tramite la rilettura palladiana del Pantheon, la Low Memorial Library della Columbia University di New York e il Jefferson Memorial di Pope a Washington D.C. Si segnala anche la Chiesa della S.Trinit\u00e0 (\"Trefaldighetskyrkan)\" a Karlskrona, nel sud della Svezia.\nPersone inumate al Pantheon di Roma.\nAll'interno del Pantheon sono state inumate le seguenti persone:"}
{"id": "12286", "revid": "287204", "url": "https://it.wikipedia.org/wiki?curid=12286", "title": "Citt\u00e0 del Per\u00f9", "text": "Centri abitati del Per\u00f9 con pi\u00f9 di 50.000 abitanti, ordinati in base al censimento del 2007 e con i dati dei due precedenti censimenti, del 1981 e 1993. Per le popolazioni delle aree metropolitane: Aree metropolitane pi\u00f9 popolose in Per\u00f9."}
{"id": "12290", "revid": "1543377", "url": "https://it.wikipedia.org/wiki?curid=12290", "title": "Farra di Soligo", "text": " \nFarra di Soligo (\"Fara\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio del comune \u00e8 delimitato a nord da una catena di colli, ai piedi dei quali si collocano i centri abitati, in un'area che si fa pianeggiante e che ad est \u00e8 lambita dal fiume Soligo.\nIl paese si sviluppa lungo la strada provinciale SP32, la strada del Conegliano-Valdobbiadene D.O.C.G. In particolare a Farra di Soligo i colli, con direzione est-ovest, vengono tagliati in direzione nord-sud da dei ruscelli a carattere torrentizio formando 5 vallate, con caratteristiche uniche.\nNei suddetti colli, ora patrimonio UNESCO, si sviluppa una viticoltura eroica a causa delle elevate pendenze che non ne consentono la meccanizzazione, Qui si produce il Conegliano-Valdobbiadene D.O.C.G.\nStoria.\nFarra sorse forse in epoca longobarda. Nel secolo IX faceva parte della Marca trevigiana e nel secolo successivo entr\u00f2 nel territorio della Contea vescovile di Ceneda. Nel secolo XIII fu data in feudo ai Da Camino, dai quali pass\u00f2 nel 1321 ai conti di Collalto, che a loro volta nel 1337 la cedettero a Venezia. I Da Camino del ramo di Ceneda di Sotto tentarono fino al 1422 di contrastare Venezia e di riprendersi Farra.\nMonumenti e luoghi d'interesse.\nArchitetture religiose.\nChiesa di San Vigilio.\nSituata a Col San Martino, fu costruita intorno al 1100 sulla cima di un colle, forse in luogo di un precedente castello, da dove domina la vallata. Si ricorda soprattutto per i caratteristici orologi di grandi dimensioni posti su due facce del basso e robusto campanile romanico. La chiesa ha facciata a capanna e l'interno, a una navata coperta da capriate lignee, conserva degli affreschi del XV secolo, attribuiti al pittore Giovanni di Francia.\nChiesa di San Gallo.\nEdificio religioso di piccole dimensioni, la chiesa di San Gallo domina il colle omonimo, sopra la frazione di Soligo, con panorama sulla vallata di Pieve e sui colli circostanti (Feletto, Collalto, Montello).\nChiesa di Santa Maria Nova.\nDegna di nota per gli affreschi del XIV secolo in essa custoditi.\nChiesa parrocchiale.\nLa parrocchiale di Farra, intitolata a santo Stefano, venne edificata nel XX secolo. Al suo interno sono custodite opere di pregio tra cui la pala d'altare di Francesco da Milano.\nArchitetture militari.\nTorri di Credazzo.\nRappresentano di un fortilizio medievale ancora in buone condizioni grazie ai recenti restauri. Originarie del IX-X secolo, dal 1233 sono attestate come feudo dei Caminesi, per poi passare ai Collalto un secolo dopo. Distrutte dagli Ungari di Pippo Spano nel Quattrocento, caddero in rovina.\nL'insieme si articola in tre torri di diverse dimensioni collegate tra loro da una cinta muraria.\nPi\u00f9 recenti, ci sono numerose grotte scavate durante la Grande Guerra dall'esercito Austro-ungarico come rifugio ai punti di osservazione utilizzati per correggere i colpi d'artiglieria.\nAree naturali.\nNumerosi sentieri, curati dalla Comunit\u00e0 Montana delle Prealpi Trevigiane, collegano Col San Martino e Farra di Soligo, passando attraverso il Monte Moncader e le altre colline della zona, ricche di boschi di castagni e betulle.\nIn pianura, altri sentieri da percorrere in bicicletta si estendono verso sud nella \"zona dei pal\u00f9\", entrando nel comune di Sernaglia della Battaglia.\nPlatano monumentale.\nNel giardino di Villa de Toffoli sorge un grande \"Platanus orientalis\", la cui circonferenza \u00e8 di 5,2 metri, per un'altezza di 28; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nFrazione di circa 3.000 abitanti, Col San Martino si sviluppa ad ovest del centro comunale, rinomata per la mostra del vino.\nFrazione che lega il suo nome al fiume omonimo.Rinomata per la manifestazione calici di stelle dalla cima al fondo.\nEconomia.\nVino Prosecco.\nLa produzione vitivinicola \u00e8 molto diffusa, costituendo il cardine del settore agricolo del comune, annoverato tra quelli del \"Distretto DOCG\" del Prosecco Superiore di Conegliano-Valdobbiadene.\nIndustria.\nCome in molte aree del nord-est, anche il comune di Farra \u00e8 interessato dalla presenza di piccole imprese manifatturiere, che, nella zona confinante con Pieve di Soligo, si specializza nella produzione di mobili.\nAmministrazione.\nAltre informazioni amministrative.\nLa denominazione del comune fino al 1867 era Farra.\nSport.\nPallavolo.\nFarra di Soligo \u00e8 sede di due associazioni sportive di Pallavolo, la Volley Piave (femminile) e La Piave (maschile). "}
{"id": "12294", "revid": "2079579", "url": "https://it.wikipedia.org/wiki?curid=12294", "title": "Beatrice Portinari", "text": "Personaggio storico.\nSebbene non unanimemente ritenuta fondata, la tradizione che identifica Bice di Folco Portinari con la Beatrice amata da Dante \u00e8 ormai molto radicata. Lo stesso Giovanni Boccaccio, nel commento alla \"Commedia\", fa esplicitamente riferimento alla giovane.\nI documenti certi sulla sua vita sono sempre stati molto scarsi, arrivando a far persino dubitare della sua reale esistenza. L'unico che si conoscesse fino a poco tempo fa era il testamento di Folco Portinari datato al 1287. Vi si legge: \"\"...item d. Bici filie sue et uxori d. Simonis del Bardis reliquite [...], lib.50 ad floren\" \", cio\u00e8 si parla di un lascito in denaro alla figlia Bice maritata a Simone de' Bardi. Folco Portinari era stato un banchiere molto ricco e in vista nella sua citt\u00e0, nato a Portico di Romagna. Trasferitosi a Firenze, viveva in una casa vicina a Dante ed ebbe sei figlie. Folco ebbe il merito di fondare quello che tutt'oggi \u00e8 il principale ospedale nel centro cittadino, l'ospedale di Santa Maria Nuova.\nLa data di nascita di Beatrice \u00e8 stata ricavata per analogia con quella presunta di Dante (coetanea o di un anno pi\u00f9 piccola del poeta, che si crede nato nel 1265); la data di morte \u00e8 ricavata dalla \"Vita Nova\" di Dante stesso e forse non \u00e8 altro che una data simbolica. Anche molte delle notizie biografiche provengono unicamente dalla \"Vita Nova\", come l'unico incontro con Dante, il saluto, il fatto che i due non si scambiarono mai parola, ecc.\nBeatrice, figlia di un banchiere, si era imparentata con un'altra famiglia di grandi banchieri, i Bardi, andando in sposa ancora giovanissima, appena adolescente, a Simone, detto Mone. Importante il ritrovamento di nuovi documenti nell'archivio Bardi su Beatrice e suo marito da parte dello studioso Domenico Savini. Tra questi un atto notarile del 1280, dove Mone de' Bardi cede alcuni terreni a suo fratello Cecchino con il beneplacito della moglie Bice, che all'epoca doveva avere circa quindici anni. Un secondo documento del 1313, quando cio\u00e8 Beatrice doveva essere gi\u00e0 morta, cita il matrimonio tra una figlia di Simone, Francesca, e Francesco di Pierozzo Strozzi per intercessione dello zio Cecchino, ma non \u00e8 specificato se la madre fosse stata Beatrice o la seconda moglie di Simone, Bilia (Sibilla) di Puccio Deciaioli. Altri figli conosciuti di Simone sono Bartolo e Gemma, la quale venne maritata a un Baroncelli.\nUn'ipotesi plausibile \u00e8 che Beatrice sia morta cos\u00ec giovane forse a causa del parto di un figlio.\nIl luogo di sepoltura di Beatrice viene tradizionalmente indicato nella chiesa di Santa Margherita de' Cerchi, vicina alle abitazioni degli Alighieri e dei Portinari, dove si troverebbero i sepolcri di Folco e della sua famiglia. Ma questa ipotesi, sebbene segnalata da una lapide moderna che colloca la data di morte di Beatrice al 1291, \u00e8 incoerente perch\u00e9, quando Beatrice mor\u00ec, era sposata, e quindi la sua sepoltura avrebbe dovuto avere luogo nella tomba della famiglia del marito. Infatti Savini indica come possibile luogo il sepolcro dei Bardi situato nella basilica di Santa Croce, sempre a Firenze, tutt'oggi segnalato nel chiostro da una lapide con lo stemma familiare, vicino alla Cappella dei Pazzi. A partire dalla scelta che Dante fa di santa Lucia come inviata presso Beatrice dalla Vergine Maria a salvarlo, Marco Santagata ipotizza che Beatrice potesse essere stata sepolta nella chiesa di Santa Lucia dei Magnoli, poi detta Santa Lucia dei Bardi, che era situata sulla strada su cui affacciavano le case dei Bardi; era dunque possibile che Bice frequentasse quella chiesa o che, appunto, l\u00ec fosse stata sepolta.\nPersonaggio letterario.\nBeatrice \u00e8 la prima donna a lasciare una traccia indelebile nella nascente letteratura italiana, nonostante altre figure femminili siano presenti anche nei componimenti di Guido Guinizzelli e Guido Cavalcanti, anche se non con l'incisivit\u00e0 del personaggio dantesco. A Beatrice \u00e8 dedicata la \"Vita Nova\", dove il poeta raccoglie entro una struttura in prosa una serie di componimenti poetici scritti in parte negli anni precedenti. Secondo la \"Vita Nuova\" Dante e Beatrice si incontrarono per la prima volta nel 1274 quando erano ancora bambini, e la seconda volta nel 1283 quando erano adolescenti. Aveva sposato il banchiere Simone dei Bardi nel 1287 e mor\u00ec tre anni dopo, nel 1290.\nQuando ella mor\u00ec, Dante, disperato, studi\u00f2 la filosofia e si rifugi\u00f2 nella lettura di testi latini, scritti da uomini che, come lui, avevano perso una persona amata. La fine della sua crisi coincise con la composizione della \"Vita Nova\" (intesa come \"rinascita\").\nIl punto di maggior novit\u00e0, anticonvenzionalit\u00e0 della poesia di Dante nella \"Vita Nova\", si ha quando egli dice di Beatrice, \u201cdonna gentile e tanto onesta\u201d \u201cpare\u201d. Se ci soffermiamo sulla centralit\u00e0 del vedere nella Vita nova, attestato dalla prevalenza del senso della vista ripreso come radice verbale o nominale circa 60 volte, ci accorgiamo che qui assistiamo anche al passaggio dalla vista all\u2019apparizione, un\u2019epifania di tale potenza che gli occhi non l\"ardiscon di guardare\" . Questo prelude alla identit\u00e0 di angelo venuto dal cielo a \u201cmiracol\u201d mostrare attribuito da Dante a Beatrice, che in questo sonetto si fa partecipe dell\u2019atto creatore, dice, infatti, Dante, nella prosa che accompagna il sonetto: \u201cvenne in tanta grazia delle genti\u201d, che \u201cle persone correvano per vedere lei,\u201d, mentre nel Vangelo di Luca si legge: Ges\u00f9 cresceva in grazia davanti a dio e agli uomini, e \"De civitatibus properarent ad eum\" (accorrevano a lui da ogni citt\u00e0). Ancora un riferimento linguistico che conduce all\u2019identificazione Beatrice-Cristo, si ha nella prosa citata, quando Dante dice: \"E altri dicevano: Questa \u00e8 una meraviglia: che benedetto sia il signore, che cos\u00ec mirabilmente sa operare\" e in Luca \"Tutti furono presi dallo stupore, glorificavano Dio e pieni di paura dicevano: Oggi abbiamo visto cose straordinarie\". Lo stupore, la meraviglia, di fronte al miracolo. La parabola \u00e8 compiuta: il fantasma di Bice scompare definitivamente mentre Beatrice assurge a \u201cfigura\u201d cristologica. \nL\u2019analogia diventa lampante nel momento della morte, nel XXIII della Vita nova Dante dice nella prosa che prepara Donna pietosa e di novella etade, nel sogno premonitore della morte di Beatrice: \"pareami vedere lo sole oscurare\u2026. e che fossero grandissimi terremuoti\", fenomeni questi che nei Vangeli fanno da scenario alla morte di Cristo, ma ancora una situazione narrativa e figurale \u00e8 quella che riguarda l\u2019incontro di Dante con Beatrice preceduta da Giovanna Primavera, la donna cantata da Cavalcanti, duplicato della preparazione della venuta del Cristo da parte di Giovanni Battista, se la coppia Giovanna Primavera\u00a0\u2013Beatrice segna il riconoscimento da parte di Dante che la poesia di Cavalcanti prepara la sua poesia, segnala anche che Vanna sta a Beatrice come Giovanni Battista sta a Cristo e per la propriet\u00e0 transitiva Vanna sta a Giovanni Battista come Beatrice sta a Cristo. \nSe a Cavalcanti Dante riconosce il ruolo di preparatore della sua poesia, a Guinizzelli il poeta riconosce che sia stato il primo a porre il tema del valore del saluto della donna, e ci\u00f2 consente a Dante di porsi dentro l\u2019alveo di una sperimentazione in corso e di una tradizione nascente e di portarla a compimento: la equivalenza saluto=salute/salvezza dell\u2019anima, avviene pienamente in Dante, quando dice che gi\u00e0 al primo saluto di Beatrice gli parve di vedere tutti li termini della beatitudine. Quando questo saluto gli viene tolto, egli \u00e8 sopraffatto annientato dal dolore. Certo vanno compresi i codici comportamentali del tempo, fortemente codificati erano, infatti, i comportamenti degli uomini e delle donne.. I luoghi degli incontri visivi erano i balconi, le strade e le chiese, dove le donne dovevano muoversi secondo codici sociali da tutti riconosciuti, luoghi aperti e sotto gli occhi di tutti, garanti di un rigido controllo sociale. Occhi bassi, mai uscire da sole, dicono i manuali del tempo, che purtroppo restano attualissimi, \u00e8 dunque dentro questa visione della donna che lo sguardo e il saluto gratuito rivolti a Dante assumono un carattere addirittura rivoluzionario. Quel gesto \u00e8 altrettanto rivoluzionario quanto lo \u00e8 lo sguardo del Cristo sul mondo, il saluto/salvezza di Beatrice \u00e8 gi\u00e0 nella Vita Nova una promessa di salvezza, ancora non universale, come sar\u00e0 nella Commedia, ma tale da far salire la poesia dal livello della personale esperienza a quello del simbolo. \u00c8, infatti, dalla mancanza del saluto, come dalla mancanza del corpo alla morte di Beatrice, cio\u00e8 dall\u2019interruzione di ogni rapporto materiale, che nasce la poesia della lode, poesia che consente all\u2019amore di perpetuarsi oltre la morte. Dal punto di vista letterario questa idea di Beatrice beata, si traduce nell'ultimo capitolo della Vita nova in questa promessa: \nSi \u00e8 ritenuto che tale affermazione contenesse un riferimento alla composizione della Commedia, di diverso parere \u00e8 Marco Santagata, il quale ritiene che non vi sia tra la Vita Nova e la Divina Commedia un legame generativo diretto. \u00c8 impensabile che nel 1295 Dante pensasse a un progetto della portata della Commedia, \u00e8 possibile invece che pensasse ad poema in latino o ad un\u2019opera in forma di visone paradisiaca, opera che non compose mai, o di cui non abbiamo mai ricevuto notizia. Dante, per\u00f2. abile costruttore del suo personaggio letterario, a posteriori ha impostato la sua scrittura in modo che non fosse pi\u00f9 possibile separare l\u2019immagine di Beatrice nella Vita Nova da quella di Beatrice nella Commedia.\nNella \"Divina Commedia\", dunque, Beatrice subisce un processo di spiritualizzazione e viene riconosciuta come creatura angelica (secondo gli ideali stilnovistici). Ella rappresenta la Fede e la Sapienza, che accompagna le persone in \"Paradiso\".\nI riferimenti alla fanciulla Beatrice che Dante, nella \"Vita Nova\", narra di avere incontrato, prima a nove anni poi a diciotto, sembrano troppo attentamente costruiti per risultare pienamente convincenti come episodi biografici.\nUna luce diversa su Beatrice come figura di creazione dantesca pu\u00f2 arrivare dalla lettura del Canto di un poeta provenzale vissuto, prevalentemente in Italia, circa un secolo prima di Dante: Raimbaut de Vaqueiras. Il canto \u00e8 \"Kalenda Maya\", la penultima strofa inizia cos\u00ec:\nDante, che conosceva il provenzale e i poeti provenzali, quasi cento anni dopo scrive di Beatrice: \"\"Tanto gentile e tanto onesta pare/ la donna mia...\". L'incipit mostra somiglianze, il sentimento che muove i poeti \u00e8 lo stesso, gli echi stessi che il canto di Raimbaut sembra evocare si possono ritrovare nelle parole diverse e nei versi di Dante; infine, il riferimento a Beatrice che accomuna i due poeti appare sorprendente. Raimbaut canta Beatrice del Monferrato, sorella del marchese Bonifacio I del Monferrato e cugina prima di Federico Barbarossa, servendola come cavaliere e troubadour. Questa Beatrice non \u00e8 la Beatrice dantesca, ma sembra aver dato almeno un piccolo contributo alla creazione della sua memorabile figura."}
{"id": "12300", "revid": "125470467", "url": "https://it.wikipedia.org/wiki?curid=12300", "title": "2005", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "12304", "revid": "15756", "url": "https://it.wikipedia.org/wiki?curid=12304", "title": "\u00c9cole normale sup\u00e9rieure", "text": "L\u00c9cole normale sup\u00e9rieure \u00e8 un ente di insegnamento superiore francese, costituito al fine di formare la classe docente e quella dirigente del Paese. L'istituto fa parte delle cosiddette \"grandes \u00e9coles\" francesi, sotto la tutela del ministero dell'educazione nazionale. Detta anche \"Normale sup\", fu la prima in ordine di tempo, sebbene oggi ne esistano altre due: l'ENS Lyon e l'ENS Cachan. L\"\u00c9cole normale sup\u00e9rieure\" \u00e8 inoltre legata alla Scuola normale superiore di Pisa, la quale era inizialmente una filiale della Scuola parigina.\nTra i suoi ex alunni compaiono 14 premi Nobel, di cui 8 per la fisica (la pi\u00f9 elevata percentuale al mondo in relazione al numero di studenti), 12 medaglie Fields, nonch\u00e9 pi\u00f9 di met\u00e0 dei destinatari della medaglia d'oro del CNRS.\nStoria.\nLa scuola normale dell'anno III.\nFondata a Parigi il 9 brumaio anno III, calendario repubblicano (30 ottobre 1794), con lo scopo di formare degli insegnanti in grado a loro volta di formare i maestri, fu poi soppressa nel maggio 1795. Venne quindi rifondata da Napoleone il 17 marzo 1808 su basi pi\u00f9 rigide.\nLe origini dell'\u00c9cole normale risalgono al 1794, anno III dell'Era rivoluzionaria, quando la Convenzione nazionale, stabil\u00ec di fondare una scuola, esclusivamente maschile, allo scopo di rifondare il sistema educativo dopo la Rivoluzione francese e a ristabilire la fiducia fra le \"\u00e9lite\" intellettuali e la Repubblica dopo l'esperienza traumatica del Terrore.\nL'articolo 1 del decreto del 9 brumaio dell'anno III disponeva in particolare che \"sar\u00e0 istituita a Parigi una scuola normale, alla quale saranno chiamati da tutte le parti della repubblica, dei cittadini gi\u00e0 istruiti nelle scienze utili, per imparare sotto la guida dei professori migliori l'arte di insegnare\".\nLa lezione inaugurale fu tenuta il 20 gennaio 1795 e l'ultima il 19 maggio 1795, nell'anfiteatro Verniquet del Museo di storia naturale. Lo scopo era quello di formare dei maestri per le scuole normali secondarie distribuite su tutto il territorio nazionale, al fine di assicurare un insegnamento di base omogeneo per tutti. Questi corsi dell\u2019\"\u00c9cole normale\" della Convenzione riguardavano l'insieme delle scienze e delle materie umanistiche.\nPer realizzare un'impresa cos\u00ec ambiziosa furono chiamati i pi\u00f9 grandi scienziati dell'epoca, come Gaspard Monge, Alexandre-Th\u00e9ophile Vandermonde, Louis Jean-Marie Daubenton e Claude Louis Berthollet, cos\u00ec come gli scrittori e filosofi Bernardin de Saint-Pierre e Volney.\nL'esperienza dell'anno III serv\u00ec da modello per la nuova scuola rifondata nel 1808.\nIl pensionato normale del 1808.\nCon decreto del 17 marzo 1808 Napoleone istitu\u00ec il \"Pensionato normale\" all'interno dell'Universit\u00e9 de France per \"formare all'arte d'insegnare le lettere e le scienze\". L'istituto fu aperto nel 1810 nei locali dell'antico coll\u00e8ge du Plessis, nel 1814 fu trasferito negli edifici degli spiritani.\nLe promozioni erano rigorose, il regolamento di tipo militare, l'uniforme obbligatoria. Fino al 1818 non c'era concorso d'accesso: gli allievi erano scelti dagli ispettori scolastici in base ai risultati scolastici del liceo. Considerato un focolaio delle idee liberali, il pensionato fu abolito l'8 settembre 1822.\nNel 1810 un decreto napoleonico sanc\u00ec la nascita di una succursale italiana, la Scuola normale superiore di Pisa.\nLa scuola del 1826.\nL'ordinanza del 9 marzo 1826 istitu\u00ec una \"Scuola preparatoria\" nei locali del Lyc\u00e9e Louis-le-Grand, poi del Coll\u00e8ge du Plessis a partire dal 1828. Da questa data ha inizio l'esistenza ininterrotta della scuola attuale.\nIn seguito alla Rivoluzione di luglio l\"\u00c9cole pr\u00e9paratoire\", per decreto del re Luigi Filippo, prese il nome di \"\u00c9cole normale\", riallacciandosi all\"\u00c9cole normale\" dell'anno III. Infine, il 24 marzo 1841 fu deliberata la costruzione di un edificio apposito come sede della scuola.\nQuando, nel 1845, furono istituite le scuole normali primarie, la Scuola del Coll\u00e8ge du Plessis fu ribattezzata \"\u00c9cole normale sup\u00e9rieure\". Il 4 novembre 1847 fu inaugurata la nuova sede, in rue d'Ulm, nel V \"arrondissement\". la scuola ha tuttora sede in questi edifici, che verranno ingranditi nel 1937 con gli edifici di rue Lhomond per le scienze sperimentali. Il 22 ottobre 1849 gli allievi furono dispensati dal vestire l'uniforme, che non fu per\u00f2 abolita e fu modificata ancora nel 1850. Le toghe dei professori dell'ENS, del tutto identiche a quelle dei professori delle altre universit\u00e0, e ancora usate in occasione di alcune cerimonie, hanno il colletto ricamato di foglie di palma dorate, identiche a quelle degli allievi (un ramo di palma e uno d'alloro decorate da sei puntinini rossi che rappresentano i frutti). Poich\u00e9 l'ENS \u00e8 stata decorata della Legion d'onore e della croce di guerra, la toga dei professori dell'ENS \u00e8 decorata di un cordone rosso e di uno con i colori della Croix de guerre.\nLa scuola nel Novecento.\nI corsi del 1911-1914 furono drammaticamente colpiti dalla carneficina della prima guerra mondiale. Durante la seconda guerra mondiale l'ENS si trasfer\u00ec a Clermont-Ferrand.\nNel 1903 l\"\u00c9cole normale sup\u00e9rieure\" fu riunita alla nuova Universit\u00e0 di Parigi, prima di ottenere nel 1953 la personalit\u00e0 giuridica e l'autonomia finanziaria. Dal 1962 \u00e8 riconosciuta la vocazione della scuola alla ricerca, ma gli anni successivi saranno difficili per l'ENS, vista come una sede di contestatori dell'ordine gollista, e nel 1971 verr\u00e0 anche occupata da diversi gruppi maoisti.\nL'attuale \"\u00c9cole normale sup\u00e9rieure\" deriva dalla fusione nel 1985 dell'ENS con l\"\u00c9cole normale sup\u00e9rieure de jeunes filles\", detta di S\u00e8vres, e fondata nel 1881.\nIn virt\u00f9 della propria anzianit\u00e0, l'ENS della rue d'Ulm \u00e8 l'unica a essere chiamata, anche nei testi legislativi e giuridici, come \"\u00c9cole normale sup\u00e9rieure\", senza indicazioni ulteriori.\nOggi.\nSul territorio francese esistono tre \"\u00e9coles normales\":\nLa scuola di Parigi \u00e8 l'unica a mantenere il nome ufficiale \"\u00c9cole normale sup\u00e9rieure\" senza specificazione geografica. Comunque, per distinguerla dalle altre, essa \u00e8 talvolta chiamata \"\u00c9cole normale sup\u00e9rieure de la rue d'Ulm\" o \"ENS Paris\".\nEsse servono oggi all'istruzione di insegnanti delle \"classe pr\u00e9paratoire aux grandes \u00e9coles\" o dell'insegnamento superiore, la creazione di insegnanti-ricercatori delle universit\u00e0 e di ricercatori degli enti pubblici di ricerca.\n\u00c8 stata istituita una sede distaccata a Lione e un'antenna a Rennes. Nel 1985 la sede storica di rue d'Ulm si \u00e8 fusa con l\"\u00c9cole normale sup\u00e9rieure de jeunes filles\" di S\u00e8vres.\nOrganizzazione.\nL\"\u00c9cole normale sup\u00e9rieure\" accoglie in misura analoga studenti di lettere e di scienze. L'istituto \u00e8 perci\u00f2 nel suo complesso diviso fra \"lettere\" (che comprendono anche le scienze umane e sociali) e \"scienze\" (scienze esatte e della vita) e ognuna delle due divisioni ha un direttore aggiunto e un direttore di studi. Il comitato di orientamento strategico internazionale e il consiglio scientifico sono comuni alle due divisioni.\nDipartimenti.\nSul piano organizzativo l'istituto \u00e8 diviso in quattordici dipartimenti d'insegnamento e ricerca, cui sono collegate trentacinque unit\u00e0 miste di ricerca associate al CNRS, all'INSERM, all'INRIA, all'INRA o all'INRP.\nLa sezione di scienze comprende i dipartimenti di matematica e applicazioni (DMA), di fisica (FIP), d'informatica (DI]), di biologia, di chimica, di scienze della terra (TAO) e di studi cognitivi (DEC).\nLa sezione di lettere comprende i dipartimenti di filosofia, di lingue e letterature (LILA), di storia, di scienze dell'antichit\u00e0 (DSA), di scienze sociali (DSS), d'economia, di geografia, di storia e teoria delle arti (DHTA).\nAi dipartimenti si aggiungono altre strutture come lo Spazio delle culture e delle lingue straniere (ECLA), laboratorio di lingue per non specialisti, cos\u00ec come strutture interdisciplinari quali il Centro di studi delle relazioni fra ambiente e societ\u00e0 (C\u00c9R\u00c8S-ERTI), il Collettivo di storia e filosofia della scienza (CHPS)."}
{"id": "12311", "revid": "2181294", "url": "https://it.wikipedia.org/wiki?curid=12311", "title": "Boris Spasskij", "text": "Biografia.\nBoris Spasskij \u00e8 nato a Leningrado ed ha imparato a giocare a scacchi all'et\u00e0 di cinque anni.\nNel 1955, a diciotto anni, ha vinto il campionato del mondo juniores ad Anversa (Belgio) e, grazie al piazzamento al torneo interzonale a G\u00f6teborg (Svezia), si \u00e8 qualificato al torneo dei candidati 1956, risultato che gli \u00e8 valso il titolo di grande maestro.\nL'allenamento scacchistico veniva intervallato da molta attivit\u00e0 sportiva. In giovent\u00f9 \u00e8 stato un ottimo atleta: a vent'anni correva i 100 metri piani in 10 secondi e 4 decimi. Gli piaceva fare lunghe camminate alternate a corse nei campi e tra i boschi. Inoltre era un ottimo giocatore di tennis e di ping pong. Si diplom\u00f2 in educazione fisica ed \u00e8 stato insegnante.\nSpasskij \u00e8 stato considerato un giocatore a tutto tondo e il suo \"stile universale\" divenne un chiaro vantaggio che gli consent\u00ec di battere molti dei principali grandi maestri. Ad esempio, nel suo incontro nella finale dei candidati (l'incontro che determinava chi avrebbe sfidato il campione del mondo in carica) contro il leggendario tattico Michail Tal' (Tbilisi 1965), Spasskij riusc\u00ec a portare il gioco su posizioni tranquille, evitando la forza tattica di Tal. Questo lo port\u00f2 al suo primo incontro per il titolo di campione del mondo contro Tigran Petrosjan nel 1966. Spasskij perse l'incontro, ma si guadagn\u00f2 ancora il diritto di sfidare Petrosjan tre anni dopo. Ancora una volta, la flessibilit\u00e0 dello stile di Spasskij fu la chiave per la vittoria contro Petrosjan nel campionato del mondo del 1969, dove adott\u00f2 lo stile negativo di quest'ultimo.\nIl regno di Spasskij come campione del mondo dur\u00f2 solo tre anni, poich\u00e9 perse il titolo contro lo statunitense Bobby Fischer (1972) in un incontro passato alla storia come la \"sfida del secolo\". La competizione si svolse a Reykjav\u00edk, in Islanda, all'apice della guerra fredda e di conseguenza venne vista come un simbolo del confronto politico tra USA e URSS. Fischer vinse e Spasskij ritorn\u00f2 a casa in disgrazia. Spasskij continu\u00f2 a giocare, vincendo diversi tornei, tra cui il campionato sovietico del 1973.\nNegli incontri dei candidati del 1974 Spasskij perse contro l'emergente Anatolij Karpov a Leningrado. Karpov riconobbe pubblicamente che Spasskij era superiore, ma dopo una serie di partite superbe, Karpov incamer\u00f2 abbastanza punti da far suo l'incontro.\nGli ultimi anni mostrarono la riluttanza di Spasskij a dedicarsi completamente agli scacchi: talvolta preferiva concedersi una partita di tennis invece che concentrarsi sulla scacchiera. In effetti, il campionato del mondo del 1972 e l'incontro dei candidati del 1974 contro Karpov segnarono la fine dell'apice del successo di Spasskij.\nNel 1992 Fischer, dopo 20 anni di lontananza dagli scacchi, riemerse per organizzare una \"rivincita del XX secolo\" contro Spasskij nel Montenegro e a Belgrado, una riedizione del campionato del mondo del 1972. All'epoca, Spasskij era classificato al 106\u00ba posto della graduatoria FIDE e Fischer non vi compariva nemmeno (a causa dei suoi vent'anni di inattivit\u00e0). Questo incontro fu essenzialmente l'ultima grande sfida di Spasskij e sfortunatamente problemi di salute gli impedirono di mettere in piedi una sfida credibile.\nA seguito di quella rivincita, il 13 luglio 2004 Robert Fischer viene arrestato all'aeroporto \"Narita\" di Tokyo dalle autorit\u00e0 nipponiche per conto degli Stati Uniti d'America, ufficialmente per un passaporto irregolare. Fatto sta che il governo statunitense non ha mai perdonato a Fischer l'aver disputato la \"rivincita del XX secolo\" nel 1992 nella ex Jugoslavia, allora sotto embargo ONU.\nBoris Vasil'evi\u010d Spasskij il 10 agosto 2004 ha scritto una lettera aperta al presidente degli Stati Uniti George W. Bush in sostegno del suo collega:\nCome dimostra anche questa lettera, Spasskij fu sempre un giocatore corretto e sportivo e non ricorse mai a trucchi o a mezzi di dubbia moralit\u00e0 per vincere; anche quando perse il titolo mondiale, non mostr\u00f2 mai rancore nei confronti di Fischer.\nInoltre, in occasione del celebre match del 1972, gli venne proposto pi\u00f9 volte dal suo staff di rifiutare le richieste di Fischer per conservare il titolo mondiale: infatti l'americano aveva annunciato di ritirarsi se le sue richieste (molte delle quali assurde) non fossero state accolte. Spasskij rifiut\u00f2 queste proposte, affermando di voler mantenere il titolo giocando a scacchi onestamente e non ricorrendo a questi mezzi. Il suo ideale in quegli anni \u00e8 sempre stato \"lasciare la politica fuori dagli scacchi e dallo sport in generale\".\nSpasskij sub\u00ec un infarto nel 2006 a San Francisco, durante una lezione di scacchi, ma poi si riprese. Infatti nel 2007 gioc\u00f2 un match contro il grande maestro ungherese Lajos Portisch.\nNel 2010 fu ricoverato in ospedale a Mosca in terapia intensiva, a causa di un altro infarto. Le sue condizioni sembravano inizialmente critiche, ma si riprese dopo essere stato trasferito in un ospedale in Francia."}
{"id": "12313", "revid": "92920", "url": "https://it.wikipedia.org/wiki?curid=12313", "title": "Michail Tal'", "text": "Noto nel mondo degli scacchi come \"il mago di Riga\", Tal' \u00e8 tuttora considerato da molti il pi\u00f9 grande attaccante della storia degli scacchi. Il suo naturale talento per il gioco combinativo gli consent\u00ec di strappare il titolo mondiale a Michail Botvinnik nel 1960, all'et\u00e0 di ventiquattro anni, diventando il pi\u00f9 giovane campione del mondo della storia fino all'edizione del 1985, quando il record gli fu strappato da Garri Kasparov, che si laure\u00f2 campione all'et\u00e0 di ventidue anni.\nDal 2006 si disputa a Mosca il Mikhail Tal Memorial, un forte torneo a lui intitolato. Nel 2021 si \u00e8 svolto a Riga nel corso del FIDE Grand Swiss un torneo blitz in occasione dell'ottantacinquesimo anniversario della sua nascita.\nBiografia.\nMichail Tal' si appassion\u00f2 agli scacchi vedendoli giocare nella sala d'attesa dello studio del padre medico, iniziando a studiarli seriamente verso i dieci anni d'et\u00e0.\nTal' fu tra i pochissimi grandi maestri (forse l'unico) ad aver ottenuto questo titolo senza essere prima passato dal livello intermedio di maestro internazionale. Infatti la FIDE decise di soprassedere alle regole e gli concesse il titolo subito dopo la sua vittoria nel 24\u00ba campionato sovietico di Mosca 1957: all'epoca il pi\u00f9 giovane vincitore della storia dei campionati dell'URSS.\nLa carriera scacchistica di Tal' venne influenzata dalla sua salute, sin dall'epoca del match di rivincita con Botvinnik. Fu afflitto ripetutamente da problemi ai reni (probabilmente esacerbati dal vizio del fumo) che gli tolsero molte opportunit\u00e0. Ma la malattia non influenz\u00f2 il suo approccio positivo alla vita e il suo senso dell'umorismo; commentando una delle sue vittorie, ottenuta poco dopo essere uscito dall'ospedale, disse: \"il cadavere ha giocato bene\".\nStile di gioco.\nIn contrasto con l'approccio scientifico degli altri grandi maestri sovietici, Tal' sosteneva che gli scacchi fossero prima di tutto un'arte e solo in un secondo momento una scienza, da qui la supremazia del gioco combinativo rispetto a quello posizionale. Di lui Botvinnik disse al termine della sfida persa: \"Rimasi sorpreso della sua capacit\u00e0 di immaginare e inventare complessissime varianti\". Per Tigran Petrosjan, Tal' \u00e8 stato \"il giocatore che ha prodotto il maggior numero di partite spettacolari nello scacchismo del Novecento. Uno dei pi\u00f9 grandi di tutti i tempi\". E David Bron\u0161tejn: \"Misha non ha eguali nell'abilit\u00e0 e velocit\u00e0 di calcolo non superficiale. Inoltre, nessuno sa complicare finanche le posizioni pi\u00f9 normali, in modo da mettere in crisi l'avversario\". Un modo di intendere gli scacchi, e di affrontarli, \"che richiedeva una vigoria fisica enorme; che non aveva. Per questo ha spesso dovuto abbandonare a met\u00e0 tanti tornei e lasciar perdere tanti altri\": \u00e8 la constatazione del campione italiano Giorgio Porreca.\nEra un formidabile giocatore lampo: nel fortissimo torneo blitz di Castelnuovo (Jugoslavia) del 1970 si classific\u00f2 secondo dietro a Fischer, davanti a Kor\u010dnoj, Petrosyan, Smyslov, Bron\u0161tejn, Reshevsky e altri. Nel campionato del mondo lampo di Saint John (Canada) del 1988 ottenne, all'et\u00e0 di cinquantadue anni, un clamoroso successo: vinse davanti a Kasparov, Karpov, Vaganian e altri fortissimi grandi maestri.\nCarriera.\nTal' partecip\u00f2 con l'Unione Sovietica a otto Olimpiadi degli scacchi dal 1958 al 1982. Gioc\u00f2 101 partite, con il risultato complessivo di +65 =34 \u20132. La sua percentuale dell'81,2 % \u00e8 la migliore di chiunque abbia partecipato ad almeno quattro olimpiadi. Vinse 15 medaglie: 13 d'oro (5 individuali e otto di squadra) e due d'argento individuali.\nPartecip\u00f2 a ben 21 campionati sovietici (ne vinse 6); solo Geller e Tajmanov lo superarono, con 23 partecipazioni.\nTornei e match vinti.\nTornei e match nei quali Tal' si classific\u00f2 1\u00ba oppure 1\u00ba a pari merito.\nStatistiche.\nRecord.\nTal' detiene o ha detenuto alcuni notevoli primati scacchistici:\nEsibizioni.\nTal' si ciment\u00f2 qualche volta anche nel gioco alla cieca. Nel 1968 tenne una simultanea alla cieca su 10 scacchiere, con il risultato di +6 =4, della quale \u00e8 disponibile su YouTube un filmato di 10', commentato su ChessBase.\nTal' nella cultura.\nLo scrittore italiano Raul Montanari ha dedicato a Tal' uno dei suoi racconti della raccolta \"Un bacio al mondo\", in cui vengono rappresentati gli stati d'animo del campione lettone durante l'arco della sua carriera, dagli inizi ai trionfi, fino all'incombere della malattia.\nIl suo gioco \u00e8 definito offensiva pedonale, in quanto era solito attaccare tramite il movimento dei pedoni."}
{"id": "12318", "revid": "124834598", "url": "https://it.wikipedia.org/wiki?curid=12318", "title": "Dori Ghezzi", "text": "Divenuta nota negli anni sessanta grazie a successi come \"Casatchok\", nel successivo decennio ha consolidato la sua notoriet\u00e0 grazie ad una prolifica collaborazione con lo statunitense Wess, con il quale ha formato per diversi anni un duo vocale di successo grazie a brani come \"Un corpo e un'anima\". Insieme hanno anche rappresentato l'Italia all'Eurovision Song Contest 1975, ottenendo il terzo posto nella classifica finale. Tornata a dedicarsi interamente all'attivit\u00e0 da solista negli anni ottanta, ha ottenuto un buon riscontro con il brano \"Margherita non lo sa\", grazie al quale ha raggiunto la terza posizione al Festival di Sanremo 1983. Dopo aver inciso ancora alcuni album, ha dovuto abbandonare la carriera discografica nel 1990 a causa di un problema alle corde vocali; da quel momento, le sue incursioni nel mondo della musica sono state sporadiche.\nLegata sentimentalmente al cantautore Fabrizio De Andr\u00e9 fin dal 1974, si \u00e8 sposata con lui nel 1989, dopo che, insieme, avevano vissuto la disavventura del rapimento da parte dell'Anonima sequestri nel 1979. Dalla morte del marito, avvenuta nel 1999, Dori Ghezzi ne gestisce il patrimonio artistico.\nBiografia.\nGli esordi.\nSi interess\u00f2 di musica fin dall'infanzia. La sua carriera \u00e8 iniziata grazie ad un concorso regionale al quale si present\u00f2 nel 1966 interpretando il brano \"Io che non vivo (senza te)\" di Pino Donaggio, vincendo la manifestazione. Qui \u00e8 stata notata da alcuni discografici della Durium che le hanno procurato un contratto.\nNel 1967 ha debuttato al Festival delle rose di Roma, piazzandosi al secondo posto proponendo una sua versione di \"Vivere per vivere\", brano scritto da Francis Lai per la colonna sonora dell'omonimo film di Claude Lelouch. Alla fine del 1968 ha inciso \"Casatschok\" (Guardabassi, Ciotti, Rubaschin), rifacimento del brano scritto dal russo Matvei Blanter \"Katju\u0161a\", che \u00e8 entrato in classifica procurandole popolarit\u00e0 e ingaggi televisivi. Ha partecipato a Canzonissima 1969, venendo tuttavia eliminata al primo turno.\nNel 1970 ha partecipato per la prima volta al Festival di Sanremo con il brano \"Occhi a mandorla\", in coppia con Rossano, senza per\u00f2 raggiungere la finale. Dopo alcune cover di brani francesi e inglesi, nel 1972 \u00e8 stata scelta da Wess (gi\u00e0 bassista di rhythm and blues negli The Airedales di Rocky Roberts), suo collega di scuderia della Durium, per incidere la versione italiana di \"United We Stand\" (\"Voglio stare con te\"), pubblicato su singolo a 45 giri, riscuotendo un grande successo.\nLa cantante ha continuato, comunque, la carriera solista in parallelo con quella del duo, e nel 1972 ha pubblicato il singolo \"Povero ragazzo\", composto da Roberto Vecchioni, che recava sul lato B \"Ed ora son sola\", scritta da Franco Cassano e Gilberto Ziglioli. Nello stesso anno ha partecipato alla manifestazione \"Un disco per l'estate 1972\" per proporre \"Ma chi \u00e8 che cos'\u00e8\", composta da Umberto Napolitano, che ha riscosso un discreto successo anche in Jugoslavia. Nel 1973, come solista, ha inciso un singolo denominato \"Adamo ed Eva\", una cover francese di Carrere tradotta da Luigi Albertelli ed Enrico Riccardi, che recava nel retro il brano \"Non ci contavo pi\u00f9\", versione italiana di \"Ben\" di Michael Jackson, presentata dalla cantante a \"Canzonissima\". Nel 1974 pubblica il suo primo 33 giri in cui vi sono diversi brani e cover, tra cui \"Io sto bene con te\", versione italiana di \"Yesterday Once More\" dei Carpenters.\nIl duo con Wess.\nLa Durium favor\u00ec nel 1972 la nascita del gruppo musicale, in quanto sia Dori Ghezzi che il cantante americano Wess erano sotto contratto con essa.\nIl duo divenne tra i pi\u00f9 celebri del decennio, partecipando alla 23\u00aa e alla 26\u00aa edizione del Festival di Sanremo, rappresentando l'Italia all'Eurofestival 1975 a Stoccolma ed esibendosi a diverse altre manifestazioni di rilievo tra le quali \"Canzonissima\".\nIl duo si sciolse nel 1979.\n1975-1977: il legame con Fabrizio De Andr\u00e9 e la nascita di Luvi.\nNel 1975 (dopo alcuni flirt, tra cui quello erroneamente attribuito, e smentito dalla stessa Dori Ghezzi, con il calciatore Gianni Rivera) ha iniziato una relazione con il cantautore Fabrizio De Andr\u00e9, conosciuto l'anno precedente, trasferendosi con lui in Sardegna, luogo verso cui De Andr\u00e9 stava sviluppando in tale periodo una notevole passione.\nIn previsione della nascita della figlia Luvi, Dori e Fabrizio De Andr\u00e9 si stabilirono nella tenuta sarda dell'Agnata, a due passi da Tempio Pausania.\nDue anni dopo, nel 1977, \u00e8 nata la loro primogenita, Luvi.\n1979: il rapimento.\nLa sera del 27 agosto 1979, De Andr\u00e9 e la Ghezzi furono rapiti dall'Anonima sequestri sarda e tenuti prigionieri nelle montagne di Pattada, venendo liberati dopo circa quattro mesi (Dori fu liberata il 20 dicembre, Fabrizio il 21), dietro il versamento del riscatto, di circa 550 milioni di lire, in buona parte pagato dal padre del cantautore, Giuseppe.\nGli anni ottanta: il ritorno da solista.\nDopo quest'esperienza, che ha segnato la vita di entrambi, la cantante ha ripreso la sua carriera artistica come solista registrando nel 1980 il 33 giri \"Mamadodori\", album dedicato a Luvi, pubblicato sotto una nuova etichetta discografica, la Fado, appositamente creata per l'occasione (\"Fado\" sta per Fabrizio e Dori). Nel 1983 \u00e8 ritornata a Sanremo con \"Margherita non lo sa\", ottenendo il terzo posto, nonch\u00e9 un successo di vendite; il singolo ha infatti raggiunto l'undicesima posizione della classifica italiana.\nIl brano, incluso nell'album \"Piccole donne\" (1983), \u00e8 stato scritto da Oscar Avogadro e da Oscar Prudente. L'album, prodotto dallo stesso Oscar Prudente, vedeva la partecipazione artistica di Ivano Fossati, che ha suonato in alcuni brani. \"Vola via\", presentata a \"Saint Vincent Estate\", e la \"title track\" \"Piccole donne\", presentata a \"Vota la voce\" e \"Festivalbar\", sono stati gli altri singoli estratti dal 33 giri. Nel 1984 ha partecipato alla terza edizione della gara canora \"Premiatissima\", trasmessa da Canale 5. Nell'estate dello stesso anno prende parte allo spettacolo itinerante \"Incontri d'Estate\", che includeva nel cast Dario Baldan Bembo, Marco Predolin, Franco Rosi e i Blue Aquarius.\nNel 1986 \u00e8 passata alla Ricordi, pubblicando il singolo \"Nessuno mai pi\u00f9\" (cover di \"Love You Forever\" dei Giuffria), con cui ha partecipato al \"Festivalbar\". Il retro del singolo era \"Spezzacuori\", brano del repertorio di Massimo Bubola, produttore di entrambe le facciate del disco. Ha poi partecipato al \"Festival di Sanremo 1987\" con \"E non si finisce mai\", tratto dall'album \"Velluti e carte vetrate\"; in estate ha presentato a Riva del Garda il brano \"Cercarti\". Questo secondo singolo estratto \u00e8 stato scritto, come il brano Sanremese, per la musica da Piero Cassano e per il testo da Adelio Cogliati. Nel 1989 ha partecipato per l'ultima volta al \"Festival di Sanremo\" con \"Il cuore delle donne\", pubblicando l'omonimo album. Il 7 dicembre dello stesso anno, a Tempio Pausania, si \u00e8 sposata con Fabrizio De Andr\u00e9 dopo sedici anni di convivenza.\nIl ritiro dalle scene e la Fondazione De Andr\u00e9.\nNel 1990 ha dovuto interrompere la sua carriera artistica a causa di un problema alle corde vocali, che l'ha portata ad abbandonare le scene. Tuttavia, ha fatto alcune eccezioni: prima accettando, nel 1992, il ruolo di corista nel tour di De Andr\u00e9 \"Uomini e donne\" e successivamente collaborando ancora con il marito nell'album \"Anime salve\" (1996): la si pu\u00f2 sentire nella coda del brano \"Khorakan\u00e8\", e insieme alla figlia Luvi nei cori di altri due brani, \"Dolcenera\" e \"A cumba\".\n1999: la morte di Fabrizio De Andr\u00e9.\nL'11 gennaio 1999 \u00e8 morto il marito Fabrizio De Andr\u00e9. Dopo la scomparsa, la cantante si \u00e8 dedicata alla tutela e all'amministrazione del patrimonio artistico del marito e, attraverso la Fondazione Fabrizio De Andr\u00e9 Onlus a lui dedicata, coadiuvata dal Centro Interdipartimentale di Studi Fabrizio De Andr\u00e9 presso l'Universit\u00e0 degli Studi di Siena, promuove eventi e iniziative dedicate alla memoria del cantautore genovese, con una particolare attenzione al rispetto filologico della sua arte.\nNel 2002 ha interpretato il brano \"Il suonatore Jones\" per Fernanda Pivano, inserito nel documentario \"A Farewell to Beat\" dedicato alla scrittrice, prodotto da Fandango e diretto da Luca Facchini. Nel 2008 \u00e8 stata ospite di Fiorello in una puntata della trasmissione radiofonica \"Viva Radio 2\", dove ha ricantato dopo tanti anni i suoi due pi\u00f9 grandi successi \"Un corpo e un'anima\" e \"Margherita non lo sa\".\n2009: la morte di Wess.\nIl 21 settembre 2009 \u00e8 morto negli Stati Uniti il suo partner musicale degli esordi, Wess, per una crisi asmatica. In un'intervista concessa subito dopo la notizia, la cantante ha detto:"}
{"id": "12322", "revid": "117120666", "url": "https://it.wikipedia.org/wiki?curid=12322", "title": "Giuseppe Colombo (matematico)", "text": "Biografia.\nSoprannominato \"Meccanico del cielo\", il suo nome \u00e8 legato al satellite al guinzaglio (\"Tethered\", un'intuizione di Mario Grossi che Giuseppe Colombo contribu\u00ec a sviluppare a partire dai primi anni settanta), all'idea di una zattera spaziale creata riutilizzando i serbatoi di propellente lasciati nello spazio dagli Space Shuttle e a quella di lanciare enormi specchi in orbita per concentrare i raggi solari su alcune zone della Terra per allontanare la nebbia.\nNono di dieci fratelli, vinse una borsa di studio e frequent\u00f2 la Scuola normale superiore di Pisa fino a quando non part\u00ec per il fronte orientale durante la seconda guerra mondiale come sottotenente di artiglieria nella divisione \"Cosseria\". In seguito alle ferite venne decorato della medaglia al valor militare. Nel 1944 si laure\u00f2 in matematica all'Universit\u00e0 di Padova dove nel 1945 divenne assistente di meccanica razionale. Nel 1955 divenne ordinario di Meccanica Applicata presso la Facolt\u00e0 di Ingegneria dell'Universit\u00e0 di Padova.\nNel corso della sua attivit\u00e0 universitaria ha tenuto lezioni di \"meccanica celeste\", \"geodesia spaziale\", \"meccanica delle vibrazioni\" e \"veicoli e vettori spaziali\" ed ha insegnato anche a Catania e a Modena. Dal 1964 al 1976 ha fatto parte dei comitati nazionali del Consiglio Nazionale delle Ricerche. Ha partecipato inoltre a ricerche presso l\"'Harvard Smithsonian Center for Astrophysics\", al \"Caltech\" ed al \"Jet Propulsion Laboratory\".\nSvolse una campagna di promozione della ricerca spaziale presso l'Agenzia Spaziale Italiana e presso l'Aeritalia di Torino e le universit\u00e0 di Padova, Pisa e Torino.\nLa NASA lo reclut\u00f2 nel 1961, dopo il lancio del primo satellite artificiale.\nNel 1965 era consulente per gli elaboratori IBM della NASA.\nContribu\u00ec poi all'impresa del Mariner 10 del 1974. Colombo aveva scoperto l'accoppiamento tra rivoluzione e rotazione di Mercurio (il pianeta compie tre rotazioni intorno al proprio asse ogni due rivoluzioni intorno al Sole). Dopo aver constatato che il periodo dell'orbita del Mariner 10 dopo il \"fly-by\" di Mercurio sarebbe coinciso con il doppio del periodo di rivoluzione del pianeta stesso, sugger\u00ec di sfruttare tale risonanza per programmarne molteplici sorvoli di Mercurio. La sua modifica fu prontamente implementata nel piano di missione dagli ingegneri e matematici del JPL e permise tre sorvoli di Mercurio, prima che la sonda esaurisse il propellente.\nCollabor\u00f2 anche al lancio della sonda Giotto, che nel 1986 incontr\u00f2 la cometa di Halley. Il nome venne proposto da lui, in omaggio alla Nativit\u00e0 di Giotto della Cappella degli Scrovegni, in cui \u00e8 raffigurata la cometa.\nViene ricordato inoltre per la pianificazione di fly-by multipli con Mercurio nel 1972-73, per aver progettato la missione \"Solar Probe\", per aver promosso l'utilizzo di un nuovo tipo di radiometro e per aver capito che la variazione di luminosit\u00e0 azimutale dell'anello A di Saturno \u00e8 dovuta alla sua struttura spiraliforme. In riferimento alla pianificazione della traiettoria del Mariner 10 dichiar\u00f2 a La Stampa \u00abQuella \u00e8 una delle cose che mi sono costate meno fatica. \u00c8 un episodio banale della mia attivit\u00e0 scientifica: non avrei mai pensato che potesse destare scalpore\u00bb."}
{"id": "12327", "revid": "1543377", "url": "https://it.wikipedia.org/wiki?curid=12327", "title": "Tito (Italia)", "text": "Tito \u00e8 un comune italiano di 7.179 abitanti della provincia di Potenza, in Basilicata.\nGeografia fisica.\nAppartiene alla comunit\u00e0 montana del Melandro e si trova sullo spartiacque tra Ionio e Tirreno. Nascono nel suo territorio, difatti, due torrenti affluenti di due distinti corsi d'acqua che sfociano nei mari sopra citati, rispettivamente il torrente Tora, affluente del fiume Basento, e la fiumara di Tito, affluente del fiume Sele.\nCentro con una delle principali aree industriali della provincia di Potenza, che \u00e8 collocata poco sotto il versante sud del Monti Li Foj, avrebbe dovuto ospitare l'interporto lucano. In data 18 giugno 2009 il commissario ASI della provincia di Potenza, Alfonso Ernesto Navazio, con delibera numero 115, ha revocato la concessione dei terreni alla societ\u00e0 che avrebbe dovuto realizzarlo.\nSi ricordano diversi eventi storici nonch\u00e9 la presenza di scavi archeologici nei pressi del vecchio abitato del paese di Satriano.\nNel territorio comunale rientra la Torre di Satriano, centro medievale che comprende i resti di una torre normanna, di una cattedrale e delle complementari strutture. Quest'area \u00e8 un sito archeologico molto importante dove, in seguito a diverse attivit\u00e0 di ricerca, sono stati ritrovati numerosi reperti risalenti anche al VII secolo a.C.\nTerritorio.\nIl comune \u00e8 sostanzialmente diviso in due parti: il capoluogo, Tito, dove risiedono la maggior parte degli abitanti, sede del Municipio e altri servizi, e la zona industriale e commerciale di Tito Scalo, che ospita lo scalo ferroviario delle Ferrovie dello Stato e una delle pi\u00f9 importanti zone industriali della regione, dove stanno trasferendosi molte imprese del potentino.\nIl territorio del comune di Tito \u00e8 stato inserito in una zona di grado sismico pari a S=9 dopo il catastrofico sisma in Irpinia del 23 novembre 1980. In seguito, con la delibera del Consiglio Regionale della Basilicata n.724 dell'11 novembre 2003 Tito, \u00e8 stato inserito nella zona sismica 1.\nClima.\nLe stazioni meteorologiche pi\u00f9 vicine sono quelle di Potenza e quella di Picerno. In base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta a +3,5\u00a0\u00b0C; quella del mese pi\u00f9 caldo, agosto, \u00e8 di +20,2\u00a0\u00b0C. Le precipitazioni medie annue si aggirano sui 650\u00a0mm, mediamente distribuite in 91 giorni, con minimi relativi in estate e picco massimo moderato in autunno.\nStoria.\nL'abitato sorgeva originariamente in un luogo molto pi\u00f9 elevato, a nord-est del Monte Carmine nei pressi dell'attuale zona industriale sulle alture a sud della Piana di Santa Loja, abbandonato a causa della distruzione completa del paese dovuta alla guerra nei pressi dell'attuale zona industriale sulle alture a sud della Piana di Santa Loja (come riportato da Tito Livio) . A seguito della distruzione dello stesso, i titesi si divisero in due parti: una parte si spost\u00f2 verso la zona chiamata \"Piano della Chiesa\", a nord-est della Torre di Satriano; l'altra si ferm\u00f2 nei pressi della riva del fiume Noce, nella localit\u00e0 detta \"In piedi alla terra\" o Fiumara, dove sorge l'attuale cittadina. La popolazione si increment\u00f2 anche grazie alla distruzione della non lontana Satrianum, della quale sono presenti importanti resti archeologici.\nAnticamente la zona della Torre di Satriano era sotto il controllo di una comunit\u00e0 di agricoltori e guerrieri, che erano tra i pi\u00f9 importanti esponenti di un \u00e9lite ricca, collegata con le societ\u00e0 magnogreche pi\u00f9 vicine. Anche nei secoli successivi si afferma l'importanza di questo luogo, dato che anticamente sorgeva un santuario dedicato alla dea Mefitis. Tutto questo si collega alle origini del paese e del suo nome. Uno dei primi nomi utilizzati \"Teiodes\", che significa \"solforoso\" di zolfo; potrebbe attribuirsi alla presenza delle numerosi sorgenti di acqua sulfurea, diventato poi Tito per lenta trasformazione. Ma il nome potrebbe dervare anche da \"tutus\" o \"titulus\", dal latino, che pu\u00f2 avere diversi significati: soldato, confine, riferito alla zona di confine tra governatorato bizantino e principato di Salerno.\nCon l'abbandono dell'altura di Satriano, ci fu la crescita di Grumentum, uno dei centri pi\u00f9 ricchi e importanti della Lucania romana. Una leggenda che ha come protagonista il santo Protettore della citt\u00e0 San Laviero, \u00e8 collegata proprio al luogo precedentemente citato: Laviero giunse a Grumento per predicare la parola di Dio; il 14 luglio del 312 d.C. dopo essere sfuggito alle persecuzioni di Agrippa. Il Preside della Lucania, lo aveva fatto arrestare in nome degli dei, ma non riuscendo a farlo convertire, ordin\u00f2 di gettarlo in pasto alle belve. Ma queste, invece di divorarlo, gli si accovacciarono ai piedi rivolgendosi minacciose verso Agrippa. Dopo essere stato ricondotto in carcere, a Laviero apparve un angelo che gli apr\u00ec le porte della cella, invitandolo ad allontanarsi dalla citt\u00e0. A Grumentum fu catturato e decapitato davanti a tutto il popolo, il 17 novembre del 312 d.C.\nDiversi eventi storici infausti importanti hanno coinvolto la cittadina di Tito, come ad esempio il sisma del 1561 che distrusse il centro abitato causando un centinaio di morti, la peste del 1656 che sconvolse l'intero regno di Napoli nonch\u00e9 il terremoto del 1694 durante i quali le chiese, come la Chiesa Madre, il campanile e altre tre cappelle del paese furono rase al suolo. Questo periodo storico fu anche oscuro per il Paese a causa dello spadroneggiare de nobili e feudatari; un simbolo forte di questo periodo \u00e8 il Castello (del quale oggi resta solo una via). Tito \u00e8 stato segnato anche dalla Rivoluzione Napoletana del 1799 per la quale si ricorda la figura di Francesca De Carolis Cafarelli.\nIl violento terremoto del 1857 colp\u00ec il territorio con conseguenze devastanti e si rivel\u00f2 uno tra i pi\u00f9 devastanti di tutta Europa, causando solo in Basilicata ben 9257 vittime. Questo port\u00f2 ad una situazione generale di povert\u00e0 e soprattutto iniziarono i primi flussi migratori, soprattutto verso le Americhe. Intorno al 1860 con la spedizione dei Mille, che risalivano dalla Sicilia, la Basilicata preparava la sua insurrezione sotto la guida di Giacinto Albini, Nicola Mignogna e Camillo Boldoni che furono i primi a proclamare l'Unit\u00e0 d'Italia a Corleto Perticara. Il 18 agosto del 1860 l'insurrezione arriv\u00f2 a Potenza e anche da Tito, dove un gruppo di volontari guidati da Ulisse Caldani, tese un tranello alle truppe borboniche, ripiegandosi verso Auletta. Dopo l'Unit\u00e0 d'Italia anche Tito fu toccato dal fenomeno del brigantaggio per il territorio favorevole e per i rapporti che si stabilirono tra la popolazione e i briganti.\nTutto questo venne anche descritto nel romanzo storico l'\"Alfiere\", scritto da Carlo Alianello. Molte vicende del romanzo sono ambientate proprio a Tito, dove lo scrittore ha soggiornato per diverse volte e dove oggi \u00e8 custodito il Fondo a lui dedicato. L'emigrazione continua e nel 1880 viene inaugurata la linea ferroviaria Eboli-Metaponto e proprio a Tito \u00e8 presente la stazione lungo questo importante asse di collegamento fra il Mar Tirreno il Mar Ionio, anche se distante 4\u00a0km dal centro abitato.\nIl terremoto del 1930 causa nuove distruzioni, accompagnato dalla lotta contro la disoccupazione, che aumentava sempre di pi\u00f9 e quella contro l'analfabetismo. Nel 1936 la popolazione \u00e8 sensibilmente diminuita e con l'entrata dell'Italia nel conflitto mondiale, questa peggiora ulteriormente portando ad una grave crisi economica, in modo particolare nel settore agricolo. Nel 1951 gli analfabeti sono ancora presenti e inizia l'emigrazione verso i paesi del nord Europa. Nel 1963 un altro violento terremoto colpisce il paese.\nVerso la fine degli anni Sessanta, nella zona di Tito Scalo si iniziano a sviluppare i primi investimenti industriali, dando nuovi posti di lavoro ai cittadini. Gli addetti al settore industriale aumentano notevolmente, portando ad una diminuzione di quello del settore agricolo, tra il 1980 e il 1990.\nIl terremoto del 1980 porta alla distruzione quasi completa della Chiesa Madre, ma che fortunatamente non fece vittime a Tito. Il periodo successivo fu segnato da una lenta ricostruzione, che successivamente ha portato ad uno sviluppo economico e sociale, grazie alla crescita dell'area industriale e ad un importante investimento nel settore commerciale. Grazie al suo reddito pro-capite \u00e8 tra le prime citt\u00e0 della Basilicata ed \u00e8 uno tra i pochi centri della regione ad accogliere sempre nuovi residenti.\nStemma.\nLo stemma araldico della citt\u00e0 di Tito \u00e8 raffigurato su una delle pareti affrescate da Giovanni De Gregorio, detto il Pietrafesa. La frase che descrive il significato dello stemma \u00e8 la seguente:\nSecondo lo statuto comunale il motto corretto \u00e8 \"Post Nubila Phoebus\"\nMonumenti e luoghi d'interesse.\nArchitetture civili.\nTorre di Satriano.\nResti di un'antica Torre normanna (XI d.C.). L'antica Satriano, secondo una leggenda popolare, venne distrutta durante un incendio attorno al 1450 per volere di Giovanna II Durazzo D'Angi\u00f2 e non fu mai pi\u00f9 ricostruita. I suoi abitanti si dispersero nei paesi vicini di Pietrafixa (oggi Satriano di Lucania) e Tito e del suo glorioso passato non rimasero che il nome, i resti che ancor oggi possono essere visitati e i racconti a met\u00e0 tra la realt\u00e0 e la fantasia circa la sua distruzione.\nFontana di Piazza del Seggio.\nFontana monumentale in pietra che fu costruita nel XVIII secolo.\nArco Durazzesco.\nFu costruito nel XV secolo ed introduce al palazzo comunale.\nCastello.\nNell'abitato di Tito, durante il periodo feudale, sorgeva, nel punto che ancor oggi \u00e8 denominato \"Castello\", una fortificazione cinta da mura, ma senza torri. Tale castello apparteneva in origine alla famiglia dei principi Ludovisi. Venne acquistato poi dai Principi di Stigliano, i quali nel 1692 lo cedettero per vendita al barone Laviano che era pure marchese di Satriano. Nel 1827 il castello fu venduto dal marchese Pietro Laviano ai proprietari terrieri Luigi Spera e Francesco Laurini.\nArchitetture religiose.\nChiesa matrice parrocchiale di San Laviero Martire.\nFu costruita nel 1465 \u00e8 venne dedicata al patrono San Laviero martire.\nFu gravemente danneggiata dai terremoti del 1694, del 1826 e del 1857. Anche nel sisma del febbraio 1963 sub\u00ec notevoli danni. Danneggiata anche dal terremoto del 23 novembre 1980, \u00e8 stata interamente ricostruita e riconsacrata e dedicata il 26 luglio 2009 a San Laviero martire.\nLa chiesa \u00e8 a tre navate e custodisce un organo ligneo e una tela del 1700 che rappresenta il martirio dei fratelli martiri Primo, Sonzio e Valentino. Sulla navata sinistra si vede il cappellone di San Mattia Apostolo mentre nella navata destra si apre un corridoio con le nicchie laterali. Nel transetto laterale destro si accede al campanile mentre nell'atrio si accede a una scala che scende nel seminterrato ove ci sono uffici, depositi e aule parrocchiali. La navata centrale si presenta con l'abside e la sede dell'altare mentre da una porta a sinistra si accede alla sagrestia.\nAl suo interno si custodiscono diverse statue.\nIl campanile della vetusta matrice realizzato in ferro e metallo si presenta con delle vetrate doppie, al suo interno sono state collocate il 15 marzo 2009 tre campane con le immagini di San Laviero martire, della Madonna del Carmine e dei Santi Primo, Sonzio, Valentino martiri.\nChiesa del Calvario.\nFu costruita nel 1300 ed \u00e8 uno dei luoghi di culto pi\u00f9 antichi di Tito. Al suo interno si custodiscono i pregevoli altari lignei dedicati al SS. Crocifisso con una scultura del 1236 e a San Biagio vescovo e martire di Sebasten. La statua lignea di San Biagio \u00e8 del 1700 circa, all'interno della chiesa del Crocifisso viene venerata anche una Madonna Nera, chiamata attualmente dal popolo titese Santa Brigida. La statua della Madonna \u00e8 rivestita con un abito nuziale del 1900 ricamato a mano.\nChiesa della Madonna delle Grazie.\nFu costruita per devozione verso la Madonna delle Grazie dalla famiglia Laurino. Originariamente era privata, ma fu aperta come luogo di culto pubblico alla met\u00e0 del XX secolo. All'interno della chiesa si custodisce un altare in legno dedicato alla Madonna delle Grazie con una statua in manichino del 1845, altre statue della chiesa sono quelle di Sant'Antonio abate, di Sant'Agnese martire e di Santa Filomena, inoltre si custodisce un crocifisso ligneo del 1500 circa di buona fattura, restaurato per devozione nel 1923.\nNel 2010 sono state rubate tre statue, la Madonna delle Grazie, Sant'Agnese e Santa Filomena. Il comitato feste della Madonna delle Grazie si \u00e8 adoperato con una colletta popolare per far ricostruire in vetroresina una copia della Statua della Madonna.\nConvento francescano con annessa chiesa di Sant'Antonio di Padova.\nVenne costruito nel 1514, e venne dedicato a Sant'Antonio da Padova e a San Francesco di Assisi. Al suo interno si possono osservare gli artistici e pregevoli altari barocchi del 1700 dedicati a San Francesco di Assisi e a Sant'Antonio da Padova. La chiesa \u00e8 in stile barocco e ha due navate quella centrale e quella di sinistra.\nLe tele che si trovano nella chiesa sono sei e sono quello di San Michele arcangelo, della SS. Trinit\u00e0, dei Martiri di Tito, dell'Immacolata Concezione, di Santa Chiara di Assisi e di Santa Marta monaca e della Madonna dei Martiri.\nLe statue che si trovano nella chiesa sono quelle lignee del 1769 di Sant'Antonio di Padova, San Francesco di Assisi e di Santa Rosa da Viterbo. La statua di Santa Lucia \u00e8 in legno del 1800 mentre quella di San Rocco \u00e8 in cartapesta del 900.\nSi conservano tre statue lignee del 1500 raffiguranti la Madonna del divino amore, la Madonna di Loreto e la Madonna del Carmine. Si conservano anche le statue del Ges\u00f9 risorto, di Ges\u00f9 bambino, del Cristo flagellato, e di un sacro cuore di Ges\u00f9.\nIl chiostro del convento francescano \u00e8 affrescato con le vite di Sant'Antonio di Padova, di San Francesco di Assisi e lodi francescane opera del celebre Giovanni De Gregorio detto il pietrafesa del 1639.\nIl campanile del Convento ha tre campane con le immagini di S.Filomena,S.Antonio e S.Vito.\nIl Convento di Tito.\nIl convento di Tito venne dedicato a S. Antonio di Padova e le fonti sono concordi nel riferire particolari e frequenti interventi miracolosi del Santo. Nel 1657 Tito fu liberata dalla peste e nel 1662 da un'invasione di bruchi. Nel 1584 un altare della chiesa annessa al Convento e dedicato all'Immacolata fu dichiarato privilegiato dal pontefice Gregorio XII.\nNei decenni successivi, data la particolare generosit\u00e0 degli abitanti di Tito nel provvedere i frati di cibo e vestiario, il Convento sar\u00e0 casa di studio per la Teologia e la Filosofia e poi casa di Noviziato. Quando il Convento avr\u00e0 il suo stemma, questo presenter\u00e0 l'immagine tradizionale di Sant'Antonio con Ges\u00f9 Bambino su di un braccio e il giglio nella mano libera.\nSullo stipite del portone d'ingresso principale c'\u00e8 una data, scritta nei caratteri del tempo:\" A.(anno) D.(omini)...(D.(ivo) A.(ntonio) D. (icatum) 1529 Die XI Decbr.(decembris).\" La parte interna presenta un Chiostro con finestroni ad arco; c'\u00e8 poi un cortile interno con una cisterna ed un pozzo classico, ormai scomparsi. All'interno si accede con un'ampia scala, con gradini che erano di pietra locale e che recentemente sono stati sostituiti da lastre di travertino. Di qui si sale su un piano rialzato sotto il quale esistono ancora vari vani seminterrati.\nSulla parete del corridoio Nord ci sono sei affreschi riproducenti episodi prodigiosi della vita di S.Antonio di Padova. Gli affreschi sono a cura e spese del Comune e di privati cittadini. In fondo al corridoio (nella parte alta) c'\u00e8 un dipinto che ricorda il Battesimo di Ges\u00f9. Sulla parete del muro perimetrale giganteggiano invece, in grosse lune, i Profeti Nahum, Osea e Sofonia. Al di sotto delle grosse lune ci sono lune pi\u00f9 piccole che ricordano tre studiosi: lo spagnolo Silverio, Antonio Guevara e Francesco Goto.\nL'intero arco a botte del corridoio \u00e8 costellato di lune di uguale dimensione. Nella parte centrale sono otto, di cui tre cancellate dal tempo. Le cinque portano lo Spirito Santo sotto forma di colomba, una croce con globo, l'Agnello con Libro e Sigillo, una Croce che troneggia e una figura irriconoscibile.\nLe lune soprastanti nella parte destra sono sette. Delle sei una \u00e8 irriconoscibile; l'altra ricorda Isacco; l'altra \u00e8 irriconoscibile; l'altra ricorda Giuditta; l'altra ricorda Elia e ancora un'altra \u00e8 irriconoscibile. Nella parte sinistra le lune sono pure quindici, disposte anch'esse in maniera simmetrica. Nella parte ovest del Monastero c'\u00e8 un corridoio e quattro stanze, arcate a botte e non affrescate. Nel corridoio sulla parete destra, sono nove quadri che ricordano altrettanti eventi prodigiosi di Sant'Antonio di Padova. Anche essi furono affrescati a cura e spese di privati cittadini. In particolar modo si ricorda il nono quadro che riporta l'iscrizione\" A devozione di Giovanni Battista, titese, della famiglia Cafarelli).\nIn conclusione i nove quadri furono affrescati per motivo di devozione di varie famiglie titesi. Al di sopra di ogni quadro troneggia pure lo stemma gentilizio del devoto donatore. Sulla parete sinistra ci sono delle lune per tutta la lunghezza del corridoio. Qui ci sono nove animali(di cui uno \u00e8 irriconoscibile), cio\u00e8 lo struzzo, il pellicano, il pappagallo, lo sparviero, la fenice, il gallo, la cicogna e il pavone. Nell'arco a botte del corridoio sono indicati i vizi e le virt\u00f9 dell'uomo e propriamente, a destra la concordia, l'amore, la perseveranza, la fede, la pace, la sicurezza, il contento ed il riso. A sinistra invece sono la discordia, il sospiro, l'ardimento, l'affanno, il pensiero, la paura, il pianto e lo sdegno. Il corridoio interno poi divideva alcune destinate ad abitazioni dei frati. Nella parte OVEST e nella parte EST invece (sempre al piano di sopra) un corridoio centrale divideva celle a destra e a sinistra con finestre piuttosto strette e non ad arco. Una porta d'ingresso permetteva ai Frati di comunicare internamente con la Chiesa attigua, per la loro preghiera quotidiana.\nGli affreschi, presenti sulle pareti e sulle volte dei quattro corridoi che perimetrano il chiostro, rappresentano episodi e miracoli della vita di Sant'Antonio da Padova. Realizzati agli inizi del 1600, intorno al 1606-1607 sono attribuiti da molti studiosi a Giovanni De Gregorio detto il Pietrafesa, artista lucano formatosi a Napoli nella bottega anche per Fabrizio Santafede importante esponente della tradizione tardomanierista che lavor\u00f2 anche per committenti lucani del 1580 a Matera successivamente a Lauria. L'allievo, Giovanni De Gregorio inizi\u00f2 a firmare le sue opere dal 1608. Nel 1656 mor\u00ec a Pignola colpito dalla peste. Si dice che alla decorazione del chiostro avrebbe preso parte anche Girolamo Todisco, il quale inizi\u00f2 a firmare le sue opere a partire dal 1616. Tuttavia \u00e8 da escludere per la critica recente che essi appartengano esclusivamente a De Gregorio, come ipotizzato in passato. Il recente restauro a cura della Soprintendenza ha scoperto vaste zone ridipinte, riprendendo i distacchi in corso e le cadute di colore. Dall'ingresso, ci si immette nell'ala ovest dove, lungo la parete sinistra, \u00e8 visibile lo stemma francescano cui segue l'ALBERO FRANCESCANO, con i primi santi e beati dell'Ordine. La parete \u00e8 suddivisa in sei riquadri da finte colonne e trabeazioni affrescate che contengono i seguenti miracoli: IL SANTO CHE RIDONA LA VISTA AL CIECO-ERETICO; LA MIRACOLOSA GUARIGIONE DEL LEBBROSO; IL SANTO CHE APPARE AD UNA DONNA PECCATRICE E LA DISSUADE DAL SUICIDIO; L'APPARIZIONE AD UNA NOBILE FANCIULLA GRAVEMENTE AMMALATA, LA RESURREZIONE DI UNA DONNA DEFUNTA; LA MORTE DI S.ANTONIO.\nIn fondo il Battesimo di Cristo chiude la serie dell'ala ovest. Lungo la parete destra si susseguono tondi contenenti ritratti di teologi e profeti. La volta \u00e8 divisa in tre fasce verticali. Le fasce laterali comprendono dodici ovali contenenti gli apostoli alternati a quattro stemmi nobiliari. La fascia centrale comprende ovali contenenti cinque simboli del Cristianesimo e i riquadri centrali riportano quattordici ovali contenenti personaggi biblici e santi martiri. Nell'ala sud, sulla parete destra sono affrescati altri miracoli di S.Antonio:L'INTERVENTO MIRACOLOSO DEL SANTO SU UN BAMBINO PARAPLEGICO; S.ANTONIO ORATORE DAVANTI AD UNA FOLLA NUMEROSA;IL DEMONIO CHE CERCA DI TENTARE IL SANTO MA \u00e8 COSTRETTO A FUGGIRE PER INTERCESSIONE DELLA VERGINI; IL MIRACOLO DELL'AVARO; LA RESURREZIONE MIRACOLOSA DI UN BAMBINO; IL TENTATIVO DEL TIRANNO EZELINO; IL MIRACOLO DEI CIBI AVVELENATI; LA GUARIGIONE MIRACOLOSA DI UN LEBBROSO; IL MIRACOLO DELLA MULA sulla parete di fondo.\nNella fascia superiore della parete destra sono riprodotti nove stemmi gentilizi e relative iscrizioni. La parete di sinistra comprende otto ritratti di profeti e dottori della chiesa. La volta dell'ala sud presenta decorazioni con intrecci floreali, sette figure allegoriche e, a sinistra, otto animali fantastici. L'ala est lungo la parete destra comprende altri sette riquadri riguardanti la vita del Santo, mentre sullo sfondo \u00e8 raffigurato il conte Tiso che assiste alla scena in ginocchio. La parete sinistra presenta su due file sei ritratti di profeti e santi francescani. Anche la volta dell'ala est \u00e8 divisa in tre fasce. In quella di destra sono presenti cinque stemmi nobiliari; la fascia centrale e quella di sinistra sono decorate con festoni ed animali fantastici. Infine l'ala nord ha conservato soltanto la parete di fondo contenente S.Francesco che contempla Cristo deposto dalla Croce e la volta, sulla quale ovali contenenti personaggi biblici, santi francescani, pontefici, beati re e regine francescane si alternano a festoni floreali e a puttini danzanti. Le pareti olaterali, un tempo affrescate, conservano pochi frammenti.\nIl Chiostro.\nLungo le pareti del chiostro \u00e8 possibile ammirare gli affreschi sulla vita e i miracoli di Sant'Antonio, opera dell'artista lucano Giovanni De Gregorio detto il Pietrafesa.\nIl ciclo di affreschi fu realizzato tra il 1606-1607. Insieme agli episodi della vita del Santo sono ritratti lo Stemma e l'Albero Francescano, con i primi santi e beati dell'Ordine, i dottori ed i Profeti, gli Apostoli e Santi Martiri inframezzati da decorazioni ornamentali molto ricche e fantasiose. Sono presenti anche alcuni stemmi probabilmente riferiti a nobili famiglie del luogo. Fra questi spicca l'antico simbolo del paese di Tito, simbolicamente tenuto in volo da una coppia di angeli.\nLa Chiesa.\nLa grande Chiesa francescana \u00e8 annessa al monastero ed \u00e8 stata costruita probabilmente nella stessa epoca. Si accedeva dall'esterno con alcuni gradini in pietra locale ed un pianerottolo con lastre di pietra di varia provenienza. Attraverso un portone in legno, sormontato da uno stemma francescano, si entrava direttamente nel luogo sacro con una navata centrale e una navata laterale pi\u00f9 ridotta.\nIl pavimento era di mattoni in terracotta. Una grossa pila, posta sulla destra dell'ingresso, conteneva (e contiene ancora) l'acqua santa. Sulla parete destra ci sono ancora delle nicchie nelle quali sono dipinte figure di Madonna e di Santi. Sulla stessa parete sono ancora visibili due intonaci di diversa epoca e su ambedue restano tuttora visibili pitture di Santi e figure ornamentali.\nSi accedeva al presbiterio con una scalinata rudimentale. Sulla parte destra del presbiterio si conserva ancora una cattedrale pluriposto per le funzioni liturgiche, mentre sulla parte sinistra si ergeva un maestoso organo a fiato con canne di varia dimensione, di cui conserva ancora il pianerottolo policromo, riservato all'organista. Sotto l'arco del presbiterio era costruito un mastodontico altare in pietrame e nell'abside c'era un artistico Coro (con leggio centrale) in noce pregiata. La volta della Chiesa \u00e8 ancora divisa in cinque quadrati, di cui uno in soffittatura lignea, e ad archi a crociera in tufo locale leggero. Quello dell'abside cadde per fatiscenza nell'estate del 1961.\nUna porta introduceva in un artistico campanile, ricco di simboli e figure, ricavato in un angolo del quadrilatero del Monastero, non molto alto e con tre campane di diversa epoca. La campana media porta la data del 1530 e l'iscrizione in latino: \"Ave Maria, piena di grazia, il Signore \u00e8 con te\". La campana piccola porta invece la data del 1774 e ci sono indicati i promotori della sua fonditura. Vi sono anche impresse delle immagini che rappresentano S. Francesco, S. Antonio di Padova e l'Immacolata. La campana grossa invece \u00e8 la pi\u00f9 recente, infatti risale al 1837 e vi \u00e8 un'iscrizione che significa: \"la morte mi ha consegnato alla morte. Ora, vinta la morte, mi ripresento col suono\". Anche qui vengono citati i fonditori e vi sono le immagini di S. Antonio, di S. Filomena, di S. Francesco e dell'Immacolata. Questa campana, la pi\u00f9 grande, \u00e8 stata da sempre utilizzata per gli annunci mortuari.\nPer una porta, a sinistra dell'abside, si accedeva invece ad un'ampia sagrestia, composta da due stanze con volte a crociera, con finestre molto alte ed una porta di uscita. Le due stanze comunicavano con un vano ad arco molto alto e in entrambe si conservavano cose utili per il servizio liturgico. C'era anche un lavabo in pietra scolpita, raffigurante il Cristo con i dodici apostoli ed altri simboli.\nNella navata laterale della Chiesa ci sono due artistici altari lignei in onore di S. Antonio da Padova e di S. Francesco. Nel corso del tempo erano stati aggiunti un altare in muratura dedicato a S. Filomena e nicchie di legno che custodivano piccole statue in onore di S. Vito, S. Rocco, S. Pasquale e S. Biagio. Nella Chiesa c'erano e ci sono una tela raffigurante la Madonna Immacolata di Giovanni De Gregorio, detto il pietrafesano, una tela raffigurante la Madonna assunta in Cielo, quattordici quadri a forma ovale raffiguranti i quattordici episodi della Via Crucis e tele raffiguranti una S. Chiara, una S. Marta ed il martirio di S. Cecilia.\n\u00c8 in dotazione della Chiesa del Convento anche una statua lignea della Madonna di Costantinopoli, che all'epoca dei Frati era situata in una nicchia che dominava la grossa scalinata di accesso al piano superiore del Monastero. Una stanza attigua alla Chiesa serviva da stanza mortuaria e da deposito di cose utili alla Chiesa. Da questa stanza, attraverso una piccola porta ricavata dalla parte alta, si accedeva alla Cantoria, posta sulla porta dell'ingresso principale della Chiesa.\nSotto il pavimento della Chiesa, fatto di mattoni in terracotta, c'erano botole varie per la sepoltura dei cadaveri. Tali botole, dall'epoca dell'apertura del Cimitero (1865-70), si ridussero a qualche unit\u00e0 per il deposito delle ossa umane ancora esistenti. Pi\u00f9 tardi, cio\u00e8 nel 1929-30, il pavimento fu rinnovato con lastre di marmo a cura di devoti e di Comitati per la festa di S. Antonio di Padova. Nel 1974, a causa di umidit\u00e0 persistente e dei vari cedimenti del materiale sottostante, che avevano provocato avvallamenti e rotture in molte parti, al pavimento fu aggiunto un vespaio di pietra. I pochi pezzi di marmi che si riuscirono a recuperare furono collocati nel presbiterio e nella navata laterale ed il resto fu sostituito con pezzi di perlato di Sicilia. Le ossa che si poterono raccogliere furono depositate in due grossi bauli in legno e nel pavimento antistante all'altare di S. Antonio da Padova.\nLa struttura generale della Chiesa originariamente era pi\u00f9 semplice, successivamente furono aggiunti stucchi, decorazioni ed altari laterali.\nSulla parte destra erano stati costruiti in muratura altari in onore di S. Rosa da Viterbo, in onore dell Beata Vergine Assunta in Cielo, in onore della Madonna Immacolata. A sinistra invece era costruito un altare in onore di S. Lucia. Nella navata laterale vi era un altare in onore di S. Francesco, uno di S. Antonio da Padova e uno in onore di S. Filomena. Questi toglievano spazio alla Chiesa e furono rimossi. Ricomparvero allora ben cinque nicchie. La prima rappresenta la scena della Visitazione di Maria a S. Elisabetta. Ai lati della scena sono raffigurati il Beato Iacobo e S. Donato e poi l'Eterno Padre. Sul fianco destro \u00e8 visibile la Madonna del Carmine. In una seconda nicchia \u00e8 dipinta una Madonna con la scritta \"S.S. Maria de Costantinopoli\". Ai lati ci sono S. Andrea Apostolo e S. Caterina. nella terza nicchia vi \u00e8 una Madonna con Bambino di ignoto autore, ai cui lati ci sono S. Antonio e probabilmente S. Chiara. Nella quarta nicchia \u00e8 rappresentata una Madonna del Rosario ai cui lati ci sono due figure irriconoscibili. Una quita nicchia, pi\u00f9 piccola, ricordava una \"Deposizione\" con Maria Addolorata. Tra la quarta e la quinta nicchia si riconosce facilmente un S. Antonio Abate, ai piedi del quale era scritto l'anno 1528 e la seguente iscrizione: \" Questo lavoro fu eseguito da Francesco De Collotta, in devozione alla Santissima Vergine).\nAl centro della parte destra della Chiesa c'erano il Confessionale e il Pulpito soprastante, al quale si accedeva con gradini ricavati nella stessa parete e con ingresso dal Confessionale. Il Confessionale ed il Pulpito furono recentemente scomposti e collocati, l'uno in fondo alla Chiesa, l'altro sul Presbiterio. Nel 1931 l'interno della Chiesa fu tinteggiato in calce multicolore a cura della devota Filomena Scavone in Oddone, residente in Brasile, in onore del marito Salvatore Oddone.\nGli affreschi, i dipinti vari e le sculture.\nNell'ex monastero si legge qualche data indicativa al riguardo. I lavori ebbero inizio a cura e devozione di Frate Ilario da Picerno, che \u00e8 chiamato \"Ministro e Servo\". La data \u00e8 del 1606. L'anno successivo il popolo titese, col comune consenso del Sindaco e degli Amministratori, provvide al lavoro di affresco per un episodio prodigioso della vita di S. Antonio di Padova.\nI lavori di affresco risalgono probabilmente al primo decennio del secolo XVII e furono eseguiti da qualche pittore della Scuola Napoletana. Si sa infatti che il fiammingo Wenzel Cobergher, che fu pittore, architetto, antiquario, incisore, scienziato, poeta, abit\u00f2 per lungo tempo nella citt\u00e0 di Napoli, perch\u00e9 chiamato dai mecenati di quell'epoca ad eseguire lavori in quella citt\u00e0. Probabilmente, nel tempo del suo soggiorno italiano, alcuni allievi del luogo o della sua zona lo seguirono, fondando una Scuola vera e propria che si rifaceva, nelle sue produzioni artistiche, allo stile di quel maestro. Ammiratori, mecenati e cultori dell'arte, sparsi qua e l\u00e0 in Campania ed in Basilicata, approfittarono poi di questa possibilit\u00e0 artistica che esisteva a Napoli e dintorni e vollero che, specialmente nei Centri culturali di quell'epoca, la suddetta Scuola producesse quanto di meglio sapesse e potesse in onore dell'arte e soprattutto delle devozioni esistenti in quegli ambienti. Questo accadde anche in Basilicata e specialmente nei numerosi conventi francescani, che, oltre ad essere centri di cultura filosofica e teologica, diffondevano la fede e la devozione nel popolo, anche attraverso l'arte. I Superiori dei Conventi chiamavano quindi questi maestri d'arte ed a proprie spese o a spese di famiglie pi\u00f9 abbienti e devote abbellivano Conventi e luoghi sacri con pitture e tele varie.\nNel monastero francescano di Tito oggi \u00e8 possibile constatare con quanto entusiasmo e con quanta devozione Frati, pubblici Amministratori del luogo e famiglie di Tito e dintorni abbiano voluto onorare le grandezze del Francescanesimo ed in particolare la vita di S. Antonio da Padova, emerito discepolo di S. Francesco. Erano presenti inoltre, in quel periodo, tre pittori famosi della Basilicata, cio\u00e8 Giovanni De Gregorio (detto il \"pietrafesa\" o il \"pietrafesano\"), Pierantonio Ferro di Tricarico e Donato Oppido di Matera.\nIl Pietrafesa (nato nell'antica Pietrafesa intorno al 1569 e morto a Pignola nel 1636) lavor\u00f2 molto in Basilicata. Anch'egli, secondo alcuni, potrebbe essere stato l'autore del patrimonio artistico sia del Monastero sia della Chiesa attigua. Sicuramente \u00e8 stato l'autore di una tela, raffigurante la Madonna Immacolata, che porta una data precisa (1629) e la sua firma (Petravisianus). Le altre tele non sono firmate, ma \u00e8 molto probabile, secondo alcuni, che allievi della sua Scuola abbiano lavorato in quell'epoca sotto la sua guida per produrre i lavori pittorici che oggi godono indiscusso valore.\nSantuario della Madonna del Carmine.\nFu costruito nel 1800 da soldati francesi e custodisce nei quattro mesi estivi la statua della Madonna del Carmine. In questo periodo si svolgono numerosi pellegrinaggi in onore della Madonna del Carmine, dalla seconda domenica di maggio fino all'8 settembre. La chiesa \u00e8 molto semplice e presenta un altare in marmo e una caggia (gabbia dalla struttura lignea aperta o chiusa da vetri sui lati) dove viene trasportata la statua della Madonna del Carmine nei cortei processionali. La festa della Madonna del Carmine si svolge la seconda domenica di maggio e l'8 settembre di ogni anno.\nChiesa di San Vito martire.\nLa chiesa si trova nell'omonimo rione.\nLa chiesa di San Vito Martire completamente distrutta dal terremoto del 1980 \u00e8 stata ricostruita nel 2000.\nAll'interno si custodiscono su una colonna in marmo la statua lignea di San Vito martire del 1892 e le statue dell'Immacolata e del Cuore di Ges\u00f9.\nLa festa in onore di San Vito martire si svolge ogni anno il 12 giugno.\n\u00c8 molto frequentata la parrocchia dalla piet\u00e0 popolare del rione.\nChiesa della Madonna degli Sposi.\nPosta a tre chilometri dal centro abitato sulla strada vecchia Tito Picerno, venne costruita da soldati francesi nel 1745. Si tratta di un'antica cappella che custodisce una statua lignea della Madonna che il popolo titese chiama dei martiri o degli sposi.\nChiesa dei Santi Primo, Sonzio, Valentino fratelli e martiri.\nDedicata ai primi protettori di Tito, venne costruita nel 313. All'interno si custodisce un quadro dei tre Santi mentre le loro statue si venerano nella chiesa madre.\nChiesa della Madonna dell'Annunziata.\nCostruita da famiglia nobile e devota alla Madonna di Pompei, all'interno custodiscono un altare in marmo con il quadro della Vergine del rosario e due quadri raffiguranti San Giuseppe e San Luigi Gonzaga..\nSociet\u00e0.\nEtnie e minoranze straniere.\nSebbene i valori siano ancora molto lontani dalla media italiana, gli stranieri regolari al 31.12.2009 sono 226 (116 maschi e 110 femmine). La cittadinanza straniera al 31.12.2009 \u00e8 pari al 3,16% della popolazione titese.\nLe comunit\u00e0 maggiormente rappresentate sono:\nLingue e dialetti.\nIl dialetto titese fa parte dei cosiddetti dialetti gallo-italici.\nIl filologo Gerhard Rohlfs descrive la particolarit\u00e0 dei suoni ascoltati durante il viaggio da Salerno a Taranto nei pressi delle cittadine di Pignola, Picerno, Tito, Potenza e Vaglio Basilicata:\nUsanze tipiche.\nUna tra le usanze tipiche di questo paese \u00e8 quella di ammazzare il maiale tra il mese di dicembre e di gennaio. Viene vissuta come una vera e propria festa, dato che tutti i familiari si riuniscono e dove ognuno ha un compito particolare da svolgere. Si usa poi preparare il \"pezzente\", un piatto ricco di vari pezzi del maiale, da offrire a tutto il vicinato.\nIl Carnevale inizia dalla festa di Sant'Antonio, il 17 gennaio e finisce il Mercoled\u00ec delle Ceneri. Il piatto tipico di questo periodo sono i \"ferretti\", una pasta casalinga a fuso sottile, attraversata da un filo di ferro appositamente preparato. Questi vengono conditi con del sugo di maiale o carni grasse e del \"rafano\" grattugiato (\u00e8 una crocifera erbacea con radici piccanti e gustose). Anticamente gli anziani per distinguere il periodo della Quaresima, prendevano una grossa patata, la vestivano a forma di bambola con colore viola, le applicavano sette grosse piume di gallina (tante quante sono le domeniche che precedono la Pasqua) ed ogni domenica ne toglievano una fino a Pasqua.\nLa sera prima della festa di San Giuseppe si accendono grossi fal\u00f2 per le vie del paese. I ragazzi molto tempo prima raccolgono pi\u00f9 fascine possibile per far s\u00ec che il fal\u00f2 duri tutta la nottata. I giovani hanno il compito di alimentare il fuoco, mentre gli adulti cantano canti popolari. Il fal\u00f2 ha un importante significato: \u00e8 il saluto alla primavera che sta per iniziare ed \u00e8 un augurio per il buon andamento dell'annata agricola.\nNel periodo che precede la Pasqua le famiglie preparano biscotti che si cuociono nei forni pubblici. Ci sono due tipi di biscotti: uno pi\u00f9 sottile, di forma ovale; uno pi\u00f9 grosso, di forma circolare. Questo \u00e8 oggetto di grande orgoglio per ogni donna del paese e si usa regalarlo agli amici e alle famiglie che sono in lutto nel corso dell'anno; \"Lu cav'z\u00f9\" \u00e8 una pizza rustica preparata con due sfoglie di pasta casereccia ripiene di formaggio e salame di varia specie.\nNella Domenica delle Palme, durante la benedizione dei rami, i fidanzati maschi regalavano dei rami coperti di confetti bianchi, come simbolo di affetto. Per quanto riguarda il lutto, fino a qualche anno fa durava tre giorni. Oggi dura solo 1 giorno, in cui la porta di casa rimane sempre aperta per accogliere amici e parenti, che vogliono dimostrare il loro conforto. Tra i parenti del defunto c'\u00e8 qualcuno che organizza il pranzo e cena per la famiglia in lutto, in segno di solidariet\u00e0.\nUn'altra tradizione molto particolare \u00e8 quella di fare tre giri intorno alla Cappella del Monte Carmine, prima di entrarci. Questo viene fatto per prepararsi gradualmente all'ingresso della Cappella, con un gesto di purificazione ed umilt\u00e0. Anticamente si usava entrare all'interno a piedi nudi ed uscivano, al termine dei riti sacri, con la faccia rivolta verso l'immagine sacra fino alla porta esterna, dove finiva il pellegrinaggio.\nSi facevano diversi pellegrinaggi, tra cui quello dell'8 maggio dedicato a San Michele.\nAltro pellegrinaggio importante \u00e8 quello in onore della Madonna di Novi Velia, nel Cilento. Anticamente si percorreva tutto il percorso a piedi, oggi questo non si fa pi\u00f9 ma l'importanza di questo pellegrinaggio \u00e8 ancora ben presente. Anticamente si usava terminare tutti i pellegrinaggi con una messa al Monte Carmine di Tito, i pellegrini portavano una corona di spine in segno di penitenza.\nUn rito molto particolare \u00e8 quello legato alle nozze, in cui il corredo nunziale \u00e8 esposto per tutto il vicinato. Gli invitati una volta terminata la cerimonia si recavano presso la casa della sposa ed entravano uno ad uno nella casa. Sulla porta d'ingresso veniva messa una ghirlanda con un cestino, dove tutti i passanti potevano riporre un'offerta in segno di augurio. Si usava consumare il pranzo in casa, accompagnato da musica locale terminando in serata con il ballo degli sposi. Tutto questo oggi non \u00e8 pi\u00f9 cos\u00ec.\nFONTE: Tito, Antonio Satriani\nLa Festa Patronale di San Laviero Martire.\n\u00c8 il santo Patrono e Protettore del paese ed \u00e8 titolare della Chiesa Parrocchiale. Viene invocato nei casi di malattie e di pubbliche calamit\u00e0. Solenni Festeggiamenti sono a lui riservati il 4-5-6-7 settembre, con la grande festa estiva che \u00e8 preparata con un solenne triduo di preghiere, e il 17 novembre giorno della Festa Patronale in cui si ricorda il suo martirio avvenuto nell'antica citt\u00e0 romana di Grumentum nel 312 d.C. Nelle due date di festa il popolo partecipa numeroso, con solennit\u00e0 e devozione per ringraziare il santo della sua protezione su persone, case e cose. Molto suggestiva \u00e8 la processione con la statua del santo che percorre le vie cittadine del centro storico e della citt\u00e0 moderna.\nSan Laviero martire si festeggia nelle seguenti date:\nLa devozione verso San Laviero (Laverio) Martire.\nDopo la distruzione della citt\u00e0 di Satriano nel 1420 una parte della popolazione si spost\u00f2 nell'attuale Satriano di Lucania. Il resto della popolazione rifugi\u00f2 a Tito portando via la reliquia del braccio di San Laviero martire. Tito accolse il Santo con tale devozione da elevarlo a patrono e protettore principale della cittadina. In suo onore venne costruita la Chiesa Madre del paese ancora oggi a lui dedicata. La tradizione titese vuole che per richiedere l'intercessione del Santo chiunque si senta poco bene o venga colpito da gravi malattie pu\u00f2 legare un nastro rosso al braccio della statua lignea del santo implorandone la grazia. A distanza di qualche giorno, il nastro rosso viene ritirato dalla statua e messo al polso dell'ammalato affinch\u00e9 avvenga la guarigione.\nCuriosit\u00e0.\nA Tito \u00e8 ambientata parte dello sceneggiato televisivo \"L'Alfiere\" (1956) di Anton Giulio Majano, tratto dall'omonimo romanzo (1942) di Carlo Alianello.\nInfrastrutture e trasporti.\nFerrovie.\nI collegamenti ferroviari sono assicurati dalla stazione di Tito, quindi verso tutte le localit\u00e0 servite dalla Napoli-Salerno-Potenza-Taranto.\nLa stazione di Tito sorge a circa 4\u00a0km dal centro abitato di Tito"}
{"id": "12328", "revid": "1543377", "url": "https://it.wikipedia.org/wiki?curid=12328", "title": "Tito (imperatore romano)", "text": "Prima di salire al trono, Tito fu un abile e stimato generale che si distinse per la repressione della ribellione in Giudea del 70, durante la quale venne distrutto il secondo tempio di Gerusalemme. \u00c8 noto per il suo programma di opere pubbliche a Roma e per la sua generosit\u00e0 nel soccorrere la popolazione in seguito a due eventi disastrosi: l'eruzione del Vesuvio del 79 e l'incendio di Roma dell'80. Per la sua indole e per il sostanziale accordo con il Senato, fu considerato un buon imperatore da Tacito e da altri storici contemporanei. Celebre \u00e8 la definizione che diede di lui lo storico Svetonio:\nBiografia.\nOrigini familiari.\nLa famiglia di Tito, la \"gens\" Flavia, apparteneva a quella nobilt\u00e0 italica che, nella prima met\u00e0 del I secolo, stava via via sostituendo la pi\u00f9 antica aristocrazia romana, indebolita dai decenni di guerre civili combattute nel I secolo a.C. I Flavi, infatti, non erano di nobili origini, ma riuscirono, nel giro di appena tre generazioni, a salire da origini umili all'onore della porpora imperiale. Il bisnonno paterno di Tito, il reatino Tito Flavio Petrone, aveva combattuto come centurione \"evocatus\" nell'esercito di Gneo Pompeo Magno durante la guerra civile del 49-45 a.C., combattendo nella battaglia di Farsalo e fuggendo dopo le sconfitta dei pompeiani; fu perdonato da Cesare e divent\u00f2 esattore delle tasse delle vendite all'asta.\nIl figlio di Petrone, Tito Flavio Sabino, fu un ricco esattore delle tasse in Asia e un prestatore a interessi in Helvetia, dove mor\u00ec. Spos\u00f2 la nursina Vespasia Polla e da lei ebbe due figli: il primo, Tito Flavio Sabino, raggiunse il grado di Praefectus urbi, mentre il secondo, Tito Flavio Vespasiano, raggiunse il potere imperiale. Polla era figlia di Vespasio Pollione, tre volte tribuno e poi prefetto, e sorella di un senatore dell'ordine pretorio. I \"Vespasii\" erano una nobile e antica famiglia, che aveva in suo onore una citt\u00e0 tra Norcia e Spoleto, chiamata appunto \"Vespasia\". Grazie a questa influenza della famiglia materna, i due figli di Sabino e Polla riuscirono a ottenere il grado senatoriale.\nIl figlio maggiore di Sabino, suo omonimo, ebbe un figlio, anche lui Tito Flavio Sabino, console nel 69, e due nipoti, Tito Flavio Sabino, console nell'82, e Tito Flavio Clemente, console nel 95. Il figlio minore, Vespasiano, spos\u00f2 Flavia Domitilla maggiore, da cui ebbe Tito Flavio Vespasiano (Tito), nato nel 39 e futuro imperatore, Flavia Domitilla minore, nata nel 45, e Tito Flavio Domiziano, nato nel 54 e anche lui imperatore.\nGiovinezza (39-58).\nTito nacque a Roma il 30 dicembre 39, in una piccola casa ai piedi meridionali del Palatino. Nel 43 il padre Vespasiano fu inviato dall'imperatore Claudio come generale nell'invasione romana della Britannia e Tito venne quindi cresciuto a corte insieme con Britannico, l'erede dell'imperatore. I due diventarono grandi amici, ma Britannico fu avvelenato e Tito, che era a tavola con lui, inger\u00ec del veleno e fu per molto tempo malato. In onore dell'amico d'infanzia Tito, da imperatore, fece erigere due sue statue, una d'oro sul Palatino e una equestre in avorio, portata nelle processioni. Si dice che quando un indovino fu chiamato al palazzo imperiale per vedere il futuro di Britannico, egli disse che il figlio di Claudio non sarebbe mai stato imperatore, mentre Tito lo sarebbe certamente diventato. Durante la sua adolescenza, Tito ricevette un'educazione militare affiancata a una letteraria, cosa che gli permise di diventare abile sia nell'esercizio delle armi e nel cavalcare sia nella poesia e nell'arte oratoria sia in greco sia in latino.\nCarriera militare e ascesa politica (58-79).\nTra il 58 e il 60 fu prima tribuno militare in Germania superiore, dove ebbe per collega Plinio il Vecchio, poi in Britannia, probabilmente in occasione del trasferimento sull'isola di un contingente di rinforzo a seguito della rivolta di Budicca. In questi anni si distinse per valore e moderazione, infatti nelle due province furono erette molte statue in suo onore. Attorno al 63 fece ritorno a Roma per intraprendere con successo la carriera forense, raggiungendo la carica di questore.\nIn questo periodo spos\u00f2 Arrecina Tertulla, figlia di un ex Prefetto del pretorio di Caligola, Marco Arrecino Clemente. Tertulla, per\u00f2, mor\u00ec nel 62 e l'anno successivo Tito si rispos\u00f2 con Marcia Furnilla, da cui ebbe una figlia, ma dalla quale divorzi\u00f2 senza risposarsi pi\u00f9. Furnilla apparteneva a una nobile famiglia di rango consolare, collegata, per\u00f2, con l'opposizione senatoriale a Nerone, tanto che lo zio di Furnilla, Barea Sorano, e sua figlia Servilia morirono nelle purghe neroniane, seguite alla fallita congiura di Pisone del 65; secondo alcuni storici moderni, la decisione di divorziare da Furnilla fu presa proprio per allontanare da s\u00e9 i sospetti di collusione con la congiura. Tito ebbe diverse figlie, almeno una delle quali da Furnilla (chiamata semplicemente Flavia), ma solo una sopravvisse, Giulia Flavia, che aveva probabilmente avuto da Arrecina, la cui madre si chiamava anche lei Giulia.\nCampagna in Giudea (66-68).\nAlla fine del 66, Vespasiano fu incaricato dal'imperatore Nerone di recarsi in Giudea: infatti, i ribelli avevano sconfitto il \"legatus Augusti pro praetore\", Gaio Cestio Gallo. Inoltre Vespasiano non era ritenuto un uomo del quale Nerone potesse avere timore, poich\u00e9 le sue origini erano umili e sarebbe stato difficilmente accettato come imperatore. Vespasiano part\u00ec quindi dall'Acaia, dove si trovava insieme con Nerone, pass\u00f2 l'Ellesponto con il suo esercito e arriv\u00f2 in Siria. Contemporaneamente fece partire anche il ventottenne figlio Tito alla volta di Alessandria, con lo scopo di prendere il comando della \"Legio V Macedonica\" e della \"Legio X Fretensis\". Cos\u00ec l'esercito romano in Giudea veniva rafforzato con due nuove legioni, un'ala di cavalleria e diciotto coorti.\nTito arriv\u00f2 in Egitto e l\u00ec raccolse le forze che gli erano state chieste da Vespasiano; part\u00ec poi alla volta della citt\u00e0 di Tolemaide per ricongiungere le sue forze con la \"Legio XV Apollinaris\", guidata dal padre, cinque coorti da Cesarea e cinque ali di cavalleria dalla Siria. I due Flavi ricevettero aiuti militari anche dai re clienti Antioco IV di Commagene, Erode Agrippa II, Gaio Giulio Soaemo e Malco II.\nNel maggio del 67 Vespasiano era impegnato nel difficile assedio di Iotapata e decise quindi di inviare un suo subordinato a conquistare la vicina Iafa. Questi era Marco Ulpio Traiano, padre del futuro imperatore Traiano, che, al comando della X legione, cominci\u00f2 l'assedio di Iafa e, dopo aver sconfitto gli ebrei in un attacco diretto, aveva richiesto la presenza di Tito, in modo che la gloria della vittoria potesse essere data al suo generale supremo. Tito entr\u00f2 quindi in citt\u00e0 e la conquist\u00f2, ponendo fine all'assedio. Il figlio del generale torn\u00f2 poi a Iotapata e guid\u00f2 lui stesso un attacco diretto contro il nemico: durante la notte, lui, il tribuno Domizio Sabino e parte della XV legione entrarono di nascosto nella citt\u00e0 uccidendo le sentinelle e aprendo le porte all'esercito, che conquist\u00f2 la citt\u00e0 prima che i ribelli rinchiusi nella cittadella potessero accorgersene.\nAd agosto di quello stesso anno, Vespasiano, dopo aver conquistato con successo Iotapata, si diresse verso Tarichee, roccaforte dell'esercito ebraico. Qui pose il suo accampamento e invi\u00f2 il figlio Tito in avanscoperta con seicento cavalieri scelti. Tito, arrivato pi\u00f9 vicino alla citt\u00e0, si rese conto che gli avversari erano troppi e invi\u00f2 subito al padre delle richieste di rinforzi immediati. Vespasiano mand\u00f2 altri quattrocento cavalieri sotto il comando di Traiano e duemila arcieri sotto il comando di Antonio e Silone. La battaglia fu cruenta: la cavalleria romana affront\u00f2 i nemici con una carica frontale mentre gli arcieri erano appostati sulla montagna, per attaccare coloro che tornavano in citt\u00e0; gli ebrei furono cos\u00ec sconfitti e dovettero ritirarsi nella roccaforte con gravi perdite. Rientrato in citt\u00e0 l'esercito sconfitto, ci furono disordini immediati, poich\u00e9 molti volevano la resa. Tito, sentendo il grande rumore prodotto dalla folla, decise di attaccare immediatamente mentre gli abitanti erano distratti. Il generale guid\u00f2 l'esercito alle porte della citt\u00e0, che colse di sorpresa le guardie e dilag\u00f2 all'interno delle mura. Molti cittadini furono uccisi e molti altri fuggirono. Tito inform\u00f2 immediatamente il padre, che arriv\u00f2 in citt\u00e0 e dispose guardie su tutta la cinta muraria.\nSubito dopo Vespasiano si mosse alla volta di Gamala per cominciare l'assedio e Tito fu incaricato di recarsi ad Antiochia a mediare con Gaio Licinio Muciano, governatore di Siria e come tale responsabile della Giudea, affinch\u00e9 i due generali giungessero a dividersi proficuamente le competenze: Tito riusc\u00ec nel compito e si un\u00ec al padre nella guerra. A settembre, quando Tito torn\u00f2 dalla Siria, l'assedio era ancora in corso e quindi il figlio del generale decise di prendere con s\u00e9 duecento cavalieri scelti ed entr\u00f2 di nascosto nella citt\u00e0. Tito fu per\u00f2 avvistato da alcune sentinelle e molti abitanti riuscirono a ripararsi nella cittadella, mentre quelli rimasti furono uccisi. Vespasiano arriv\u00f2 allora con il resto del suo esercito e anche la cittadella, nel caos generale, fu presa e la citt\u00e0 sconfitta.\nRestava da sottomettere solamente la piccola citt\u00e0 di Giscala, in Galilea, dove gli abitanti si erano ribellati spinti da un certo Giovanni ben Levi. Contro questi, Vespasiano mand\u00f2 Tito al comando di mille cavalieri, mentre la X legione fu mandata a Scitopoli e lui, insieme con le altre due, andava a Cesarea per concedere ai soldati un po' di riposo. Tito arriv\u00f2 quindi nei pressi della citt\u00e0 e cap\u00ec subito che avrebbe potuto prenderla facilmente; stanco di massacri da parte dei suoi, per\u00f2, decise di venire a patti. Tito cerc\u00f2 di convincere i rivoluzionari ad arrendersi poich\u00e9 erano ormai rimasti soli contro i Romani e le loro poche forze non avrebbero avuto effetto contro le sue potenti forze. Gli abitanti della citt\u00e0 non poterono per\u00f2 sentire le argomentazioni del generale poich\u00e9 gli era stato impedito di avvicinarsi alle mura e di uscire dalla citt\u00e0. Giovanni stesso parl\u00f2 con il romano spiegandogli che, poich\u00e9 era di sabato, gli ebrei non potevano n\u00e9 combattere n\u00e9 negoziare e convinse Tito ad accamparsi nella vicina citt\u00e0 di Cidala, popolosa e alleata dei Romani. Nella notte Giovanni fugg\u00ec verso Gerusalemme e port\u00f2 con s\u00e9 molti uomini, donne e bambini. Durante la fuga, per\u00f2, molti si fecero prendere dalla paura e si dispersero dalla strada, lasciando indietro i pi\u00f9 lenti e uccidendo molti dei loro compagni nella confusione e nel buio. Il giorno seguente, quando Tito arriv\u00f2 alle porte della citt\u00e0, fu acclamato come liberatore dall'oppressore e fu informato della fuga di Giovanni. Allora mand\u00f2 degli uomini a inseguirlo, ma egli era gi\u00e0 arrivato a Gerusalemme e non fu catturato; per\u00f2 furono uccisi circa seimila dei suoi uomini ancora in fuga e poco meno di tremila donne e bambini furono ricondotti in citt\u00e0. Tito fece quindi abbattere un tratto delle mura cittadine in segno di conquista della citt\u00e0 e grazi\u00f2 i rivoltosi, lasciando in citt\u00e0 una guarnigione. Cos\u00ec fu conquistata tutta la Galilea e i Romani si prepararono all'attacco di Gerusalemme.\nLa guerra civile e la distruzione di Gerusalemme (68-70).\nNel 68 Vespasiano era pronto per cominciare l'assedio della citt\u00e0 di Gerusalemme quando gli arriv\u00f2 l'improvvisa notizia della morte dell'imperatore Nerone. Allora il generale decise di fermare ogni azione militare fin quando non seppe che era stato eletto come successore al Principato il proconsole dell'Hispania Tarraconensis Servio Sulpicio Galba; invi\u00f2 quindi a Roma il figlio Tito, per rendere omaggio al nuovo imperatore, informarlo sulla campagna giudaica e chiedergli istruzioni sul da farsi. Mentre si trovava ancora a Corinto, lungo le coste dell'Acaia, nel gennaio del 69, Tito venne a sapere che Galba era stato ucciso e al suo posto aveva preso il comando Otone; decise quindi di tornare in Siria per riunirsi al padre e insieme decidere come agire, per non essere un ostaggio nelle mani del nuovo imperatore e poich\u00e9 era insensato continuare un conflitto contro degli stranieri se la loro stessa nazione era in una guerra civile.\nVespasiano venne poi a sapere che Vitellio aveva preso il posto di Otone sconfiggendolo in battaglia e fu molto contrariato da questo nuovo cambio di situazione, poich\u00e9 non riteneva Vitellio in grado di governare l'impero. Cominci\u00f2 quindi a pensare di tornare lui stesso a Roma e reclamare il trono, ma poich\u00e9 la stagione non era ancora favorevole and\u00f2 prima ad Antiochia, decidendo di reclamare comunque la porpora spinto dai suoi soldati. In Italia, grazie ai soldati guidati dal figlio Domiziano, le armate fedeli a Vespasiano conquistarono Roma e uccisero Vitellio, mentre il nuovo imperatore era ancora ad Alessandria. L\u00ec Vespasiano fu raggiunto da molti ambasciatori di citt\u00e0 e popoli che si congratularono con lui per aver conquistato l'impero per\u00f2, poich\u00e9 l'inverno era ormai arrivato, decise di restare in Egitto.\nVespasiano e Tito furono nominati consoli per l'anno 70 ed entrambi entrarono in carica mentre erano lontani da Roma, poich\u00e9 Vespasiano era ancora in Egitto e Tito era stato rimandato in Giudea insieme con una parte scelta dell'esercito e giunse a Cesarea dopo circa una settimana di marcia. L'anno successivo Gerusalemme fu saccheggiata, il Tempio distrutto e gran parte della popolazione uccisa o costretta a fuggire dalla citt\u00e0. Durante il suo soggiorno a Gerusalemme, Tito ebbe una relazione con Berenice di Cilicia, figlia di Erode Agrippa I. Tutti i fatti legati alla rivolta e alla caduta di Gerusalemme sono raccontati dallo storico ebreo Flavio Giuseppe nella sua opera \"Guerra giudaica\".\nI meriti di Tito nella guerra giudaica sono difficili da soppesare, in quanto la principale fonte della guerra, la \"Guerra giudaica\" di Flavio Giuseppe, fu scritta dal comandante giudeo della fortezza di Iotapata, assediata e conquistata nel 67 da Tito, che strinse poi rapporti di clientela con la dinastia Flavia. Nelle descrizioni di Giuseppe, Tito \u00e8 l'eroico comandante che assedi\u00f2 e conquist\u00f2 cinque centri nemici, ma, una volta considerato il punto di vista dell'autore, appare chiaro che all'inizio della campagna Tito, che non aveva avuto precedenti esperienze di comando, non fu cos\u00ec brillante.\nIl principato di Vespasiano (70-79).\nAl suo ritorno a Roma dalla Giudea, nel 71, Tito fu accolto in trionfo. Fu pi\u00f9 volte console durante il regno del padre (70, 72, 74, 75, 76, 77, 79); fu anche censore e prefetto della Guardia pretoriana, assicurandone la fedelt\u00e0 all'imperatore.\nPrincipato (79-81).\nAmministrazione interna.\nTito succedette al padre Vespasiano nel 79, imponendo cos\u00ec, per breve tempo, il ritorno al regime dinastico nella trasmissione del potere imperiale. Svetonio scrisse come allora molti temettero che Tito si sarebbe comportato come un novello Nerone, a causa dei numerosi vizi che gli venivano attribuiti. Al contrario, egli fu un valido e stimato imperatore, amato dal popolo, che fu pronto a riconoscere le sue virt\u00f9. Pose fine ai processi per tradimento, pun\u00ec i \"delatores\", e organizz\u00f2 sontuosi giochi gladiatori, senza che il loro costo dovesse esser sostenuto dalle tasche dei cittadini. Complet\u00f2 la costruzione dell'Anfiteatro Flavio e fece costruire delle terme, a lui intitolate, nel sito dove si trovava la Domus Aurea, restituendo l'area alla citt\u00e0.\nLa tragedia del Vesuvio (79).\nL'eruzione del Vesuvio del 79 \u2013 che caus\u00f2 la distruzione di Pompei ed Ercolano e gravissimi danni nelle citt\u00e0 e comunit\u00e0 attorno al golfo di Napoli \u2013 e un rovinoso incendio divampato a Roma l'anno successivo, diedero modo a Tito di mostrare la propria generosit\u00e0: in entrambi i casi egli contribu\u00ec con le proprie ricchezze a riparare i danni e ad alleviare le sofferenze della popolazione. Questi episodi, e il fatto che durante il suo principato non fu emessa nessuna sentenza di condanna a morte, gli valsero l'appellativo presso gli storici suoi contemporanei di \"delizia del genere umano\" (Ausonio ridimensioner\u00e0 poi questo appellativo sostenendo, in Caesar, Titus, che il principato di Tito fu piuttosto \"felice nella sua brevit\u00e0\").\nVisit\u00f2 Pompei subito dopo la disastrosa eruzione, e nuovamente l'anno successivo. Durante il suo regno dovette anche affrontare la ribellione di Terenzio Massimo, soprannominato il \"Falso Nerone\" per la sua somiglianza con l'imperatore: Terenzio fu costretto a fuggire oltre l'Eufrate, dove trov\u00f2 rifugio presso i Parti.\nMorte e successione (81).\nDopo appena due anni di regno, Tito si ammal\u00f2 e mor\u00ec in una villa di sua propriet\u00e0. Le fonti parlano di una forte febbre: secondo Svetonio, potrebbe essere stato colpito dalla malaria assistendo i malati, oppure avvelenato dal suo medico personale Valeno su ordine del fratello Domiziano. Il Talmud, il cui testo lo ritrae con un carattere presuntuoso e crudele, narra in dettaglio le origini della sua malattia e il suo epilogo. Alla sua morte fu deificato dal Senato, e un arco trionfale che raffigura la sua apoteosi fu eretto nel Foro Romano dallo stesso Domiziano per celebrare le sue imprese militari in Giudea.\nTito fu sepolto in un primo tempo nel Mausoleo di Augusto e successivamente nel Tempio della Gens Flavia, il mausoleo di famiglia. Nel Foro romano il suo \"genius\" venne glorificato assieme a quello del padre nel tempio di Vespasiano.\nLa sua buona reputazione rimase intatta negli anni, tanto da essere poi eletto a modello dai \"Cinque buoni Imperatori\" del II secolo (Nerva, Traiano, Adriano, Antonino Pio e Marco Aurelio); ancor oggi, si usa una frase a lui attribuita (\"Amici, hodie diem perdidi\" - \"Amici, oggi ho perso una giornata\") che avrebbe pronunciato al tramonto di una giornata in cui non aveva avuto occasione di fare del bene."}
{"id": "12330", "revid": "466539", "url": "https://it.wikipedia.org/wiki?curid=12330", "title": "Imperatori bizantini", "text": "Imperatore bizantino (, lett. Imperatore dei Romani/Romei) \u00e8 il nome usato dagli storici moderni per definire il monarca dell'Impero romano d'Oriente; il Basileus fu considerato a lungo l'unico successore legale del titolo di imperatore romano dopo la fine dell'Impero romano d'Occidente.\nComplicazioni del titolo.\n\u00c8 difficile determinare quando esattamente abbia fine l'Impero romano ed inizi quello bizantino. La prima suddivisione dell'impero romano in una parte occidentale e in una parte orientale, ognuna delle quali sottoposta all'autorit\u00e0 di uno degli imperatori co-regnanti, risale alla riforma tetrarchica di Diocleziano, del 293. In seguito altri avvenimenti segnano la progressiva formazione di un impero definibile come bizantino e sono dunque considerati come \"primo imperatore bizantino\" di volta in volta:\nVa anche notato, con i numismatici, come la riforma monetaria di Anastasio I nel 498, usasse il sistema di numerazione greco. Certamente, gli stessi Bizantini continuarono a considerare il loro impero come romano, per oltre un millennio.\nIn generale gli storici tendono a considerare il regno dell'imperatore Arcadio e quello dei suoi immediati successori il momento in cui si venne a creare, una nuova identit\u00e0 romano-orientale, che divenne man mano sempre pi\u00f9 estranea alle sorti dell'Occidente latino. A quest'epoca risale anche la prima ondata delle grandi invasioni dei popoli germanici, che superarono il \"limes\" (confine) sul Reno e dilagarono nelle province galliche e ispaniche e si spinsero nella stessa Italia. La data della morte di Teodosio I, nel 395, e la successiva spartizione dell'impero tra i due figli Arcadio e Onorio \u00e8 pertanto generalmente considerata come il momento iniziale della cronologia degli imperatori bizantini.\nLa fine dell'impero bizantino si ebbe oltre un millennio dopo, con la conquista di Costantinopoli da parte dei Turchi Ottomani nel 1453.\nL'imperatore bizantino, a partire da Eraclio I, portava i titoli greci di \"Autokr\u00e1tor Ka\u00edsar Augustos, Basile\u00fas ton roma\u00edon\" (\u0392\u03b1\u03c3\u03b9\u03bb\u03b5\u1f7a\u03c2 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd), equivalente del latino dell'imperatore romano, \"Imperator Caesar Augustus, Imperator Romanorum\" (Imperatore Cesare Augusto, \"Imperatore/Re dei Re dei Romani\"). Tutte le imperatrici bizantine ebbero invece il titolo di \"Bas\u00eclissa ton roma\u00edon\" (\"\u0392\u03b1\u03c3\u03af\u03bb\u03b9\u03c3\u03c3\u03b1 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd\"), equivalente a \"Imperatrice/Regina dei Re dei Romani\", a parte Irene d'Atene, che regnando da sola prese il titolo di Basile\u00fas al maschile. Il titolo non scomparve con l'impero, venendo assunto come uno dei titoli dell'imperatore ottomano (\"Qaysar-\u0131 Rum\") e usato dai sultani fino al 1922.\nIl titolo di Imperatore dei romani, dopo la fine dell'impero occidentale, fu conteso ai bizantini prima dall'Imperatore carolingio, poi dall'Imperatore del Sacro Romano Impero.\nImperatori bizantini (di costumi greci) (610-1453).\nDinastia eracliana (primo periodo 610-695).\n a partire da Eraclio I il titolo \u0392\u03b1\u03c3\u03b9\u03bb\u03b5\u1f7a\u03c2 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd (\"Basileus dei Romani\", \"Re dei Re\") sostituisce l'antico Imperator C\u00e6sar Augustus - A\u1f50\u03c4\u03bf\u03ba\u03c1\u03ac\u03c4\u03c9\u03c1 K\u03b1\u1fd6\u03c3\u03b1\u03c1 A\u1f54\u03b3\u03bf\u03c5\u03c3\u03c4\u03bf\u03c2 (Imperatore Cesare Augusto). La variante femminile di Augusta fu invece \u0392\u03b1\u03c3\u03af\u03bb\u03b9\u03c3\u03c3\u03b1 \u03c4\u1ff6\u03bd \u1fec\u03c9\u03bc\u03b1\u03af\u03c9\u03bd (\"Basilissa dei Romani\")."}
{"id": "12340", "revid": "122534610", "url": "https://it.wikipedia.org/wiki?curid=12340", "title": "Pax romana", "text": "Pax Romana o Pax (intesa come divinit\u00e0 romana) o Pax Augusti (la pace donata dall'imperatore al mondo romano), che in italiano significa Pace Romana, \u00e8 il lungo periodo di pace imposto sugli stati all'interno dell'Impero romano grazie alla presa del potere da parte di Augusto e chiamato per questo anche Pax Augustea.\nL'espressione deriva dal fatto che il dominio romano e il suo sistema legale pacificarono le regioni che avevano sofferto per le dispute tra capi rivali. Durante questo periodo Roma combatt\u00e9 comunque un numero di guerre contro gli Stati e le trib\u00f9 vicine, soprattutto le trib\u00f9 germaniche e la Partia. Fu un'epoca di relativa tranquillit\u00e0 nella quale Roma non sub\u00ec n\u00e9 le grandi guerre civili, come il bagno di sangue perpetuo del I secolo a.C., n\u00e9 gravi invasioni, come quelle della seconda guerra punica del secolo precedente. Sappiamo che Augusto ordin\u00f2 nell'11 a.C. di collocare una statua in onore della \"Pax\" a Roma.\nQuesto periodo viene generalmente considerato a partire dal 117, quando l'impero arriv\u00f2 alla sua massima espansione territoriale, fino al 164 inizio delle Invasioni barbariche\nRappresentazione.\nTroviamo numerose rappresentazioni della Pax durante il periodo imperiale nel rovescio di monete, normalmente con un ramo di ulivo e uno scettro di traverso, come segue:\nStoria.\nA Roma la dea della Pace fu celebrata con un tempio lungo la via Sacra, accanto al foro di Augusto (vedi fori imperiali-Roma), fatto costruire sotto l'imperatore Vespasiano. Definito dai contemporanei come una delle meraviglie del mondo, venne fatto costruire sotto Vespasiano dal 74 d.C. e concluso da Domiziano. Il tempio venne inaugurato nel 75 d.C. dopo il trionfo per la guerra giudaica e fu dedicato alla \"Pax Augusta\" dell'impero, restaurata proprio dalla dinastia flavia secondo la propaganda imperiale.\nAltri significati.\nLa citt\u00e0 romana di \"Pax Iulia\" (\u00abPace della \"gens Iulia\"\u00bb) \u00e8 l'odierna Beja in Portogallo."}
{"id": "12341", "revid": "2189450", "url": "https://it.wikipedia.org/wiki?curid=12341", "title": "Annonaceae", "text": "Le Annonacee (Annonaceae ) sono una famiglia di piante appartenente all'ordine Magnoliales.\nLa famiglia comprende per la massima parte piante sub-tropicali, tropicali ed equatoriali. Fanno eccezione, (per il clima), due specie di fruttiferi del genere \"Asimina\", \"Asimina parviflora\" del sud-est degli Stati Uniti d'America, di modesto interesse e, di maggior rilievo, \"Asimina triloba\" dell'est dello stesso territorio, fino alle sponde dei Grandi Laghi, in clima decisamente temperato freddo.\nDi notevole interesse per il loro valore come alberi da frutta di tali territori \u00e8 il genere \"Annona\" che annovera fruttiferi come la cirimoia (\"Annona cherimola\"), la \"mela canella\" (\"Annona squamosa\"), la \"custard apple\" (\"Annona reticulata\") e l'ibrida \"atemoya\" (\"Annona \u00d7 atemoya\").\nTassonomia.\nAlla famiglia appartengono i seguenti generi:"}
{"id": "12342", "revid": "5", "url": "https://it.wikipedia.org/wiki?curid=12342", "title": "Annonacee", "text": ""}
{"id": "12343", "revid": "174925", "url": "https://it.wikipedia.org/wiki?curid=12343", "title": "Tito Flavio", "text": ""}
{"id": "12344", "revid": "5", "url": "https://it.wikipedia.org/wiki?curid=12344", "title": "Euforbiacee", "text": ""}
{"id": "12347", "revid": "125192095", "url": "https://it.wikipedia.org/wiki?curid=12347", "title": "Oceanografia", "text": "L'oceanografia (termine composto dalle parole greche \"\u03c9\u03ba\u03b5\u03b1\u03bd\u03cc\u03c2\" (\"oceano\") e \"\u03b3\u03c1\u03ac\u03c6\u03c9\" (\"scrivere\"), detta anche \"\"oceanologia\" o \"scienza del mare\"\") \u00e8 la branca delle scienze della terra che studia gli oceani, con particolare riguardo ai processi fisici, chimici, geologici e biologici che in essi avvengono.\nStoria.\nNonostante gi\u00e0 gli antichi greci si interessassero dello studio del Mar Mediterraneo, si pu\u00f2 individuare nell'anno 1872 la nascita dell'oceanografia moderna, intesa come scienza, quando Sir Charles Wyville Thomson e Sir John Murrey partirono per la Spedizione Challenger (1872-76). \nIntorno a quel periodo diverse nazioni si resero conto dell'importanza di investire nello studio degli oceani, anche per l'importanza che rivestivano per il commercio via mare. Varie nazioni promossero spedizioni, sia di privati che di istituzioni, e furono creati istituti dedicati allo studio dell'oceanografia. La prima organizzazione internazionale di oceanografia fu ideata nel 1901 e denominata Consiglio internazionale per l'esplorazione del mare.\nPi\u00f9 tardi, nel 1966, il Congresso degli Stati Uniti cre\u00f2 il Consiglio nazionale per le risorse marine e lo sviluppo ingegneristico, che fu incaricato di esplorare e studiare tutti gli aspetti dell'oceanografia. Inoltre il garantisce fondi per chi decide di fare ricerche in tale campo.\nNel 1978 l'introduzione del Coastal Zone Color Scanner ha marcato l'inizio dello studio delle masse d'acqua tramite telerilevamento, che ha permesso per esempio di mappare l'evoluzione stagionale del fitoplancton in modo globale e rapido senza contare su una frammentaria aggregazione di dati raccolti in situ. Nel corso dei successivi decenni alle operazioni in nave si sono aggiunte reti di calibrazione, validazione e raccolta dati tramite boe ormeggiate.\nAmbiti.\nEssa comprende cinque discipline principali, che insieme contribuiscono alla conoscenza della dinamica delle grandi masse di acqua presenti sul nostro pianeta:"}
{"id": "12348", "revid": "2036605", "url": "https://it.wikipedia.org/wiki?curid=12348", "title": "Galba", "text": "Biografia.\nOrigini familiari e giovinezza.\nServio Sulpicio Galba nacque il 3 a.C. a Terracina da Gaio Sulpicio Galba e Mummia Acaica, entrambi discendenti da famiglie di antica nobilt\u00e0. Dal lato paterno, infatti, era erede dell'antica Gens Sulpicia, di cui occorre ricordare il consolare Servio Sulpicio Galba, uno dei pi\u00f9 grandi oratori del tempo e il pretore Servio Sulpicio Galba, uno dei cesaricidi.\nIl figlio di quest'ultimo, Servio Sulpicio Galba, nonno dell'imperatore, fu pi\u00f9 insigne per gli studi di storia che per gli uffici conseguiti non essendo andato oltre il grado di pretore. Il di lui figlio, Gaio Suplicio Galba, fu un avvocato assai stimato sebbene fosse assai basso, gobbo e di scarsa facondia e divenne \"consul suffectus\" nel 5 a.C.\nSi spos\u00f2 due volte: dalla prima moglie, Mummia Acaica, pronipote di Lucio Mummio Acaico, conquistatore di Corinto, ebbe due figli Gaio e appunto Servio mentre non sono noti altri eredi dalla seconda, Livia Ocellina. A seguito della morte della madre, Servio fu adottato dalla matrigna, prese il nome gentilizio di Livio e il cognome di Ocella mutando il prenome da Servio a Lucio.\nCarriera politica.\nCome il fratello Gaio Sulpicio Galba prima di lui, intraprese l'attivit\u00e0 politica ma con maggior fortuna. Se il fratello riusc\u00ec a raggiungere il rango consolare nel 22, si suicid\u00f2 quando Tiberio gli imped\u00ec di sorteggiare il consolato che legalmente gli spettava; l'ascesa di Servio Galba fu profetizzata da Augusto e da Tiberio, il quale gli disse \"Anche tu, Galba, assaggerai l'impero\".\nSpos\u00f2 Emilia Lepida, identificata come la figlia di Manio Emilio Lepido, console nell'11 da cui ebbe due figli che sarebbero morti, insieme alla madre, a seguito di un'epidemia; non si lasci\u00f2 attirare, da sposato o da vedovo da alcun partito, neppure da Agrippina che gli aveva prodigato ogni sorta di profferte quando Lepida era ancora in vita, tanto che in una riunione di matrone la madre di Lepida l'aveva coperta di ingiurie ed era arrivata perfino a metterle le mani addosso.\nGrazie anche al favore di Livia Augusta, che gli lasci\u00f2 anche un legato di 50 milioni di sesterzi - in realt\u00e0 mai pagati da Tiberio - sin dalla giovinezza esercit\u00f2 il \"cursus honorum\". In qualit\u00e0 di pretore, attorno al 30, diede nella celebrazione dei Ludi Floreali lo spettacolo degli elefanti funamboli, fu console nel 33; nell'intervallo tra le due cariche divenne \"Legatus Augusti pro praetore\" in Gallia Aquitania e Germania superiore dove divenne noto per la sua imparziale severit\u00e0. Infatti, nel comando in Germania, interdisse le domande dei congedi, ritempr\u00f2 veterani e reclute con assidue esercitazioni, respinse gli assalti dei Germani e ottenne tali successi che nessuno ottenne elogi e premi maggiori di lui.\nAlla morte di Caligola rifiut\u00f2 l'invito dei suoi amici di farsi avanti per l'impero e serv\u00ec lealmente Claudio che, in riconoscenza di ci\u00f2, lo accolse nella sua cerchia pi\u00f9 ristretta di amici e lo tenne in cos\u00ec grande considerazione da rimandare la spedizione britannica avendo saputo di una sua malattia. Nel biennio 44-46 resse l'Africa proconsolare che, turbata da disordini, discordie intestine e incursioni dei barbari, con lui trov\u00f2 un periodo di pace; per i suoi successi ottenne le insegne trionfali e il sacerdozio ai collegi dei Quindicemviri, dei Tizii e degli Augustali.\nCon l'ascesa al trono di Nerone, visse in disparte nelle sue propriet\u00e0 a Fondi e a Terracina spostandosi raramente e mai senza portare con s\u00e9 la propria fortuna privata di un milione di sesterzi; poi, nel 61, ricevette dall'imperatore il comando della Spagna Tarraconese. Resse per otto anni questa provincia ma in modo discontinuo: nei primi anni fu attivo, impetuoso se non eccessivo nella repressione delle colpe tanto da far amputare le mani a un usuraio e condannando alla crocifissione un cittadino romano (fatto assai inusuale in quanto, per la sua natura infamante, la crocifissione era riservata agli schiavi), colpevole per aver ucciso il suo pupillo. In seguito tenne un atteggiamento pi\u00f9 cauto e dimesso essendo solito affermare \"perch\u00e9 nessuno \u00e8 costretto a rendere conto di ci\u00f2 che non fa\".\nAscesa al trono (68).\nNella primavera del 68, mentre teneva un'assemblea provinciale a Cartago Nova, Galba fu informato delle rivolte in Gallia e ben presto ricevette numerose lettere da Giulio Vindice che lo esortava a \"farsi difensore e condottiero del genere umano\" e della conseguente intenzione di Nerone di metterlo a morte. Incoraggiato anche dai numerosi auspici e presagi, uno dei quali affermava chiaramente che \"Un giorno dalla Spagna sorger\u00e0 un principe e signore del mondo\", si schier\u00f2 con i ribelli; in un discorso deplor\u00f2 ufficialmente il malgoverno neroniano, rifiut\u00f2 il titolo di imperator, preferendo quello di Legato del senato e del popolo romano e infine arruol\u00f2 nuove legioni e milizie ausiliarie.\nIl suicidio di Vindice, avvenuto a seguito di uno scontro con i soldati di Lucio Virginio Rufo, governatore della Germania Superiore e un tentativo di assassinio ai suoi danni compiuto da alcuni servi al servizio di Nerone, lo gettarono nella pi\u00f9 cupa disperazione e per poco non giunse a togliersi la vita. La situazione si capovolse quando la guardia pretoriana, sotto il comando di Ninfidio Sabino, abbandon\u00f2 Nerone che lasci\u00f2 Roma; a tal punto il senato lo depose e invi\u00f2 soldati per metterlo a morte; vistosi perduto Nerone si suicid\u00f2 il 9 giugno del 68. Subito Galba, ricevuta la notizia della morte di Nerone e l'investitura del senato, abbandon\u00f2 il titolo di Legato del senato e del popolo romano, assunse quello di \"Cesare Augusto\" e radun\u00f2 le proprie forze per marciare su Roma.\nRegno.\nIl suo potere, tuttavia, ben presto apparve estremamente debole e precario dal momento che di colpo si era svelata la segreta possibilit\u00e0 di eleggere l'imperatore anche distante da Roma. Infatti, ben presto il governatore della Germania Inferiore Fonteio Capitone e quello dell'Africa Lucio Clodio Macro, indispensabile per i rifornimenti di grano a Roma, iniziarono a cospirare contro il nuovo sovrano.\nA Roma, inoltre, approfittando della lentezza di Galba, Ninfidio Sabino, inizi\u00f2 anch'egli a sobillare i pretoriani per preparare in proprio un colpo di Stato ma il suo tentativo fu scoperto ed egli assassinato. Il viaggio di Galba per raggiungere Roma fu assai lento e segnato dal sangue e dai tumulti poich\u00e9 l'imperatore aveva punito con dure contribuzioni le citt\u00e0 e le popolazioni che avevano esitato a sostenerlo e condannato a morte per alto tradimento e senza processo il console designato Cingonio Varrone e il consolare Petronio Turpilliano.\nGiunto a Roma nell'ottobre del 68, impose ai marinai reclutati da Nerone in una legione di ritornare alla condizione originaria e quando questi si ribellarono, fece reprimere la rivolta con estrema ferocia facendoli caricare dalla cavalleria per poi decimarli. Poco tempo dopo, giunsero a Roma le notizie della morte di Clodio Macro e Fonteio Capitone: il primo, assassinato da Trebonio Garuziano su ordine di Galba, il secondo per mano dei propri legati Cornelio Acquino e Fabio Valente, nell'indifferenza dell'imperatore.\nQueste notizie e il sempre pi\u00f9 grande ascendente dei liberti e dei cortigiani, tra i quali spiccavano quelli che il popolo definiva, per la loro influenza, i \"tre pedagoghi\": Tito Vinio, gi\u00e0 legato in Spagna, Cornelio Lacone, nuovo prefetto del pretorio e il liberto personale Icelo Marciano e la loro avidit\u00e0 e inefficienza, indebolirono ancor di pi\u00f9 il prestigio del sovrano al quale, ormai, ogni atto tornava a danno.\nLa situazione era resa ancor pi\u00f9 compromessa dallo stato disastroso delle pubbliche finanze, stremate dai 2 miliardi e 200 milioni di sesterzi elargiti da Nerone e, per risanare il bilancio, l'imperatore adott\u00f2 misure assai impopolari: rifiut\u00f2 di pagare il donativo ai pretoriani, promesso da Ninfidio Sabino al momento della deposizione di Nerone e, tramite una commissione di \"equites\", fece in modo che i beneficiari delle elargizioni restituissero quanto ricevuto salvo il 10% chiamando ad adempiere anche coloro i quali avevano acquisito i doni dai beneficiari originari.\nIn conseguenza di tutto ci\u00f2, Galba, gi\u00e0 inviso ai soldati, perse anche l'appoggio di gran parte della popolazione cittadina e molti, soprattutto i pi\u00f9 poveri iniziarono a rimpiangere Nerone anche perch\u00e9 la sua severit\u00e0 contrastava con la sua ghiottoneria e con il fasto dei banchetti di corte.\nLa ribellione delle legioni.\nNel frattempo, la situazione nelle province della Gallia Belgica e della Germania superiore e inferiore, precipitava dal momento che, a seguito dell'allontanamento del popolare Virginio Rufo, Galba non solo non aveva adempiuto alla promessa del predecessore di ricompensare le truppe per la repressione della rivolta di Vindice ma aveva anche tardato a nominare il successore, alimentando malcontento tra le truppe che temevano di essere sembrati favorevoli alla parte avversa.\nDopo alcuni mesi di stasi in cui l'esercito fu praticamente lasciato a s\u00e9 stesso, Galba si decise a inviare un nuovo legato nella Germania inferiore scegliendo, tra lo stupore generale e su impulso di Tito Vinio, Aulo Vitellio, il cui unico merito era di essere figlio di Lucio Vitellio il Vecchio, censore e per tre volte console. Il nuovo generale, tuttavia, al di l\u00e0 del prestigio paterno, era praticamente sprovvisto di ogni attitudine al comando, debole di carattere e prodigo giunse perfino al punto di baciare lungo tutta la strada i soldati ai quali condon\u00f2 le note infamanti.\nGrazie a tali atti divenne assai impopolare finch\u00e9 il 1\u00ba gennaio 69, due legioni dislocate nella provincia di confine della Germania Superiore, ruppero il giuramento di fedelt\u00e0 nei confronti di Galba e inviarono messi al senato e al popolo romano affinch\u00e9 scegliessero un nuovo imperatore.\nScoppiata l'insurrezione non solo Vitellio non fu capace di reprimerla ma, debole qual era, fu accerchiato dai soldati nella sua tenda e indotto ad accettare la porpora imperiale. Il giorno seguente, anche le legioni della Germania Inferiore si ribellarono e il loro comandante Ordeonio Flacco, anziano e malato di gotta, pur deplorando l'insurrezione, accett\u00f2 di porsi al servizio di Vitellio.\nAdozione di Lucio Calpurnio Pisone Liciniano.\nNei primi di gennaio del 69, tramite una missiva del procuratore della Gallia Belgica Pompeo Propinquo, la notizia della rivolta raggiunse Roma e fece maturare in Galba la decisione a lungo meditata di adottare un coadiutore e successore.\nSin dall'inizio la scelta apparve contrastata dal momento che Tito Vinio appoggiava apertamente Marco Salvio Otone, gi\u00e0 governatore della Lusitania e uno dei pi\u00f9 antichi sostenitori di Galba ma ben noto per la sua condotta cupida, dissoluta e viziosa mentre Icelo e il prefetto del pretorio Cornelio Lacone erano concordi nell'opporsi alla candidatura di Otone.\nInoltre, la scelta di Otone era sfavorita dal fatto che questi era stato tra i pi\u00f9 vicini cortigiani di Nerone e complice in tutti i suoi vizi fino a quando fu esiliato in Lusitania a seguito del matrimonio con l'allora amante dell'imperatore, Poppea Sabina. Per tali motivi, Galba si oppose e gli antepose, probabilmente su consiglio di Cornelio Lacone, Lucio Calpurnio Pisone Liciniano, austero, onesto, integerrimo, nipote di Gaio Calpurnio Pisone, promotore e capo della Congiura dei Pisoni contro il regime neroniano.\nCi\u00f2 non bast\u00f2: infatti, Pisone, esule, era privo di esperienza amministrativa n\u00e9 era conosciuto presso i soldati e il 10 gennaio, quando l'adozione fu annunciata davanti ai pretoriani, ben pochi l'accolsero con favore dato che Galba si era rigidamente rifiutato di disporre l'usuale donativo e cos\u00ec lo storico Tacito comment\u00f2 tale decisione:\nLa congiura.\nCon tale adozione, Galba fin\u00ec per perdere uno dei suoi pi\u00f9 antichi alleati, Otone, il governatore della Lusitania. Questi sapeva che se si fosse attardato a reagire sarebbe stato esiliato, poich\u00e9 ogni regnante sospetta e odia il pi\u00f9 favorito successore. Conveniva quindi agire proprio nel periodo in cui l'autorit\u00e0 di Galba sarebbe stata instabile o quella di Pisone non ancora consolidata. Quindi Otone cercava di guadagnarsi l'appoggio dei soldati devolvendo grandi elargizioni, chiamandoli come pari e parlando male di Galba, ed era facile, poich\u00e9 ai soldati la dottrina militare risultava particolarmente gravosa, costretti come furono ad attraversare i Pirenei e le Alpi, con estenuanti marce forzate, nel viaggio dalla Tarraconense.\nConfid\u00f2 a pochi i propri disegni, aizzando gli animi degli altri e ben presto il \"morbo\" si diffuse in tutto l'esercito, perch\u00e9 ognuno era a conoscenza della precariet\u00e0 della situazione in Germania. I soldati avrebbero scatenato la rivolta il 14 gennaio, mentre Otone tornava a casa da un banchetto, se non fossero stati scoraggiati dai rischi delle tenebre, dalla dispersione delle truppe su tutta la citt\u00e0 e dall'ubriachezza della folla attorno, che avrebbe impedito loro un'azione organizzata. Si temeva che qualche altro soldato si sarebbe proclamato Otone, che era sconosciuto ai pi\u00f9.\nLe poche informazioni che giunsero a Galba che avrebbero potuto far intuire i pensieri dei soldati, venivano minimizzati dal prefetto Lacone, completamente all'oscuro di quanto stesse accadendo. Il 15 gennaio invece Otone, mentre stava assistendo ai sacrifici compiuti da Galba, fu informato da Onomasto (messo da lui a capo della congiura), che i soldati erano pronti. Andandosene con una scusa, fu salutato davanti al tempio di Saturno da 23 guardie del corpo, che lo trasportarono al campo dei pretoriani mentre altri si univano. I tribuni ed i centurioni non opposero resistenza perch\u00e9 erano convinti che ci fossero troppi corrotti per uscirne vivi.\nChi fu mandato da parte di Pisone a richiamare i distaccamenti illirici fu cacciato via e due primipili mandati a far venire quelli germanici li trovarono incerti, ben disposti ad aiutare Galba che si era preso cura di loro, ma in pessime condizioni fisiche dopo una lunga traversata. Si diffidava invece della \"legio I Adiutrix\", che era stata trucidata da Galba appena insediato a Roma, la quale appunto support\u00f2 subito Otone. Furono inviati inoltre nel campo dei pretoriani, per sedare la rivolta fin dal principio, tre tribuni, che per\u00f2 fallirono nel tentativo.\nL'assassinio.\nGalba, che era nel Palazzo, decise di affrontare subito la rivolta, e appena accenn\u00f2 a uscire, si sparse la voce che Otone fosse stato ucciso nell'accampamento e la voce menzognera si diffuse rapidamente. Galba, volendo sapere la verit\u00e0 sull'accaduto, fu portato fuori su una portantina, mentre gli si presentava il presunto assassino. Intanto nell'accampamento i soldati erano entusiasti e portarono sulle spalle Otone sulla tribuna dove poco prima c'era la statua dorata di Galba e tutta la \"legio I Adiutrix\" si un\u00ec prestando giuramento. Mentre si avvicinava al foro, Galba veniva portato qua e l\u00e0 dalla folla impaurita.\nA Otone giunse notizia che il popolo si stesse armando contro di lui, quindi ordin\u00f2 agli uomini di precipitarsi a prevenire ci\u00f2, e questi irruppero armati su cavalli nel foro, calpestando popolo e senatori. Quando si vide i soldati addosso, il portainsegna della coorte che accompagnava Galba strapp\u00f2 dall'asta l'immagine di quello e la gett\u00f2 a terra e a quel segnale tutti i soldati si inchinarono a Otone, mentre la moltitudine fugg\u00ec e il foro rimase vuoto come scrisse Tacito:\nInsieme a Galba, furono uccisi Tito Vinio e Pisone. \nLe teste di Pisone, Galba e Vinio furono portate in processione su lunghe aste fra le insegne delle coorti accanto all'aquila della \"legio I Adiutrix\", mentre gli uccisori mostravano le mani insanguinate e chi aveva assistito alla strage la esaltava. La sera dello stesso giorno Otone concesse ai famigliari di Pisone, cio\u00e8 la moglie Verania e il fratello Scriboniano, e a Crispina, figlia di Vinio, il diritto di cremare e seppellire i corpi, ma prima fu necessario riscattare le teste.\nIl corpo di Galba rimase, invece, per molte ore abbandonato e fu straziato orribilmente finch\u00e9, Argio, suo liberto e amministratore del patrimonio, riusc\u00ec a dargli un'umile sepoltura nei giardini privati; la testa, che alcuni inservienti avevano innalzato sulle aste e sfregiato davanti al tumulo di Patrobio, liberto di Nerone, condannato a morte da Galba, fu ritrovata il giorno dopo e ricongiunta al corpo gi\u00e0 cremato. In seguito Vitellio trov\u00f2 120 richieste di compenso per atti notevoli nel massacro e ordin\u00f2 che coloro che le avevano redatte fossero trovati e uccisi, non per onorare Galba, ma per difesa personale.\nOra il popolo malediceva Galba e acclamava Otone. Il prefetto Lacone, che era su un'isola apparentemente esiliato, fu ucciso da un inviato di Otone. Icelo fu giustiziato in pubblico come liberto e Otone permise che i cadaveri fossero sepolti. Allo stesso modo, Svetonio ricorda che:\nGiudizio storico.\nCon la salita al trono di Otone, Galba fu colpito dalla \"Damnatio Memoriae\" in seguito annullata da parte di Vespasiano; lo storico Publio Cornelio Tacito, riportata la notizia del suo funerale, lo descrisse con queste parole:\nPlutarco di Cheronea, contemporaneo di Tacito, concluse cos\u00ec la propria biografia su questo imperatore:\nIl giudizio di Tacito influenz\u00f2 non poco la storiografia seguente la quale tendenzialmente conserv\u00f2 l'opinione assai poco lusinghiera del grande storico latino che attribu\u00ec a Galba diversi errori. In primo luogo viene rimproverato come miope e sconsiderato l'atteggiamento di Galba nei confronti dell'esercito della Germania (di cui per altro era stato comandante sotto Caligola): infatti, la sostituzione di un generale abile, esperto e popolare come Virginio Rufo e l'eliminazione dell'altro comandante Fonteio Capitone, sebbene corrotto e infido, non fecero altro che istillare nelle truppe un profondo risentimento nei confronti dell'imperatore e del partito anti-neroniano fino a spingerle alla rivolta quando apparve chiaro che i generali Ordeonio Flacco e Aulo Vitellio non erano in grado di mantenere l'ordine.\nIn secondo luogo, Galba ripet\u00e9 lo stesso errore compiuto in Germania con le truppe di stanza a Roma: infatti, il rifiuto di ottemperare alle promesse di donativo compiute in suo nome da Ninfidio Sabino, la spietata repressione dei disordini della legione marittima reclutata da Nerone, il congedo delle milizie germaniche e della legione da lui portata dalla Spagna, lo resero assai impopolare e gli tolsero ogni difesa. In conseguenza di ci\u00f2 divenne facile per Otone acquistarsi il favore dei soldati e deporre Galba.\nPoi, lo strapotere dei suoi cortigiani, del suo liberto personale Marciano Icelo, del prefetto del pretorio Cornelio Lacone e del console Tito Vinio, persone avide e incapaci, screditarono il governo e l'immagine di Galba e contribuirono non poco a rendere inutili e impopolari i tentativi di Galba di rimettere ordine nelle finanze e di bonificare la corte dai vizi neroniani. Infine, fall\u00ec il tentativo di Galba di consolidare il proprio potere con l'adozione di Pisone Liciniano per il semplice motivo che Pisone, sebbene fosse giovane mancava di qualunque esperienza amministrativa o militare ed era sconosciuto ai soldati. La sua nomina, in sintesi, non solo non giov\u00f2 alla popolarit\u00e0 di Galba anzi, indusse Otone, antico sostenitore di Galba, alla rivolta che depose l'imperatore e la sua corte."}
{"id": "12350", "revid": "287204", "url": "https://it.wikipedia.org/wiki?curid=12350", "title": "Nirvana (disambigua)", "text": ""}
{"id": "12352", "revid": "1564499", "url": "https://it.wikipedia.org/wiki?curid=12352", "title": "Acquasanta Terme", "text": "Dopo Ascoli Piceno possiede il territorio pi\u00f9 esteso della provincia; questo territorio \u00e8 in gran parte montuoso e costellato di frazioni.\nIl comune fa parte della comunit\u00e0 montana del Tronto, di cui ha la sede legale.\nGeografia fisica.\nAcquasanta Terme sorge nell'alta valle del fiume Tronto, incastonata fra i Sibillini a nord e i Monti della Laga a sud, e circondata da boschi di castagni plurisecolari nella frazione di Umito, querce, faggi e abeti bianchi. Le montagne circostanti si raggiungono agevolmente in escursioni pedestri.\nCome testimonia il nome, Acquasanta possiede sorgenti sulfuree intorno alle quali sorgono stabilimenti termali con vasche naturali libere alimentate da acqua calda. Le acque termali sono note fin dall'antichit\u00e0 per le loro propriet\u00e0 curative.\nStoria.\nI primi insediamenti ad Acquasanta si fanno risalire alla preistoria, come testimoniano ritrovamenti di resti umani presso la frazione di Umito, nelle caverne della zona di Rio Secco, e in localit\u00e0 Carpineto, con reperti anche di vasellame, in ferro e bronzo, purtroppo non conservati.\nAll'epoca romana, invece, risalgono le prime fonti sulle terme, quando la citt\u00e0 era un mansio: secondo Tito Livio, nel 50 a.C. il console Lucio Munazio Planco guar\u00ec con le acque di Acquasanta dopo aver inutilmente provato cure analoghe in Toscana. Sulla Tavola Peutingeriana, inoltre, la citt\u00e0 figura con il nome di \"Vicus ad Aquas\" o \"Pagus ad aquas\". Ruderi delle terme romane si ritrovano nella frazione Santa Maria del Tronto, con una cisterna e resti delle piscine. Queste terme vennero distrutte in epoca barbarica e successivamente ricostruita nell'attuale sede di Acquasanta.\nNel Medioevo, secondo lo storico Francesco Antonio Marcucci, anche Carlo Magno visit\u00f2 le terme nell'800 durante il suo viaggio verso Roma per l'incoronazione al Sacro Romano Impero. Attorno all'anno 1000, Acquasanta passa sotto l'influenza dell'Abbazia di Farfa prima, dei Vescovi-Conti ascolani successivamente.\nAttorno al XIV secolo la citt\u00e0 passa al Libero Comune di Ascoli e il territorio viene suddiviso in \"sindicati\" organizzati sullo schema delle pievanie:\nNel XVI secolo i sindicati passano allo Stato Pontificio e sono inseriti nella Marca anconitana con i nomi di Acquasanta, Montacuto, Montecalvo e Quintodecimo. Il sindacato \u00e8 retto da un podest\u00e0 coadiuvato da un Parlamento Generale; le sedute del parlamento si tengono nella loggia della chiesa di San Lorenzo a Paggese per Acquasanta, nel palazzo della Comunit\u00e0 per Quintodecimo, nella loggia della chiesa di San Martino per Montecalvo e davanti alla chiesa di San Lazzaro presso Pito per Montacuto.\nIn questo periodo Acquasanta conosce la peste e gli scontri tra le famiglie ascolane dei Parisani e dei Guiderocchi, fino alla sua distruzione il 16 marzo 1562, mentre a Montecalvo si sviluppa il banditismo contro il potere della Chiesa.\nAnche Acquasanta viene poi colpita dal terremoto del 1703, al quale segu\u00ec una terribile carestia nel 1716 e di nuovo la peste negli anni 1740-1746 a seguito del passaggio degli spagnoli. Su progetto di Lazzaro Giosaffatti, nel 1780, viene costruito un nuovo stabilimento termale.\nDalla relazione della visita pastorale del vescovo ascolano Nicol\u00f2 Aragona, avvenuta tra il 1580 e il 1581, si apprende che nel paese era gi\u00e0 stata istituita la Confraternita del Corpus Domini.\nIl brigantaggio riprende durante l'occupazione Napoleonica e il successivo passaggio delle truppe dell'Austria e del Regno di Napoli. I ribelli, capitanati da Giuseppe Costantini e Giambattista Ciucci, si scontrano con le truppe francesi, condotte dal generale Jean D'Argoubert, costringendole alla firma del trattato di pace di Mozzano il 5 febbraio 1799.\nNel testo dell\"Indice di tutti i luoghi dello Stato Pontificio colla indicazione della rispettiva Legazione o Delegazione in che sono compresi nel Distretto Governo e Comune da cui dipendono le Diocesi alle quali sono essi soggetti e coll'epilogo infine dei Distretti e Governi di ciascuna Legazione o Delegazione desunto dall'ultimo riparto territoriale ripromesso coll'Editto del 5 luglio 1831\" Acquasanta risulta come: \u00ab\"Comune soggetto al Governo d'Arquata: Distretto, Delegazione e Diocesi di Ascoli. Anime 338.\"\u00bb\nIl brigantaggio prende di nuovo vigore con l'annessione al Regno d'Italia, con Giovanni Piccioni, ex priore di Montecalvo, che riprende la bandiera dei \"Volontari Pontifici\" tenendo testa ai Piemontesi del generale Pinelli per un paio di anni. Giovanni Piccioni viene catturato a San Benedetto del Tronto e condannato a 17 anni di lavori forzati, morendo infine nel carcere del Forte Malatesta.\nNel 1862 Montecalvo viene rinominato \"Montecalvo del Castellano\" per differenziarlo da altre localit\u00e0 del Regno d'Italia, mentre con l'emanazione del Regio Decreto n. 2676 del 10 dicembre 1865, \u00e8 stato decretato che, con decorrenza 1\u00ba gennaio 1866, vi fosse la soppressione dei comuni di Montacuto, Montecalvo del Castellano, Quintodecimo e Santa Maria, con l'aggregazione dei medesimi in un'unica unit\u00e0 amministrativa con capoluogo Acquasanta, che nel 1957 cambia infine denominazione in \"Acquasanta Terme\".\nNella seconda guerra mondiale i Monti della Laga conoscono la resistenza dei partigiani italiani e slavi, culminata nel 1944 con l'eccidio di Pozza e Umito. A met\u00e0 strada tra le due frazioni si trova il cimitero dedicato alle vittime.\nSociet\u00e0.\nTradizioni e folclore.\nUna delegazione di Acquasanta partecipa ogni anno con propri figuranti alla rappresentazione storica della Quintana di Ascoli, che si tiene in occasione della festa di Sant'Emidio, patrono del capoluogo piceno.\nInfrastrutture e trasporti.\nStrade.\nAcquasanta si trova lungo la Strada statale 4, l'antica via Salaria, che oggi \u00e8 una strada a una sola carreggiata ma in buona parte a scorrimento veloce. La Salaria collega Acquasanta da un lato a Roma, Rieti e Amatrice, dall'altro al capoluogo Ascoli Piceno e al mare Adriatico.\nSport.\nCalcio.\nAd Acquasanta Terme ci sono due squadre di calcio: l'Acquasanta Terme calcio (Terza categoria), la seconda squadra \u00e8 nata nel 2016 e disputa il campionato Amatori.\nGeografia antropica.\nFrazioni.\nFanno parte del territorio comunale le frazioni di Agore, Arli, Arola, Cagnano, Capodirigo, Centrale, Cocoscia, Collefalciano, Colle Frattale, Corneto, Falciano, Farno, Favalanciata, Fleno, Forcella, Luco, Matera, Novele, Paggese, Peracchia, Piandelloro, Piedicava, Pito, Poggio Farno, Pomaro, Ponte d'Arli, Pozza, Quintodecimo, Rocca Monte Calvo, San Giovanni, San Gregorio, San Martino, Santa Maria, San Paolo, San Pietro d'Arli, San Vito, Tallacano, Torre Santa Lucia, Umito, Vallecchia Monte Acuto, Vallecchia Monte Calvo, Valledacqua, Vallefusella, Venamartello, Vosci\nEconomia.\nLe attivit\u00e0 economiche pi\u00f9 note di Acquasanta sono quelle legate alle sue terme e all'estrazione del travertino, entrambe frutto del carsismo che caratterizza la zona.\nLe terme sono note da epoca romana ed erano inizialmente costituite da una grotta naturale dove l'acqua sulfurea a circa 30 gradi si raccoglieva prima di defluire verso il fiume. Solo alla fine del XVIII secolo venne costruito uno stabilimento bagni in grado di accogliere l'accresciuto flusso di visitatori.\nPer quanto riguarda il travertino, questo \u00e8 il materiale che caratterizza i centri storici degli abitati della zona, primo tra tutti Ascoli Piceno. La sua lavorabilit\u00e0 lo rendevano estremamente adatto all'uso sia come materiale da costruzione sia per lavorazioni artistiche, facilitandone la diffusione."}
{"id": "12355", "revid": "1846281", "url": "https://it.wikipedia.org/wiki?curid=12355", "title": "Campionato mondiale di calcio 1934", "text": "Il Campionato mondiale di calcio FIFA 1934 o Coppa del Mondo Jules Rimet 1934 (in inglese: 1934 World Cup Jules Rimet), noto anche come Italia 1934, fu la seconda edizione del torneo organizzato dalla FIFA per rappresentative maschili.\nDisputata in Italia dal 27 maggio al 10 giugno 1934, la manifestazione vide il successo dei padroni di casa che in finale sconfissero la nei tempi supplementari.\nScelta della sede.\nL'assegnazione del torneo allo stato italiano avvenne durante un incontro della FIFA a Zurigo nell'ottobre 1932, con il \"Bel Paese\" che super\u00f2 la concorrenza della Svezia. Risult\u00f2 decisiva in tal senso la promozione sportiva, ed in particolare calcistica, operata da Benito Mussolini; la stessa influenza fascista sar\u00e0 poi indicata, nei decenni a venire, come un fattore determinante anche per il successo agonistico colto dalla formazione italiana.\nDal punto di vista logistico, furono otto le citt\u00e0 scelte per la disputa delle gare: Bologna, Firenze, Genova, Milano, Napoli, la capitale Roma (in cui si svolse la finale), Torino e Trieste. Relativamente all'aspetto sportivo va segnalata l'introduzione delle eliminatorie, cui dovette sottoporsi peraltro anche la nazione ospitante: alla fase finale pervennero 12 compagini europee, 3 americane e un'africana mentre si registr\u00f2 l'assenza dell', circostanza ascrivibile alla rivalsa che i platensi vollero operare nei confronti del vecchio continente allorch\u00e9 l'edizione del 1930 fu disertata da gran parte delle squadre europee per questioni legate al trasporto ed alle spese.\nStadi.\nAd ospitare le tappe dell'evento furono i seguenti impianti:\nSquadre partecipanti.\nIl secondo Mondiale vide la presenza di 16 compagini, svolgendosi interamente con il formato dell'eliminazione diretta: in caso di parit\u00e0 allo scadere dei tempi regolamentari, vi era il ricorso ai supplementari o eventualmente allo spareggio.\nConvocazioni.\nLe rose per la fase finale erano composte da un massimo di 22 calciatori per squadra.\nAvvenimenti.\nLa prima giornata, corrispondente agli ottavi di finale, segn\u00f2 l'eliminazione di ogni contendente non europea: Spagna e Svezia sconfissero le sudamericane Brasile e Argentina (con una squadra di calciatori dilettanti), mentre l'Ungheria estromise l'Egitto. L'Italia ebbe vita facile a sbarazzarsi degli Stati Uniti, cos\u00ec come agevole fu il compito della Germania contro il Belgio, pi\u00f9 complicato risult\u00f2 l'impegno di Austria e Svizzera, Prevalsero rispettivamente su Francia e Paesi Bassi col punteggio di 3-2. Di misura anche l'affermazione cecoslovacca sulla Romania, per 2-1.\nNei quarti di finale l'Italia incontr\u00f2 la Spagna. Gli \"azzurri\" superarono gli iberici soltanto nella ripetizione dell'incontro, dovuta al fatto che il primo fosse terminato in parit\u00e0: costretti a rinunciare all'infortunato Zamora, gli spagnoli persero per un gol di Meazza. In entrambe le sfide, non mancarono polemiche dovute all'arbitraggio soprattutto da parte spagnola: nella prima sfida, in occasione del gol del pareggio della formazione di casa, gli iberici lamentarono un fallo di Meazza sul portiere Zamora, di contro gli azzurri protestarono per un rigore non concesso per fallo su Schiavio. La seconda gara fu risolta dopo appena 11 minuti da Meazza, mentre da parte spagnola si levarono polemiche per un goal annullato agli iberici dall'arbitro svizzero Mercet. \nAlle semifinali ebbero poi accesso Germania e Austria, impostesi a scapito di scandinavi e magiari, infine, la Cecoslovacchia sconfisse la Svizzera.\nAltre polemiche interessarono anche la semifinale tra Italia e Austria, vinta dai primi con una rete dell'italo-argentino Guaita; ad agevolare la segnatura un presunto intervento irregolare di Meazza sul portiere Platzer. Tuttavia fu piuttosto lo stesso Platzer, dopo che gli sfugg\u00ec il pallone dalle mani, a intervenire fallosamente sulla mezzala italiana finendo per restarne travolto. Secondo alcune fonti, le voci di favoritismi all'Italia furono parte della propaganda antifascista.\nL'altra squadra che accedette alla finalissima fu la Cecoslovacchia, nettamente superiore alla Germania (3-1).\nA far suo il bronzo nel match di consolazione fu proprio la compagine teutonica, impostasi di misura sui rivali austriaci (cui, per ragioni organizzative, venne fatta indossare la maglia del Napoli). Il titolo fu invece conquistato dall'Italia che, dopo aver incassato il vantaggio dei boemi con Pu\u010d, trov\u00f2 il pari grazie ad un tiro al volo dell'oriundo Orsi: nei supplementari fu poi Schiavio a realizzare il definitivo 2-1, svenendo per l'emozione dopo il gol.\nI calciatori della squadra azzurra (imperniata principalmente sull') ricevettero un premio di lire a testa, sebbene a Mario Pizziolo, generoso mediano infortunatosi ai legamenti del ginocchio nella prima partita contro la Spagna, la medaglia d'oro venne riconosciuta solamente nel 1988 per iniziativa della FIGC.\nStatistiche.\nClassifica marcatori.\n5 reti\n4 reti\n3 reti\n2 reti\n1 rete\nLa squadra vincitrice.\nL' campione del mondo 1934."}
{"id": "12356", "revid": "1846281", "url": "https://it.wikipedia.org/wiki?curid=12356", "title": "Campionato mondiale di calcio 1930", "text": "Il Campionato mondiale di calcio FIFA 1930 o Coppa del Mondo Jules Rimet 1930 (in spagnolo: Copa del Mundo Jules Rimet 1930, in inglese: 1930 World Cup Jules Rimet), noto anche come Uruguay 1930, \u00e8 stata l'edizione inaugurale del campionato mondiale di calcio per squadre nazionali maggiori maschili. Ebbe luogo in Uruguay dal 13 al 30 luglio 1930 in celebrazione della costituzione promulgata un secolo esatto prima.\nFu l'unico Mondiale che si gioc\u00f2 in una sola citt\u00e0, Montevideo, capitale del Paese. La maggior parte delle partite si tennero allo Stadio del Centenario, costruito appositamente per l'evento. Tredici squadre nazionali (sette dal Sudamerica, due dal Nordamerica e quattro dall'Europa) presero parte al campionato. Le squadre furono suddivise in quattro gruppi, in ognuno dei quali la vincitrice si sarebbe qualificata direttamente alle semifinali. La finale, davanti a un pubblico di 93.000 spettatori fu vinta dall' che batt\u00e9 4-2 l', che quindi nell'occasione detenne sia il titolo mondiale che quello olimpico, quest'ultimo conquistato nel 1924 a Parigi e confermato nel 1928 ad Amsterdam. Nessun incontro del torneo termin\u00f2 in parit\u00e0. La manifestazione ebbe un grande successo finanziario e sportivo, ma lasci\u00f2 lo strascico della rappresaglia.\nAssegnazione.\nDalla fondazione della FIFA, nel 1904, nacque l'idea di realizzare un torneo mondiale per nazioni. Tuttavia, l'organismo appena fondato non poteva contare sulle risorse e sulle strutture necessarie per un simile evento: nel 1905 la Svizzera ha la possibilit\u00e0 di organizzare il Mondiale, ma s'iscrive una sola formazione. La FIFA chiese appoggio al CIO, che nel 1906 incluse il calcio tra le discipline presenti nei suoi eventi sportivi: l'organismo considera il torneo calcistico olimpico come un Mondiale.\nNel 1928 il Congresso della FIFA, riunitosi ad Amsterdam sotto la presidenza di Jules Rimet, decide l'istituzione di un nuovo torneo che avrebbe coinvolto le nazionali di tutto il mondo. Per la sua organizzazione si candidano diversi paesi europei (Italia, Ungheria, Paesi Bassi, Spagna e Svezia), insieme ad Argentina e Uruguay. Il presidente della FIFA Jules Rimet sosteneva il paese sudamericano, che avrebbe festeggiato il centenario del Giuramento della Costituzione il 18 luglio 1930.\nL'Uruguay, che aveva vinto l'oro olimpico nei tornei del 1924 e del 1928, prevedeva come pezzo forte nella propria candidatura la costruzione di un nuovo stadio, il pi\u00f9 grande del mondo, e inoltre le autorit\u00e0 uruguaiane promisero di rimborsare le spese a tutti i paesi partecipanti. Vedendo l'Uruguay favorito, i Paesi europei ritirarono le loro candidature. Al congresso della FIFA tenutosi a Barcellona nel 1929 la scelta, unanime, cadde proprio sull'Uruguay: molte formazioni europee minacciano di non partecipare alla rassegna, tra cui l'Italia, che rinuncia al torneo.\nStadi.\nTutte le partite si giocarono a Montevideo, in tre stadi: Centenario, Pocitos e Gran Parque Central.\nIn realt\u00e0 l'intenzione degli organizzatori era quella di fare disputare tutte le partite allo stadio del Centenario, costruito appositamente per l'evento e per la celebrazione del centenario dell'indipendenza uruguaiana. Progettato da Juan Scasso, fu lo stadio principale del torneo, ribattezzato da Jules Rimet il \"Tempio del calcio\". Con una capacit\u00e0 di 90.000 spettatori, era il pi\u00f9 grande stadio di calcio situato fuori della Gran Bretagna. Vi si disputarono 10 dei 18 incontri, incluse entrambe le semifinali e la finale.\nUn non impeccabile piano costruttivo e i ritardi causati dalle insistenti piogge cadute a Montevideo fecero s\u00ec che lo stadio, a cinque giorni dall'inizio del Mondiale, non fosse ancora pronto. Gli organizzatori si trovarono spiazzati e furono obbligati a scegliere altri stadi per le prime partite: il Pocitos e il Gran Parque Central, usati rispettivamente dal Pe\u00f1arol e dal Nacional. Il Centenario fu inaugurato al sesto giorno, il 18 luglio, per l'esordio dell'Uruguay e da quel momento fu utilizzato per tutte le restanti partite.\nSquadre partecipanti.\nLa prima Coppa del Mondo fu l'unica senza qualificazioni. Ogni paese affiliato fu invitato e la conferma della partecipazione scadeva il 28 febbraio 1930. L'iniziativa suscit\u00f2 molto interesse nelle Americhe: oltre ai padroni di casa uruguaiani, vi parteciparono , , , , , , e , per un totale di nove squadre.\nGi\u00e0 pochi giorni dopo il Congresso di Barcellona del 1929 sorsero i primi problemi: per motivi legati alla distanza e al costo del viaggio oltreoceano molte squadre europee declinarono l'invito, non volendosi sobbarcare la traversata atlantica. L', la e la , le quali si fregiavano di rappresentative molto competitive, negarono la loro adesione accampando il rifiuto da parte delle societ\u00e0 a pagare gli stipendi ai giocatori selezionati.\nL', fresca vincitrice della Coppa Internazionale, non partecip\u00f2 e nacquero cos\u00ec forti polemiche con i dirigenti uruguaiani che terminarono solamente dopo la Seconda guerra mondiale. La federazione italiana non chiar\u00ec le ragioni della propria defezione e la stampa sudamericana scrisse in seguito che i motivi erano da ricercarsi nelle possibili ripercussioni e reazioni a quello che, a loro modo di vedere, era un tentativo di saccheggio architettato dalle societ\u00e0 italiane ai danni del calcio sudamericano, avvalendosi della doppia nazionalit\u00e0 dei giocatori di origine italiana per sottrarre talenti naturalizzandoli come italiani e utilizzandoli poi anche in nazionale.\n e rifiutarono addirittura per questione di principio: dato che il calcio era nato dalle loro parti, non vedevano di buon occhio una manifestazione del genere, tanto che, ritenendosi gi\u00e0 Campioni del Mondo \"a prescindere\", rifiutarono gli inviti anche ai mondiali del 1934 e del 1938. Cos\u00ec, prima del termine stabilito per febbraio 1930 nessuna squadra europea aveva accettato l'invito.\nNel tentativo di ottenere qualche partecipazione da parte delle squadre europee, la Federazione calcistica dell'Uruguay sped\u00ec una lettera di invito alla Football Association inglese, sebbene le Home Nations non fossero membri della FIFA all'epoca. Questa fu respinta dal comitato della FA il 18 novembre 1929. Le argomentazioni delle assenze includevano anche la crisi economica avvenuta l'ultimo anno. Due mesi prima dell'inizio del torneo ancora nessuna squadra europea aveva ufficialmente confermato la propria presenza.\nGrazie all'intervento conclusivo di Jules Rimet quattro squadre europee fecero il viaggio via nave: , , e . I rumeni, allenati dal capitano Rudolf Wetzer e da Octav Luchide, sotto la direzione del selezionatore Constantin R\u0103dulescu, presero parte alla competizione in seguito all'interessamento di Magda Lupescu, amante e futura moglie del nuovo Re Carlo II. Fu proprio Carlo II a occuparsi della selezione della squadra e a negoziare con i datori di lavoro per assicurare ai giocatori che avrebbero mantenuto il loro impiego una volta di ritorno dal Mondiale. I francesi accolsero l'invito finale di Jules Rimet \u2014 il quale si impegn\u00f2 personalmente riguardo ai permessi da concedere per i calciatori che dovevano assentarsi per 60 giorni \u2014 ma n\u00e9 l'attaccante Manuel Anatol (uno dei calciatori pi\u00f9 rappresentativi) n\u00e9 l'allenatore Gaston Barreau partirono per la spedizione. I belgi parteciparono solo dopo le pressioni del vicepresidente della FIFA Rudolf Seedrayers.\nIl \"Conte Verde\", piroscafo italiano, salp\u00f2 da Genova per le Americhe e trasport\u00f2 le comitive rumena, francese e belga insieme ad altri normali passeggeri. I rumeni salirono proprio a Genova, i francesi da Villefranche-sur-Mer il 21 giugno 1930 e i belgi si imbarcarono a Barcellona. Il \"Conte Verde\" trasport\u00f2 anche Rimet, la Coppa del Mondo (custodita nella cassaforte di bordo) e tre arbitri europei: i belgi Jean Langenus e Henry Christophe, insieme al francese John Balway. I brasiliani salirono quando la nave arriv\u00f2 a Rio de Janeiro il 29 giugno, per poi arrivare in Uruguay il 4 luglio. Gli jugoslavi viaggiarono nella nave a vapore \"Florida\" da Marsiglia.\nSempre sul \"Conte Verde\", i calciatori si allenavano sui ponti di bordo spedendo i palloni in mare e recando fastidio ai passeggeri.\nFormato e sorteggio.\nLe tredici squadre furono divise in quattro gruppi, uno di quattro squadre e gli altri di tre. Ogni gruppo si svolgeva come girone all'italiana, con l'assegnazione di due punti per la vittoria e uno per il pareggio. Se due squadre avessero terminato il girone al primo posto con gli stessi punti si sarebbe disputato uno spareggio, ma ci\u00f2 non fu necessario. Le quattro vincitrici passavano alle semifinali. Per gli incontri a eliminazione diretta erano previsti i tempi supplementari, ma anche in questo caso non ce ne fu bisogno.\nUruguay, Argentina, Brasile e Stati Uniti vennero considerate teste di serie. Il sorteggio si tenne a Montevideo solamente quando tutte le nazionali arrivarono.\nRiassunto del torneo.\nLe prime due partite della storia dei mondiali, iniziate in contemporanea il 13 luglio alle ore 15:00, furono - (4-1) e - (3-0). Il francese Lucien Laurent fu l'autore della prima rete in assoluto nella storia dei mondiali di calcio.\nGruppo 1.\nIl Gruppo 1 era l'unico composto da quattro squadre: , , e . Due giorni dopo la vittoria iniziale contro il Messico, i francesi si trovarono di fronte la favorita del girone, l'Argentina, e furono bloccati da vari infortuni: il portiere Th\u00e9pot fu costretto ad abbandonare il campo dopo 20 minuti, e Laurent, dopo un intervento di Luis Monti, zoppic\u00f2 per tutto il resto della partita. Gli europei capitolarono per\u00f2 solamente all'81\u00ba minuto, quando lo stesso Monti segn\u00f2 su calcio di punizione dai 25 metri. La partita fu caratterizzata da un episodio controverso: l'arbitro Almeida R\u00eago erroneamente fischi\u00f2 la fine con sei minuti di anticipo, proprio mentre l'attaccante francese Langliller aveva una chiara occasione da rete. Solamente l'invasione di campo e le proteste del pubblico e dei dirigenti francesi convinsero il direttore di gara a far giocare i sei minuti rimanenti.\nSebbene la Francia avesse giocato per la seconda volta in 48 ore, il Cile non era ancora sceso in campo; pot\u00e9 affrontare il Messico il giorno seguente, vincendo agevolmente per 3-0.\nNella seconda partita dell'Argentina, contro il Messico, fu fischiato il primo calcio di rigore del torneo. In quell'incontro, diretto dal boliviano Ulises Saucedo (che nel torneo aveva il ruolo tanto di arbitro, quanto di commissario tecnico della ) vennero concessi ben cinque calci di rigore, tre dei quali controversi, e solo uno di essi fu trasformato. Guillermo St\u00e1bile realizz\u00f2 una tripletta al suo debutto e l'Argentina vinse 6-3 nonostante l'assenza del capitano Manuel Ferreira, ritornato a Buenos Aires per sostenere un esame di giurisprudenza. Si fece notare anche Zumelz\u00fa con una doppietta.\nLa qualificazione fu decisa nell'ultima partita del girone, giocata tra argentini e cileni il 22 luglio. St\u00e1bile riconferm\u00f2 le sue doti da goleador, siglando in apertura due reti. Al 15' minuto il Cile accorci\u00f2 le distanze con Subiabre che eluse l'intervento di Monti e sfrutt\u00f2 un errore del portiere Bossio. La partita, molto fisica, fu segnata da una rissa scatenata da un fallo di Monti su Arturo Torres. Sul campo e sugli spalti si accese una bagarre generale, con pugni, sputi e calci fra i giocatori e disordini sulle tribune, sedata con molta fatica dalla polizia a cavallo. Nel finale di gara Evaristo batt\u00e9 per la terza volta Cort\u00e9s, considerato il miglior portiere del torneo. L'Argentina vinse 3-1 e ottenne un posto alle semifinali.\nGruppo 2.\nIl secondo gruppo era formato da , e . La testa di serie Brasile convoc\u00f2 una squadra formata interamente da calciatori del Campionato Carioca, ad eccezione di Araken del Santos militante nel Campionato Paulista. La \"Sele\u00e7\u00e3o\", la cui vittoria nel girone era considerata scontata, perse inaspettatamente la partita inaugurale per 2-1 contro la Jugoslavia, che risult\u00f2 in seguito vincitrice del girone.\nLa selezione slava contava diversi calciatori emigrati e richiam\u00f2 dalla Francia Beck, Stefanovi\u0107 e Sekuli\u0107. L'ala destra Tirnani\u0107, che ricopr\u00ec poi per lungo tempo il ruolo di selezionatore della nazionale, e Marjanovi\u0107 erano tra i pi\u00f9 dotati e il portiere Jak\u0161i\u0107 fu segnalato fra i migliori del torneo.\nSuccessivamente la Bolivia, che non aveva ancora mai vinto una gara internazionale, scese in campo sempre contro gli europei. I sudamericani indossarono per l'occasione delle magliette particolari, ognuna delle quali decorata con una lettera e che, con la squadra allineata, mostravano \"Viva Uruguay\" in segno di tributo verso i padroni di casa. Il gesto non fu di buon auspicio, ed entrambe le partite dei boliviani si conclusero con due pesanti sconfitte. Contro la Jugoslavia, in una partita giocata alla temperatura di -10 \u00b0C, essi riuscirono a mantenere la partita in parit\u00e0 per un'ora, ma al fischio finale il tabellino segnava 4-0, dopo che diversi gol dei boliviani furono annullati.\nContro il Brasile, nell'ultima gara, ininfluente dato che entrambe le squadre erano eliminate, il punteggio era 1-0 per il Brasile all'intervallo. Durante i primi 45 minuti ci fu confusione tra i giocatori in campo, che portavano magliette dello stesso colore. Ulises Saucedo fece rientrare dagli spogliatoi i suoi con un'altra divisa; nel secondo tempo i brasiliani segnarono altre tre reti, due delle quali ad opera dell'atleta polisportivo Preguinho.\nGruppo 3.\nI padroni di casa dell', considerati gli assoluti favoriti per la conquista del titolo davanti ad Argentina e Brasile, formavano con e il Gruppo 3. Nella partita iniziale Romania-Per\u00f9 ci fu la prima espulsione, quella del peruviano Pl\u00e1cido Galindo al 70\u00ba minuto. I rumeni, in dieci dal primo tempo per la rottura di una gamba del difensore Steiner, sfruttarono la ritrovata parit\u00e0 numerica, segnando due gol negli ultimi minuti, e vinsero per 3-1. Questa partita \u00e8 anche ricordata per essere stata quella con il minor pubblico di tutta la storia dei mondiali: gli spettatori, ufficialmente 2.549 unit\u00e0, furono in realt\u00e0 circa 300.\nPrima del debutto, gli uruguaiani si sottoposero a quattro settimane di rigido allenamento e furono costretti a condurre una vita spartana. Il portiere Mazali (gi\u00e0 due volte campione olimpico), sorpreso dal selezionatore Suppici al rientro notturno da una visita alla moglie, fu escluso dalla rosa per non aver rispettato il coprifuoco, e il suo posto fu preso da Ballesteros.\nA causa dei ritardi durante la preparazione dello Stadio del Centenario, il debutto dell'Uruguay fu posticipato a cinque giorni dopo l'inizio dei mondiali. L'inaugurazione dell'impianto, esattamente 100 anni dopo la nascita della Costituzione uruguaiana, fu preceduta da una cerimonia celebrativa per il centenario della Repubblica. I padroni di casa vinsero di misura contro il Per\u00f9 per 1-0, ma il risultato venne giudicato una prestazione scadente dalla stampa di casa, mentre in Per\u00f9 i giornalisti lodarono i loro calciatori.\nL'Uruguay sconfisse poi facilmente la Romania, con il risultato di 4-0 completamente maturato nel primo tempo, e approd\u00f2 alle semifinali.\nGruppo 4.\nGli annoveravano tra le loro file diversi calciatori britannici emigrati, mentre i loro calciatori americani, molti dei quali esordienti, erano soprannominati \"lanciatori del peso\" per la loro stazza fisica imponente. Gli statunitensi furono inclusi nell'ultimo girone insieme a e . Nella prima partita sconfissero i belgi, con l'inatteso risultato di 3-0. Il quotidiano uruguaiano \"Imparcial\" scrisse: \"la larga vittoria degli americani ha veramente sorpreso gli esperti\", mentre i belgi, che dovettero rinunciare a Raymond Braine, uno dei migliori, per le diatribe sorte con le societ\u00e0 professionistiche in patria, si lamentarono invece delle condizioni del campo di gioco e delle decisioni arbitrali, reclamando un fuorigioco sul secondo gol.\nIl secondo incontro del girone Stati Uniti-Paraguay, finito 3-0 e giocato in condizioni di vento proibitive, registr\u00f2 la prima tripletta del torneo, realizzata da Bert Patenaude.\nCon gli Stati Uniti gi\u00e0 qualificati, rest\u00f2 l'inutile partita finale, vinta 1-0 dai paraguaiani contro i belgi.\nSemifinali.\nLe quattro vincitrici dei gironi (Argentina, Jugoslavia, Uruguay e Stati Uniti) passarono alle semifinali, le quali terminarono con lo stesso punteggio.\nLa prima fu giocata il 26 luglio fra Argentina e Stati Uniti allo Stadio del Centenario, il cui campo era allagato dalla pioggia. Fu una partita violenta: gli americani persero il centrocampista Raphael Tracy, che si ruppe una gamba dopo 10 minuti di gioco. Il primo tempo si chiuse con l'Argentina avanti 1-0 grazie a un gol di Monti realizzato al 20\u00ba, mentre nella seconda frazione di gioco gli americani furono sconfitti dai veloci attaccanti dell\"'albiceleste\" (\"biancoceleste\", i colori nazionali argentini, in spagnolo), e il match si concluse con il risultato di 6-1.\nL'altra semifinale tra Uruguay e Jugoslavia si svolse il giorno seguente. Gli slavi passarono in vantaggio dopo pochi minuti con la marcatura di Vujadinovi\u0107, ma in 15 minuti l'Uruguay ribalt\u00f2 il risultato, portandolo sul 2-1. Verso la met\u00e0 del primo tempo la Jugoslavia si vide annullare un gol per un dubbio fuorigioco. Con altre quattro reti, i padroni di casa fissarono il punteggio sul 6-1, grazie anche a una tripletta con la quale si distinse Pedro Cea.\nQueste due semifinali, insieme a Germania Ovest-Austria 6-1 nel 1954, rimasero quelle col maggior numero di goal di scarto in questa competizione fino ai Mondiali del 2014, quando la Germania sconfisse per 7-1 il Brasile.\nControversie sulla presunta finale per il 3\u00ba e 4\u00ba posto.\nLa tradizionale finale per il 3\u00ba e 4\u00ba posto fu istituita solamente al mondiale del 1934, e dunque la Coppa del Mondo del 1930 \u00e8 l'unica senza questo incontro, sempre disputato tra le semifinali e la finale. Alla fine del campionato, sia il capitano statunitense Tom Florie che quello jugoslavo Milutin Ivkovi\u0107 ricevettero medaglie di bronzo, rendendo dunque apparentemente possibile che entrambe le nazionali si fossero classificate terze.\nTale fatto fu per\u00f2 poi messo in discussione. Alcune fonti, in modo particolare il bollettino FIFA del 1984, fecero intendere l'esistenza di un incontro valevole come finale per il 3\u00ba e 4\u00ba posto, vinto per 3-1 dalla Jugoslavia. Secondo altri pareri, invece, l'incontro era in programma, ma non venne disputato. Stando a quanto scritto dal giornalista uruguaiano Hyder Jawad nel suo libro \"Four Weeks In Montevideo: The Story of World Cup 1930\", pubblicato nel 2009, la Jugoslavia si rifiut\u00f2 di giocare perch\u00e9 non diger\u00ec l'arbitraggio della semifinale contro i padroni di casa, considerato non imparziale. Nel 1986, una commissione tecnica della FIFA elenc\u00f2 comunque i ranking di tutte le squadre che avevano partecipato alle precedenti edizioni del mondiale: in essa gli Stati Uniti sono indicati retroattivamente al terzo posto e la Jugoslavia al quarto, in virt\u00f9 della migliore differenza reti degli americani nelle gare disputate. Questa graduatoria \u00e8 stata poi confermata dalla stessa FIFA nell'albo d'oro della competizione presente sul suo sito ufficiale.\nLa decisione della Federazione \u00e8 stata contestata negli ambienti serbi, \"eredi\" della tradizione calcistica jugoslava. Nel 2010 il figlio di Kosta Had\u017ei, capo delegazione ai mondiali del 1930 e vicepresidente della Federazione calcistica della Jugoslavia all'epoca, dichiar\u00f2 infatti che la sola Jugoslavia fu premiata con una medaglia di bronzo, conservata ancora oggi dalla famiglia Had\u017ei; sempre secondo Had\u017ei, la Jugoslavia venne considerata la vera terza classificata perch\u00e9 perse la semifinale contro i futuri campioni dell'Uruguay. Tale versione dei fatti, per\u00f2, non \u00e8 riconosciuta dalla FIFA.\nFinale.\nLe vittorie di Uruguay e Argentina nelle semifinali portarono le due formazioni in finale. Solo due anni prima le stesse squadre, in occasione della ripetizione della finale delle Olimpiadi del 1928, furono protagoniste di quella che all'epoca fu definita \"la pi\u00f9 bella partita di calcio di tutti i tempi\", vinta dalla \"Celeste\" per 2-1. La finale del mondiale si gioc\u00f2 il 30 luglio allo Stadio del Centenario, sotto un'insolita nevicata, evento molto raro a Montevideo.\nIl porto di La Plata era in fermento, fugando cos\u00ec ogni dubbio su quanto il pubblico fosse coinvolto dal torneo. Le dieci navi destinate a trasportare i tifosi argentini da Buenos Aires a Montevideo e tutte le altre imbarcazioni messe a disposizione per la trasferta si rivelarono insufficienti. Si stima che tra i 10.000 e i 15.000 argentini si misero in viaggio, ma il porto di Montevideo era talmente occupato dagli arrivi che molti sbarcarono solamente dopo il calcio d'inizio, dovendo ancora raggiungere lo stadio. Allo stadio i tifosi furono perquisiti per accertare l'eventuale presenza di armi: fu trovato di tutto, da petardi, a coltelli e revolver. I cancelli vennero aperti alle 8, sei ore prima dell'inizio, e a mezzogiorno gli spalti erano pieni. Diverse fonti ritengono che il numero di spettatori sia di 93.000 presenti, ma il numero esatto non pu\u00f2 essere stabilito con certezza: occupano pi\u00f9 della capienza, sono in pi\u00f9 di 80.000, probabilmente 90.000 circa.\nI giorni antecedenti la partita furono molto tesi. Diversi calciatori uruguaiani ricevettero minacce di morte da parte di alcuni tifosi argentini. Nelle ore precedenti alla finale diversi squilibrati si recarono con alcuni camion nei pressi del ritiro degli argentini, disturbandoli con canti e minacce. Monti fu intimidito, ma scese in campo ugualmente. La stessa sorte capit\u00f2 al direttore di gara, il belga John Langenus, il quale impose alla FIFA poche ore prima dell'incontro la stipulazione di un'assicurazione sulla vita a favore della propria famiglia, e pretese inoltre che gli venissero messi a disposizione l'assistenza di un centinaio di poliziotti e una nave al porto pronta a partire entro un'ora dal fischio finale nel caso in cui avesse avuto bisogno di scappare. Quando si present\u00f2 all'ingresso dello stadio, Langenus fu fermato, dato che ben 13 sconosciuti venuti prima di lui si erano scherzosamente spacciati per l'arbitro della partita.\nL'Uruguay fece un cambio di formazione rispetto alla semifinale, perch\u00e9 Anselmo, tra i suoi migliori giocatori, fu costretto a saltare la partita per un attacco di panico (secondo altre fonti egli chiese di non scendere in campo senza precisare il motivo, che sarebbe stato in realt\u00e0 la paura delle aggressive marcature di Monti). Il compito di sostituire Anselmo fu affidato a Castro, centravanti privo della mano destra persa in un incidente sul lavoro all'et\u00e0 di 13 anni, carente sul piano tecnico ma dotato di una carica agonistica fuori dal comune. L'Argentina non poteva disporre degli infortunati Zumelz\u00fa e Varallo, ma il secondo venne schierato ugualmente dal primo minuto.\nLe cronache dell'epoca raccontano di una gara che non deluse affatto le attese, disputata a viso aperto da entrambe le contendenti, scese in campo adottando la stessa disposizione tattica: cinque attaccanti ciascuno.\nL'uruguaiano Pablo Dorado segn\u00f2 al 12\u00ba il primo gol con un rasoterra incrociato dalla destra. La risposta dell'Argentina non si fece attendere e otto minuti dopo erano di nuovo in parit\u00e0: Carlos Peucelle ricevette la palla da Ferreira, super\u00f2 il suo marcatore e pareggi\u00f2 con un tiro potente sul quale non pot\u00e9 nulla il portiere uruguaiano Ballesteros. St\u00e1bile, capocannoniere del Mondiale, sigl\u00f2 poi la sua ottava e ultima rete, portando in vantaggio gli ospiti con il punteggio provvisorio di 2-1; il capitano uruguaiano Nasazzi protest\u00f2, inutilmente, sostenendo che St\u00e1bile fosse in fuorigioco. Nel secondo tempo l'Uruguay prese coraggio e miglior\u00f2 il proprio gioco. Monti fall\u00ec l'occasione del 3-1 per l'Argentina e nell'azione di contropiede, organizzata da numerosi calciatori, l'Uruguay ristabil\u00ec nuovamente la situazione di parit\u00e0 con un gol di Pedro Cea. Dieci minuti dopo un gol di Santos Iriarte port\u00f2 in vantaggio l'Uruguay e in chiusura fu la volta di Castro, che sigl\u00f2 la rete del definitivo 4-2. Langenus fischi\u00f2 la fine al 90\u00ba minuto e l'Uruguay aggiunse il titolo di campione del mondo a quello di campione olimpico.\nJules Rimet present\u00f2 la Coppa del Mondo (che successivamente prese il suo nome) al presidente della Federazione calcistica dell'Uruguay Ra\u00fal Jude. Il giorno seguente fu proclamata festa nazionale in Uruguay, mentre a Buenos Aires il consolato uruguaiano fu preso a sassate.\nSecondo l'analisi della critica e degli stessi giocatori argentini, l\"'albiceleste\", che sul piano tecnico era superiore, perse la finale a causa dell'assenza di organizzazione del gioco difensivo, e tutti pensavano esclusivamente ad attaccare. L'Uruguay scelse invece di operare principalmente di rimessa, sfruttando gli spazi lasciati dagli avversari, e questa fu la chiave tattica del successo.\nUna volta terminato il Mondiale, Francia, Jugoslavia e Stati Uniti disputarono delle amichevoli in Sud America; il Brasile le affront\u00f2 rispettivamente il 1\u00ba, il 10 e il 17 agosto, e vinse 3-2, 4-1 e 4-3. L'Argentina ospit\u00f2 invece la Jugoslavia il 3 agosto, vincendo 3-1.\nArbitri.\nGli arbitri diressero le gare in giacca e cravatta, con i calzoni alla zuava.\nA Ulises Saucedo venne affidata la conduzione di una gara e svolse per tre volte il ruolo di guardalinee (due partite del primo turno nel Gruppo 1 e la finale), nonostante fosse a Montevideo principalmente nelle vesti di allenatore della Bolivia. Non fu l'unico ad avere questo doppio ruolo: anche Constantin R\u0103dulescu, allenatore della Romania, fece in due occasioni l'assistente arbitrale nel Gruppo 1.\nGli ultimi superstiti.\nL'ultimo superstite della squadra uruguaiana campione del mondo \u00e8 stato Emilio Recoba, deceduto il 12 novembre 1992 all'et\u00e0 di 88 anni.\nIl 30 agosto 2010 mor\u00ec, all'et\u00e0 di 100 anni, l'argentino Francisco Varallo, ultimo superstite tra tutti i calciatori."}
{"id": "12358", "revid": "834", "url": "https://it.wikipedia.org/wiki?curid=12358", "title": "Anthony van Dyck", "text": ""}
{"id": "12359", "revid": "1318658", "url": "https://it.wikipedia.org/wiki?curid=12359", "title": "Campionato mondiale di calcio 1938", "text": "Il Campionato mondiale di calcio FIFA 1938 o Coppa del Mondo Jules Rimet 1938 (in francese: Coupe du Monde Jules Rimet 1938, in inglese: 1938 World Cup Jules Rimet), noto anche come Francia 1938, fu la terza edizione del campionato mondiale di calcio per squadre nazionali maggiori maschili organizzato dalla FIFA ogni quattro anni. Si disput\u00f2 dal 4 al 19 giugno 1938 in Francia e fu vinto dall'.\nLe citt\u00e0 che ospitarono gli incontri furono Antibes, Bordeaux, Le Havre, Lilla, Marsiglia, Parigi, Colombes, Reims, Strasburgo, Tolosa. A Lione era previsto l'ottavo di finale tra e , non disputato a causa dell\"'Anschluss\".\nGli avvenimenti.\nNel 1936, durante i Giochi Olimpici di Berlino, venne affidata alla Francia l'organizzazione del Mondiale del 1938. Fu una scelta che scaten\u00f2 subito polemiche, perch\u00e9 secondo i dirigenti sudamericani non era rispettato il principio dell'alternanza Europa-Sudamerica. Pertanto l', che a lungo aveva coltivato l'ambizione di ospitare la terza edizione del campionato, si ritir\u00f2 dalla competizione, subito seguita dall'.\nPer la prima volta la selezione del Paese ospitante e quella Campione uscente (in questo caso rispettivamente e ), vennero ammesse di diritto alla fase finale. Vi presero parte 13 squadre europee, due sudamericane ed esord\u00ec un'asiatica, le (oggi Indonesia). Le altre tre debuttanti furono , e , la quale diede vita a un avvincente ottavo di finale contro il . L'organizzazione francese s'impegn\u00f2 in uno sforzo economico non indifferente: gli impianti vennero rimodernati, lo Stade de Colombes di Parigi fu ampliato, mentre quelli di Bordeaux e Marsiglia furono ristrutturati.\nGli avvenimenti politici che stavano portando l'Europa verso la seconda guerra mondiale condizionarono inevitabilmente il Mondiale: la forte Austria del commissario tecnico Hugo Meisl e di Matthias Sindelar (probabilmente il pi\u00f9 grande giocatore austriaco di tutti i tempi), quarta in Italia nel Mondiale del 1934 e medaglia d'argento a Berlino nel 1936, dovette rinunciare, in quanto unita con l'Anschluss alla Germania nazista (che tent\u00f2 la convocazione dei migliori giocatori austriaci); la , lacerata dalla guerra civile, non pot\u00e9 neanche prendere parte alle qualificazioni.\nAll'esordio di Marsiglia gli azzurri furono duramente contestati dal pubblico francese per il saluto romano. Vinsero, per la seconda volta consecutiva e nonostante un calendario molto difficile, gli Azzurri di Vittorio Pozzo, che incontrarono i problemi pi\u00f9 grandi proprio a Marsiglia: servirono i tempi supplementari per avere la meglio sull'esordiente Norvegia.\nNei quarti di finale l'Italia, che si present\u00f2 con la divisa di cortesia nera voluta dal regime fascista, fin\u00ec per avere la meglio (3-1) sui padroni di casa in una partita dura caratterizzata da un goffo intervento del portiere francese Di Lorto su un tiro non irresistibile di Gino Colaussi; nella semifinale l'Italia super\u00f2 l'ambiziosissimo Brasile, che aveva gi\u00e0 prenotato i biglietti aerei per Parigi e non aveva schierato il suo miglior giocatore, Le\u00f4nidas. Secondo alcuni, ci\u00f2 avvenne per dargli riposo in vista della finale, ma secondo altre fonti il giocatore era in effetti infortunato.\nA causa della sconfitta ad opera di Meazza, che durante la partita segn\u00f2 un rigore tenendosi con la mano i calzoncini a causa della rottura dell'elastico, e nonostante le richieste del CT italiano Pozzo, i brasiliani non vollero cedere i biglietti aerei agli italiani, che furono costretti dunque a raggiungere Parigi in treno. L'Italia non lasci\u00f2 scampo all' nella finale di Colombes e ottenne il secondo titolo consecutivo grazie alle doppiette di Silvio Piola e Gino Colaussi; in particolare il 2-1 fu il risultato di una bellissima azione corale svoltasi nell'area ungherese e conclusa con un imparabile tiro all'incrocio del centravanti della .\nL'Italia biss\u00f2 cos\u00ec il successo del 1934, dando prova del grande valore che la Nazionale aveva in quel decennio d'oro. Nel complesso la Coppa del Mondo francese conobbe un enorme successo di pubblico e fu grazie ad essa che il mondo ebbe l'ultima opportunit\u00e0 di vedere uno spettacolo di fratellanza internazionale prima dello scoppio della Seconda guerra mondiale, nel 1939: il conflitto interruppe il corso della manifestazione. L'edizione del 1942, che sarebbe stata assegnata al Brasile o alla Germania, non ebbe mai luogo: il Mondiale sarebbe tornato solamente nel 1950.\nStadi.\nGli stadi scelti per ospitare il campionato mondiale di calcio 1938 furono undici, in dieci citt\u00e0. A Lione non si disput\u00f2 nessuna partita per via del ritiro della Nazionale austriaca.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante. Dal gruppo 12 (quello dell'America centro-settentrionale) si ritirarono sia il sia gli .\"\nLa squadra vincitrice.\nL' campione del mondo 1938."}
{"id": "12360", "revid": "287204", "url": "https://it.wikipedia.org/wiki?curid=12360", "title": "Antoon van Dyck", "text": "Fu allievo e amico del pittore Pieter Paul Rubens, del quale assimil\u00f2 la tecnica e in parte lo stile. Dopo aver trascorso la giovinezza ad Anversa, si spost\u00f2 in Italia, dove comp\u00ec il rituale viaggio di formazione, caratteristico di tutti i grandi pittori fiamminghi. Qui ebbe l'opportunit\u00e0 di vedere e copiare alcune grandi opere rinascimentali, specialmente del suo pittore favorito, Tiziano. Di ritorno dall'Italia, pass\u00f2 in Inghilterra, alla corte di Carlo I Stuart, dove si occup\u00f2 quasi esclusivamente di ritratti.\nBiografia.\nPrimi anni e formazione.\nVan Dyck nacque ad Anversa il 22 marzo 1599 in una casa chiamata \"Den Berendans\", nel centro della citt\u00e0. Il nonno Antoon (1529\u20131581), dopo essere stato pittore, aveva aperto un'attivit\u00e0 da commerciante di seta; alla sua morte, sua moglie Cornelia Pruystinck continu\u00f2 l'attivit\u00e0 del marito, affiancata dai figli Francesco e Ferdinando. L'attivit\u00e0 rendeva parecchio, visto che la famiglia aveva clienti persino a Parigi e Londra, oltre che in gran parte delle citt\u00e0 fiamminghe.\nIl padre di Antoon, Franchois, nel 1590 spos\u00f2 in seconde nozze Maria Cuypers. Dal matrimonio con lei ebbe dodici figli, di cui Antoon fu il settimo. Visto l'allargarsi della famiglia, i Van Dyck decisero di acquistare una nuova casa, spaziosa e lussuosamente arredata, \"De Stadt van Ghendt\", comprendente persino un bagno.\nAntoon si dimostr\u00f2 subito ricco di talento e nel 1609 fu inviato presso la bottega di uno dei migliori pittori della citt\u00e0, Hendrick van Balen, decano della Gilda di San Luca, ad imparare i rudimenti della pittura e fare esperienza. Il primo dipinto datato di Van Dyck \u00e8 proprio di questi anni ed \u00e8 il \"Ritratto di uomo settantenne\" del 1613, in cui sono evidenti i recenti insegnamenti di Van Balen. Ben presto, per\u00f2, apr\u00ec una bottega personale assieme al giovane amico Jan Brueghel il Giovane, con il quale inizi\u00f2 ad abbandonare la scuola del maestro. In questi anni, come tramanda lo stesso Jan Brueghel, Antoon ricevette l'incarico di eseguire una serie di dipinti raffiguranti i dodici apostoli e un \"Sileno ebbro\". Di questo periodo \u00e8 senza dubbio anche l\"Autoritratto\" del 1613-14.\nA partire dal 1617, Van Dyck lavor\u00f2 a stretto contatto con Pieter Paul Rubens, di cui divenne allievo, abbandonando la sua bottega autonoma. Seguirono mesi di grande collaborazione tra i due; Rubens parla di Van Dyck come del suo migliore allievo. Anche dopo l'11 febbraio 1618, giorno in cui venne ammesso nella Gilda di San Luca come \"maestro\", Van Dyck lavor\u00f2 con Rubens alla realizzazione di tele come \"Decio Mure congeda i littori\" o \"Achille tra le figlie di Licomede\". Nella bottega di Rubens, ormai pittore affermato in tutta Europa, Van Dyck fece conoscere il suo nome negli ambienti dell'aristocrazia e della ricca borghesia e venne a contatto con la cultura classica e l'etichetta di corte. Il giovane Antoon impar\u00f2 a imitare i modelli del maestro, adottandone molte caratteristiche, come \u00e8 facile constatare nel dipinto \"L'imperatore Teodosio e sant'Ambrogio\". Nel 1620 Rubens firm\u00f2 un contratto con i Gesuiti di Anversa per la decorazione della loro chiesa. La decorazione, basata su disegni di Rubens, fu eseguita da Van Dyck; oltre a questa importante commessa, Antoon ricevette anche numerose richieste di ritratti da privati. Risalgono a questi anni dipinti come il \"Ritratto di Cornelius van der Geest\" o \"Maria van de Wouwer-Clarisse\".\nPrimo periodo inglese.\nNell'ottobre del 1620, a ventuno anni, Van Dyck si trasfer\u00ec a Londra, presso la corte del re d'Inghilterra Giacomo I. A convincerlo a spostarsi in Inghilterra erano stati l'insistenza del duca di Buckingham e di Thomas Howard, XXI conte di Arundel, quest'ultimo grande appassionato d'arte, amico di Rubens e protettore di Inigo Jones. Durante il soggiorno a Londra ottenne da Giacomo I una pensione annuale di cento sterline; tuttavia ben presto il conte di Arundel gli concesse un permesso di viaggio all'estero per otto mesi; non sarebbe tornato per undici anni. Le opere eseguite da Van Dyck durante il primo soggiorno inglese sono profondamente diverse da quelle realizzate sino ad allora nelle Fiandre. Ad Anversa, da poco ritornata al cattolicesimo, Antoon aveva la possibilit\u00e0 di eseguire solamente tele a carattere religioso o ritratti. A Londra invece godette di maggiore libert\u00e0, sia nell'esecuzione dei dipinti, sia nella scelta del tema da rappresentare. Nel quadro \"Sir George Villiers, futuro duca di Buckingham, e la moglie Lady Katherine come Venere e Adone\", per esempio, Van Dyck rappresenta i novelli sposi come non aveva mai fatto: la tela ha carattere allegorico, con un gusto tipicamente pastorale, ispirato a Tiziano, e i due soggetti sono rappresentati a grandezza naturale. Altri dipinti conosciuti del periodo sono \"La continenza di Scipione\" e un ritratto del conte di Arundel.\nTornato ad Anversa, vi rimase per circa otto mesi; in questo lasso di tempo, mentre Rubens si trovava lontano, dipinse alcuni dei suoi ritratti pi\u00f9 brillanti e innovativi, come il \"Ritratto di Isabella Brant\", prima moglie di Rubens, e il \"Ritratto di Frans Snyders e di sua moglie Margareta de Vos\". Quando comunic\u00f2 la sua decisione di partire per l'Italia, Rubens gli fece dono di un cavallo per il viaggio e di numerose lettere di presentazione a pittori e a committenti.\nItalia.\nNel 1621 decise di partire per l'Italia, tradizionale viaggio dei pittori fiamminghi, dove rimase per sei anni, studiando e analizzando i lavori dei grandi artisti del Quattrocento e del Cinquecento e dove si afferm\u00f2 la sua fama di ritrattista.\n&lt;br&gt;Il 3 ottobre 1621 part\u00ec dalla citt\u00e0 natale alla volta della prima tappa italiana: Genova. Arriv\u00f2 nella citt\u00e0 marittima, in quel tempo retta da un governo dogale, il 20 novembre 1621 e prese alloggio nella dimora dei pittori e collezionisti d'arte fiamminghi Lucas e Cornelis de Wael. Prima di arrivare a Genova, Antoon aveva gi\u00e0 realizzato circa trecento dipinti, situazione opposta a quella del suo maestro Rubens o di Nicolas Poussin, che al loro arrivo in Italia non avevano ancora avuto occasione di lavorare cos\u00ec intensamente.\nPresentato alla migliore aristocrazia cittadina, ebbe modo di ritrarre alcuni esponenti delle pi\u00f9 facoltose famiglie del patriziato locale (Spinola, Durazzo, Lomellini, Doria, Brignole, ecc.); il suo immediato successo \u00e8 dovuto in modo particolare alla fama di Rubens, che aveva vissuto e lavorato molto a Genova e di cui Van Dyck era visto come il nuovo rappresentante e continuatore.\nA cavallo tra il 1621 e il 1622 il poco pi\u00f9 che ventenne Van Dyck, liberatosi grazie all'esperienza inglese dal condizionamento religioso imposto dal ritorno al cattolicesimo della sua citt\u00e0 natale (Anversa), trov\u00f2 stimolante dedicarsi, oltre al ritratto, anche a scene mitologiche dove potevano comparire anche rappresentazioni a sfondo erotico. Fra queste, seguendo lo stile di Tiziano (il suo pittore preferito), Van Dyck realizz\u00f2 il dipinto \"Vertumno e Pomona\" (104x150 cm). Il tema \u00e8 il racconto della seduzione di Pomona, la dea romana preposta alla maturazione dei frutti, da parte di Vertumno, il dio etrusco, considerato il fautore del variare delle stagioni; per avvicinare Pomona, Vertumno avrebbe assunto le sembianze di una vecchia, riuscendo cos\u00ec nell'intento di sposare Pomona, rimanendole poi per sempre fedele. \nDa questa opera, realizzata secondo i canoni tizianeschi interamente da Antoon Van Dyck, negli anni successivi verr\u00e0 realizzata una replica oggi presente nel museo di Palazzo Bianco a Genova, in cui, oltre alla mano di Van Dyck, vi \u00e8 l'apporto di altri pittori, probabilmente Jan Roos (Anversa 1591 \u2013 Genova 1638) per lo sfondo. La seconda versione \u00e8 dipinta su una tela pi\u00f9 grande (142x197 cm), ma le figure di Pomona, Vertumno e Cupido sono perfettamente sovrapponibili all'opera realizzata qualche anno prima. La tela di dimensioni maggiori si rese indispensabile all'epoca per dare spazio alla vegetazione e alla statua di Vertumno sullo sfondo, come probabilmente richiesto da una committenza che, pur amando il soggetto, ne richiedeva una pi\u00f9 ricca scenografia.\nIn seguito alla fortunata esperienza genovese, nel febbraio 1622 Van Dyck part\u00ec alla volta di Roma, dove soggiorn\u00f2 sino all'agosto di quell'anno e per gran parte del 1623. Accolto con favore nella Roma pontificia, venne introdotto nei migliori ambienti della societ\u00e0; durante il suo secondo soggiorno ricevette dal cardinale Guido Bentivoglio due importanti commissioni, che consistevano nella realizzazione di una \"Crocifissione\" e di un ritratto a figura intera dello stesso cardinale (il \"Ritratto del cardinale Guido Bentivoglio\"). Bentivoglio era divenuto cardinale l'anno prima ed era il protettore della folta comunit\u00e0 fiamminga romana, essendo stato nunzio pontificio a Bruxelles dal 1607 al 1615. Oltre a questo ritratto, uno dei pi\u00f9 famosi di tutta la produzione di Van Dyck, il giovane pittore fece anche quello del cardinale Maffeo Barberini, che di l\u00ec a poco sarebbe divenuto papa con il nome di Urbano VIII. Di questo periodo sono altri numerosi ritratti, come quelli dei coniugi Shirley (\"Ritratto di Lady Theresa Shirley\" e \"Ritratto di Sir Robert Shirley\"). A differenza del maestro Rubens, Van Dyck non am\u00f2 mai il mondo classico. Ne \u00e8 testimonianza il suo \"Taccuino italiano\", diario di schizzi e disegni realizzati sulla base di grandi opere studiate durante il soggiorno in Italia. A Roma ebbe comunque l'opportunit\u00e0 di osservare e copiare i capolavori dei grandi del Rinascimento, principalmente a Palazzo Ludovisi e a Villa Borghese.\nDalla citt\u00e0 papale si trasfer\u00ec a Firenze, dove conobbe don Lorenzo de' Medici, figlio del granduca Ferdinando I, grande appassionato d'arte e generoso mecenate. Probabilmente dipinse un ritratto del nobiluomo, che \u00e8 andato perduto. Lungo la strada per raggiungere il Veneto, sost\u00f2 a Bologna e a Parma, dove ammir\u00f2 gli affreschi di Correggio. Giunse infine a Venezia, dove trascorse l'inverno 1622. Nella citt\u00e0 lagunare, patria di uno dei suoi artisti favoriti, Tiziano, fu guidato alla visita dei grandi capolavori veneziani proprio dal nipote di Tiziano, Cesare Vecellio. Antoon pot\u00e9 finalmente coronare il suo sogno: vedere e analizzare le opere di Tiziano e di Paolo Veronese. Nel suo \"Taccuino italiano\" sono presenti disegni di opere di Giorgione, Raffaello, Guercino, Carracci, Bellini, Tintoretto, Leonardo, ma a prevalere sono quelle di Tiziano, cui sono dedicate duecento pagine.\nDa Venezia pass\u00f2 a Mantova, dove fu introdotto alla corte dei Gonzaga. Qui conobbe Ferdinando e Vincenzo II Gonzaga, che era stato protettore di Rubens. A Mantova ebbe la possibilit\u00e0 di vedere la collezione dei duchi prima che venisse dispersa. Nel 1623 fu nuovamente a Roma, citt\u00e0 nella quale si era rifiutato di venire in contatto con la locale associazione di pittori fiamminghi, lontani dallo stile accademico, che conducevano una vita semplice e non ostentata come la sua.\nGiovanni Pietro Bellori, nella sua opera \"Le Vite de' pittori scultori e architetti moderni\" cos\u00ec scrive del periodo romano di Van Dyck:\nDa Roma pass\u00f2 a Genova, fermandosi prima a Milano e a Torino, dove fu ricevuto dai Savoia.\nIn Sicilia.\nNell'aprile 1624 Emanuele Filiberto di Savoia, vicer\u00e9 di Sicilia per conto del re di Spagna Filippo IV, invit\u00f2 Van Dyck a Palermo perch\u00e9 gli facesse un ritratto. Antoon accolse l'invito e si trasfer\u00ec in Sicilia, dove ritrasse il vicer\u00e9 (oggi la tela \u00e8 esposta alla Dulwich Picture Gallery di Londra). Poco tempo dopo la citt\u00e0 di Palermo fu colpita da una terribile epidemia di peste che uccise lo stesso Emanuele Filiberto. Malgrado l'infuriare della pestilenza, Van Dyck rimase in citt\u00e0 all'incirca fino al settembre 1625.\nQui conobbe la pittrice Sofonisba Anguissola, ormai novantenne, che sarebbe morta l'anno seguente e di cui Antoon fece un ritratto. Durante l'incontro, che Van Dyck descrisse come \"cortesissimo\", l'anziana donna, quasi completamente cieca, gli diede preziosi consigli e avvertimenti, oltre a raccontargli episodi della sua vita. Il ritratto di Sofonisba Anguissola \u00e8 conservato nel \"Taccuino italiano\".\nPoco dopo il ritrovamento delle reliquie di santa Rosalia (15 luglio 1624), che fu fatta patrona della citt\u00e0, a Van Dyck furono commissionate a Palermo alcune tele che avrebbero dovuto raffigurare la santa. Dipinse tra gli altri una \"Crocifissione\", oggi esposta nella cattedrale di San Lorenzo a Trapani, identico soggetto per la commissione del 1624 destinata a Palazzo Alliata di Villafranca, entrambi probabilmente coevi al dipinto custodito a Capodimonte proveniente dalla collezione Diego Santorio.\nVisto il continuo infuriare della peste, nell'autunno 1625 Antoon torn\u00f2 a Genova, e l\u00ec complet\u00f2 la pala raffigurante la \"Madonna del Rosario\", considerata il maggior capolavoro religioso dell'artista eseguito in Italia,\npoi inviata a Palermo, dove \u00e8 esposta all'Oratorio di San Domenico. Negli anni che seguirono, sino al 1627, Van Dyck risiedette quasi sempre a Genova, eccetto un breve periodo nel 1625 in cui fu ospite in Provenza dell'umanista Nicolas-Claude Fabri de Peiresc.\nDurante la permanenza a Genova, pur non abbandonando temi religiosi e mitologici, l'artista si concentr\u00f2 sul genere del ritratto. Le sue tele erano solitamente di grandi dimensioni e raffiguravano personaggi della migliore nobilt\u00e0, spesso a figura intera. I ritratti spiccano per la loro maestosit\u00e0 e per la grande resa psicologica, che emerge senza il bisogno di un simbolismo particolare. I ritratti doppi sono rari e sempre divisi in due tele distinte, come il \"Ritratto equestre di Anton Giulio Brignole-Sale\", creato assieme al \"Ritratto di Paolina Adorno, marchesa di Brignole-Sale\". Attenzione particolare \u00e8 rivolta da Van Dyck ai ritratti di gruppo, come \"La famiglia Lomellini\", e di bambini. Pur essendo ancora una volta Rubens il suo costante riferimento, Van Dyck riesce a far irradiare dai suoi personaggi un maggiore distacco e il senso di \"grandeur\" che i grandi nomi della ricca aristocrazia cittadina desideravano mostrare. I bambini sono colti con grande maestria, singolarmente, come nel caso del \"Ritratto di Filippo Cattaneo\" e il \"Ritratto di Maddalena Cattaneo (gi\u00e0 nota come Clelia Cattaneo)\" o accompagnati dai genitori, come il \"Ritratto di nobildonna genovese con il figlio\".\nIl ritorno nelle Fiandre.\nNel settembre 1627 torn\u00f2 nella natia Anversa, richiamato dalla morte della sorella Cornelia. I primi mesi furono caratterizzati da una grande produzione religiosa: Antoon, fervente cattolico, si un\u00ec alla Confraternita dei Celibi, creata dai gesuiti di Anversa, che gli commissionarono anche due pale d'altare, eseguite tra il 1629 e il 1630. In questo periodo i ritratti di carattere mitologico (\"Sansone e Dalila\") sono rari, mentre abbondano quelli a carattere biblico-religioso, tra i quali spiccano il dipinto \"Estasi di sant'Agostino\", posto accanto a una tela di Rubens e a una di Jordaens e l\"Adorazione dei pastori\". Oltre a ci\u00f2, Van Dyck esegu\u00ec anche sei \"Crocifissioni\", un \"Compianto sul Cristo morto\" e una \"Incoronazione di spine\". Tutti questi lavori sono intrisi di un fervore e di una profondit\u00e0 intensi e mistici, ma soprattutto nell'ultimo appaiono note preromantiche oltre alla linea barocca predominante.\nLa fama di grande ritrattista con la quale era tornato dall'Italia gli permise di entrare al servizio dell'arciduchessa Isabella d'Asburgo, reggente dei Paesi Bassi per conto del re di Spagna, di cui divenne pittore di corte. Dipinse un ritratto dell'arciduchessa, per il quale ricevette una collana d'oro, e di numerosi membri della sua corte. Con l'ingresso a corte crebbe maggiormente la sua fama di ritrattista. I committenti erano molto numerosi e appartenevano alle grandi famiglie della nobilt\u00e0 di Fiandra e del Brabante. Uno dei maggiori lavori dell'epoca \u00e8 il \"Ritratto di Maria Luisa de Tassis\", appartenente a una delle pi\u00f9 ricche famiglie del nord Europa. La nobildonna appare sicura di s\u00e9, consapevole della propria bellezza, con un abito prezioso ed elaborato.\nNel settembre 1631 Van Dyck ricevette nel suo atelier la regina di Francia Maria de' Medici assieme al figlio minore Gastone d'Orl\u00e9ans, in esilio, che si fecero ritrarre. La regina lasci\u00f2 un resoconto della visita a Van Dyck, in cui rifer\u00ec di aver visto nella sua collezione diverse opere di Tiziano. Antoon era infatti riuscito ad accumulare un numero consistente di opere di pittori italiani: diciassette di Tiziano, due di Tintoretto, tre di Anthonis Mor, tre di Jacopo da Bassano e altre.\nOltre a personaggi aristocratici, Van Dyck ritrasse anche amici artisti, come l'incisore Karel de Mallery, il musicista Henricus Liberti e il pittore Marin Rijckaert. E malgrado le Fiandre e l'Olanda fossero in guerra, Van Dyck riusc\u00ec a giungere alla corte de L'Aia, dove ritrasse Federico Enrico d'Orange con la moglie e il figlio Guglielmo. Per il principe esegu\u00ec anche due tele con soggetti ripresi dalla letteratura italiana, \"Amarilli e Mirtillo\" (da Guarini) e \"Rinaldo e Armida\" (da Tasso). Presso la citt\u00e0 di Haarlem conobbe Frans Hals. Durante un secondo soggiorno in Olanda, tra il 1631 e il 1632, conobbe anche Federico V, ex re di Boemia in esilio, che gli commission\u00f2 i ritratti dei due figli, Carlo Luigi e Rupert.\nDal 1629 incominciarono i rapporti tra Van Dyck e il re inglese Carlo I. Tramite il suo intermediario Sir Endymion Porter il re acquist\u00f2 la tela a carattere mitologico \"Rinaldo e Armida\".\nLondra.\nCarlo I fu, tra i sovrani inglesi del passato e quelli europei suoi contemporanei, quello che pi\u00f9 apprezz\u00f2 l'arte pittorica e che si dimostr\u00f2 sempre un munifico mecenate e protettore degli artisti. Il pittore preferito dal re era Tiziano, e in Van Dyck vedeva il suo erede: prima dell'arrivo di Van Dyck a Londra, alla corte di Carlo lavoravano gi\u00e0 numerosi pittori, come l'anziano Marcus Gheeraerts il Giovane, ritrattista di Elisabetta I, Daniel Mytens e Cornelis Janssens van Ceulen; con l'arrivo di Van Dyck tutti questi pittori sparirono. Carlo aveva trovato finalmente il pittore di corte che desiderava da anni.\nQualche anno prima, nel 1628, Carlo aveva acquistato dal duca di Mantova la grande collezione di dipinti accumulati negli anni dai Gonzaga, anch'essi noti protettori di artisti di fama internazionale. Inoltre, fin dalla sua ascesa al trono, Carlo I aveva cercato di introdurre alla sua corte artisti di diverse nazionalit\u00e0, in particolare italiani e fiamminghi. Nel 1626 era riuscito a convincere a trasferirsi a Londra il pittore italiano Orazio Gentileschi, che fu nominato pittore di corte e che si dedic\u00f2, tra le altre cose, alla decorazione della \"Casa delle Delizie\", residenza della regina Enrichetta Maria presso la citt\u00e0 di Greenwich. Nel 1638 riusc\u00ec a far approdare in Inghilterra anche la figlia di Orazio, Artemisia Gentileschi, di cui conserv\u00f2 un celebre dipinto, l\"Autoritratto in veste di Pittura\".\nAd aprile 1632 Van Dyck giunse per la seconda volta in Inghilterra. Accolto con tutti gli onori, fu presentato al re, conosciuto anni prima come principe di Galles, e prese alloggio a Londra, presso la dimora di Edward Norgate, scrittore d'arte, a spese della Corona. In seguito si stabil\u00ec a Blackfriars, lontano dall'influenza della Worshipful Company of Painter-Stainers, importante organizzazione di pittori londinese. In questa grande casa, dono del re, con un giardino sul Tamigi, riceveva ospiti e spesso eseguiva i suoi dipinti. Pochi mesi dopo, il 5 luglio 1632, Carlo I gli confer\u00ec il titolo nobiliare di baronetto, nominandolo membro dell'Ordine del Bagno e gli garant\u00ec una rendita annua di duecento sterline, oltre a rendere ufficiale la sua nomina a primo pittore di Corte. Bellori si espresse sul periodo inglese di Van Dyck in questo modo:\nTuttavia, nel 1634 Van Dyck decise di trasferirsi per circa un anno ad Anversa e a Bruxelles, per far visita alla famiglia. Dopo aver acquistato una tenuta ad Anversa, in aprile fu chiamato a Bruxelles. Qui assistette all'entrata in citt\u00e0 del Cardinale-Infante Ferdinando d'Asburgo, fratello del re Filippo IV di Spagna, nuovo reggente dei Paesi Bassi spagnoli. Van Dyck ritrasse parecchie volte il nuovo reggente e numerosi esponenti del clero e dell'aristocrazia. Uno dei pi\u00f9 ambiziosi ritratti di gruppo di questi anni \u00e8 il \"Ritratto del conte Johannes di Nassau Siegen e la sua famiglia\". Nel corso del soggiorno a Bruxelles incontr\u00f2 anche Tommaso Francesco di Savoia, primo principe di Carignano e comandante generale delle forze spagnole nei Paesi Bassi, di cui esegu\u00ec un grande ritratto equestre, in cui il principe appare in tutta la sua maest\u00e0, tenendo con fermezza uno splendido cavallo bianco mentre si impenna. Questo ritratto fu anche modello per il \"Ritratto del conte-duca di Olivares a cavallo\" di Diego Vel\u00e1zquez. Poco prima del suo ritorno in Inghilterra, Van Dyck fu chiamato a eseguire un grande ritratto di gruppo raffigurante tutti i membri del Consiglio cittadino e del borgomastro, coloro che avevano il compito di governare la citt\u00e0. Il quadro era destinato alla sala del tribunale del Municipio di Bruxelles. Durante il bombardamento francese su Bruxelles ordinato dal maresciallo de Villeroi nel 1695 il dipinto and\u00f2 distrutto.\nTornato a Londra, Van Dyck entr\u00f2 a far parte del folto gruppo di cortigiani cattolici fedeli alla regina Enrichetta Maria, tra cui Kenelm Digby ed Endymion Porter. Il re si fece ritrarre innumerevoli volte, in ritratti singoli, accompagnato dalla regina o dai figli. La tela pi\u00f9 famosa di Carlo assieme alla sua famiglia \u00e8 il \"Greate Peece\", di grande formato e raffigurante il re e la regina seduti: accanto al sovrano sta in piedi il piccolo Carlo, principe del Galles, mentre fra le braccia della regina siede Giacomo, duca di York. Anche la regina amava farsi dipingere da Van Dyck, che la ritrasse in molte tele, tra cui la pi\u00f9 celebre \u00e8 \"Ritratto di Enrichetta Maria con il nano Jeffrey Hudson\", in cui Enrichetta \u00e8 raffigurata con abiti da caccia, in compagnia del suo nano Jeffrey Hudson. Alla regina, piuttosto bassa, Van Dyck addolc\u00ec la forma del naso e la mascella, enfatizzando il candore della carnagione. Carlo commission\u00f2 anche dipinti raffiguranti i suoi figli, come \"I tre figli maggiori di Carlo I\", un ritratto di nobilt\u00e0 tra i pi\u00f9 riusciti, suggestivo quanto sontuoso, poi inviato dalla regina a sua sorella la duchessa di Savoia e \"I cinque figli maggiori di Carlo I\".\nOltre a dipingere, Antoon apriva la sua casa alla migliore nobilt\u00e0 e si intratteneva con musici e buffoni; offriva banchetti, aveva servi, carrozze e cavalli. Uno degli ospiti pi\u00f9 assidui era proprio Carlo I, che fece addirittura fare delle modifiche al giardino della casa del suo pittore perch\u00e9 potesse raggiungerlo facilmente via fiume.\nNella casa di Van Dyck visse anche la sua amante, Margaret Lemon, ritratta pi\u00f9 volte in vesti allegoriche e mitologiche. Si dice che la donna fosse talmente gelosa di Antoon che una volta tent\u00f2 di mordergli un dito della mano per impedirgli di ritrarre alcune signore. Nel 1640 Antoon decise di prendere moglie e, ormai quarantenne, spos\u00f2 una nobildonna scozzese, Mary Ruthven, dama di compagnia della regina. Ma l'unica sua attivit\u00e0 a Londra era quella di ritrattista, mentre egli sognava un progetto pi\u00f9 grande, un ciclo pittorico di carattere storico. Aveva incominciato la realizzazione di una serie di arazzi volti all'esaltazione dell'antico Ordine della Giarrettiera, che per\u00f2 non ebbe seguito. Quando nel maggio 1640 mor\u00ec Rubens, gli venne offerto di andare ad Anversa a dirigere la sua bottega. Mentre stava per partire, gli venne riferito che il re di Francia Luigi XIII era alla ricerca di un artista che decorasse le sale principali della reggia del Louvre. Era ci\u00f2 che stava aspettando da anni; nel gennaio 1641 si rec\u00f2 a Parigi. In questa occasione dipinse il doppio ritratto \"Ritratto di Guglielmo II di Nassau-Orange e la principessa Maria\", per celebrare le nozze tra i due principi. Rientrato a Londra a maggio, in ottobre si rec\u00f2 ad Anversa e poi di nuovo a Parigi, dove ricevette la notizia che la decorazione del Louvre era stata affidata a Nicolas Poussin e a Simon Vouet e dove fu costretto a rifiutare l'esecuzione del ritratto di un cardinale (non si sa se Richelieu o Mazzarino). Per motivi di salute dovette fare precipitosamente ritorno a Londra. Il re invi\u00f2 presso la dimora di Van Dyck il suo medico personale, offrendogli trecento sterline se fosse riuscito a salvare la vita del suo pittore. \nIl 1\u00ba dicembre 1641 lady Van Dyck diede alla luce la loro figlia, Justiniana. Qualche giorno dopo Antoon fece testamento a favore della figlia, della moglie, delle sorelle e di una figlia naturale che aveva avuto ad Anversa. Il 9 dicembre Antoon van Dyck mor\u00ec nella sua casa di Blackfriars e fu sepolto alla presenza della corte nella Cattedrale di San Paolo. La tomba and\u00f2 distrutta pochi anni dopo, insieme con la Cattedrale stessa, nel Grande incendio di Londra nel 1666.\nL'artista e le opere.\nLa vicenda di Van Dyck \u00e8 per molti versi assimilabile a quella di Raffaello: entrambi morirono giovani, entrambi morirono prima di vedere l'uno le atrocit\u00e0 del Sacco di Roma, l'altro i disordini della guerra civile.\nVan Dyck mor\u00ec prima di vedere il suo re processato e decapitato dinnanzi al suo stesso palazzo di Whitehall. All'esecuzione del re segu\u00ec la dispersione della sua collezione artistica, che contava 1 570 dipinti, tra cui i molti eseguiti dallo stesso Van Dyck; tra i maggiori compratori Filippo IV di Spagna e il cardinale Giulio Mazzarino.\nVan Dyck fu soprattutto ritrattista; ma non vanno dimenticati i suoi lavori di carattere religioso e mitologico.\nRubens e Van Dyck.\nI primi contatti fra Rubens e il giovane Van Dyck risalgono al 1615, quando Antoon aveva aperto una bottega personale. Molti importanti pittori di Anversa, come Frans Snyders, vi facevano visita, per dare consigli o anche semplicemente per osservare il lavoro del giovane talento. Qualche anno dopo Antoon entr\u00f2 a tutti gli effetti nella bottega di Rubens, di cui aveva potuto ammirare le grandi pale conservate nelle chiese cittadine. Durante il periodo di collaborazione erano soliti agire in questo modo: Rubens cercava i committenti, preparava i bozzi e i disegni preparatori, ma poi era Van Dyck a eseguire il dipinto. Lo testimoniano numerose opere del periodo, come le \"Storie di Decio Mure\", di carattere profano, e la decorazione del soffitto della chiesa del Ges\u00f9 di Anversa, di carattere sacro. Secondo alcune fonti, Van Dyck fu ammiratore e allievo di Rubens, ma anche un assistente e un amico, come conferma il \"Ritratto di Isabella Brant\", raffigurante la prima moglie di Rubens, regalato al grande pittore da Antoon, e i ritratti di Van Dyck eseguiti da Rubens, che lo aveva definito come il migliore dei suoi allievi. Secondo altre fonti, invece, in giovent\u00f9 Van Dyck fu un ammiratore sincero di Rubens, che identificava come un modello per i suoi dipinti, ma che col passare del tempo era divenuto una presenza troppo ingombrante nella piccola realt\u00e0 delle Fiandre, tanto da costringere il giovane Antoon a cercare fortuna prima in Inghilterra, poi in Italia. E anche Rubens, quando si accorse delle capacit\u00e0 del giovane allievo, che avrebbe potuto mettere in ombra il suo nome, fece di tutto per allontanarlo da Anversa, procurandogli lettere di raccomandazione e garantendogli l'aiuto di ricchi gentiluomini, sia inglesi, come il conte di Arundel, sia italiani.\nDipinti religiosi.\nAll'inizio della sua formazione, nella bottega di Van Balen, il giovane Antoon si ciment\u00f2 principalmente nella realizzazione di opere a carattere religioso. Nell'Anversa appena riconquistata dal cattolicesimo romano, il genere pittorico pi\u00f9 richiesto era proprio quello religioso e biblico. La prima grande commissione che ricevette Van Dyck fu proprio l'incarico di realizzare dipinti raffiguranti i dodici apostoli. Con l'avvicinarsi alla bottega di Rubens gli incarichi religiosi crebbero notevolmente. Rappresentativa dei dipinti pittorici a carattere sacro della produzione di Van Dyck \u00e8 \"L'imperatore Teodosio e sant'Ambrogio\" del 1619-20.\nQuesta grande tela raffigura l'incontro tra il peccatore Teodosio I e l'arcivescovo di Milano Ambrogio. Per la realizzazione della tela Van Dyck fece riferimento a \"L'imperatore Teodosio e sant'Ambrogio\", che aveva eseguito qualche anno prima assieme a Rubens. Tuttavia le differenze appaiono chiare: nel dipinto di Van Dyck, conservato a Londra e attualmente esposto a Roma a Palazzo Venezia, l'imperatore \u00e8 senza barba, lo sfondo architettonico \u00e8 maggiormente evidenziato, e oltre al pastorale, si stagliano nel cielo diverse armi, portate dal seguito di Teodosio. E mentre nella tela conservata a Vienna di Rubens sul mantello del vescovo si possono vedere ritratti Cristo e san Pietro, che sottolineano l'autorit\u00e0 di Ambrogio, in quella di Van Dyck il mantello si presenta come un esempio di grande bravura nella realizzazione pittorica di stoffe e ricami. Altra aggiunta di Van Dyck \u00e8 il cane, posto ai piedi dell'imperatore. Nel dipinto di Londra le pennellate sono date con energia e vigore, mentre in quella di Vienna appaiono pi\u00f9 morbide e leggere.\nDipinti storici e mitologici.\nNon costanti come i quadri religiosi o i ritratti, i dipinti a carattere mitologico e storico accompagnano comunque tutta la produzione di Van Dyck. Durante il periodo di collaborazione con Rubens, a Van Dyck fu, per esempio, affidato un ciclo di dipinti che raccontassero ed esaltassero la vita e le imprese del romano Decio Mure. Tra i pi\u00f9 celebri \"La continenza di Scipione\" e \"Sansone e Dalila\". Dopo il rientro dall'Italia, dove il pittore aveva visto numerose opere di Tiziano, l'esecuzione dei soggetti acquist\u00f2 una nuova diversa componente dovuta dall'influenza del maestro italiano. Il dipinto pi\u00f9 famoso di carattere mitologico \u00e8 senza dubbio l\"Amore e Pische\" realizzato per il re Carlo I e ora propriet\u00e0 della regina Elisabetta II.\nSono fin troppo evidenti in questo dipinto, come in gran parte di quelli a carattere mitologico, i riferimenti alla pittura italiana rinascimentale di Tiziano e Dosso Dossi. Un confronto con il \"Bacco e Arianna\" di Tiziano \u00e8 fondamentale. I soggetti sono rappresentati con una delicatezza ricercata, le pennellate rotonde e i lineamenti perfettamente definiti. Forte \u00e8 anche la componente allegorica: Amore sta giungendo a salvare Psiche, dopo che questa, come racconta Apuleio nell\"Asino d'oro\", \u00e8 caduta in un sonno mortale. Dietro al corpo di Psiche, abbandonato su una roccia con morbidezza, si stagliano due grandi alberi, uno rigoglioso, a simboleggiare la vita, l'altro arso e spoglio, a simboleggiare lo spirito aleggiante della morte. Questa tela \u00e8 caratterizzata da un forte sentimento di partecipazione, inserito in una delicata e lirica atmosfera idilliaca.\nRitratti del periodo italiano.\nLa principale attivit\u00e0 di Van Dyck in Italia, e a Genova in particolare, fu quella di ritrattista. La nobilt\u00e0 genovese, che aveva conosciuto l'abilit\u00e0 di Rubens qualche anno prima, non volle lasciarsi sfuggire l'opportunit\u00e0 di farsi ritrarre dal migliore allievo del maestro fiammingo. Del resto, i rapporti di Van Dyck con l'aristocrazia genovese precedettero il suo stesso arrivo presso la Superba. \u00c8 documentato, infatti, che il primo ritratto di un nobile genovese, quello di Gio. Agostino Balbi (ritratto non ancora identificato o perduto), sia stato eseguito ad Anversa, prima dell'arrivo di Van Dyck in Italia. Giunto a Genova, fu proprio la casata Balbi ad assegnargli le prime commesse, imitata poi da gran parte del ceto gentilizio locale. Cos\u00ec a Van Dyck furono commissionati numerosissimi ritratti, singoli o di gruppo. Fu in questa occasione che Van Dyck dimostr\u00f2 di essere molto abile anche nel ritrarre bambini, gruppi familiari e uomini a cavallo. Fra i ritratti di gruppo del periodo genovese il pi\u00f9 conosciuto \u00e8 \"La famiglia Lomellini\".\nCome per la maggior parte dei ritratti del periodo genovese anche nel caso dei Lomellini non si conoscono con certezza i nomi dei personaggi ritratti: si suppone comunque che siano la seconda moglie, i due figli maggiori e i due figli minori di Giacomo Lomellini, allora Doge della Repubblica di Genova. Nel dipinto \u2014 tra i pi\u00f9 complessi fra quelli del periodo italiano \u2014 il figlio maggiore del Doge, Nicol\u00f2, inserito sotto un arco trionfale, \u00e8 rappresentato vestito con l'armatura mentre regge in mano una lancia spezzata, simbolo della difesa cittadina (allora in guerra con i Savoia) mentre la donna e i bambini sono rappresentati sotto a una statua di \"Venus pudica\", a rappresentare la difesa della sfera familiare.\nNon solo a Genova, comunque, Van Dyck ebbe occasione di dimostrare il suo talento di ritrattista. Anche in alcune altre tappe del suo soggiorno italiano il maestro di Anversa esegu\u00ec celebri e bellissimi ritratti. A Roma, infatti, ritrasse nel 1623 il cardinale Bentivoglio, mentre a Palermo, nel 1624, realizz\u00f2 quello del vicer\u00e9 Emanuele Filiberto di Savoia.\nRitratti del periodo inglese.\nDurante la sua permanenza a Londra, Van Dyck ritrasse numerosi personaggi della corte e della piccola nobilt\u00e0, ma anche membri della famiglia reale. I committenti sono spesso ritratti a figura intera, come nel caso del \"Ritratto di Lord John e Lord Bernard Stuart\" oppure del \"Ritratto di Thomas Wentworth, I conte di Strafford\", ma di frequente sono rappresentati seduti o a mezzo busto, come il ritratto \"Dorothy Savage, viscontessa Andover e sua sorella Elizabeth, Lady Thimbleby\". Uno dei migliori e pi\u00f9 interessanti lavori del periodo inglese \u00e8 il ritratto \"Carlo Ludovico e Rupert, principi palatini\".\nIl dipinto rappresenta i due figli del re d'Inverno Federico V, giunti alla corte dello zio Carlo I alla ricerca di aiuti finanziari e militari per il padre, in esilio a L'Aia. Carlo Luigi, sulla sinistra, \u00e8 il maggiore dei fratelli, mentre Rupert, sulla destra, \u00e8 il minore. Carlo Luigi, pi\u00f9 motivato nel recupero del trono perduto, \u00e8 rappresentato con il bastone del comando militare in mano mentre fissa direttamente l'osservatore con uno sguardo a met\u00e0 tra la rassegnazione e la combattivit\u00e0. Rupert, invece, pi\u00f9 slanciato del fratello, guarda l'orizzonte con occhi stanchi e non poggia la mano sulla spada come il fratello, ma l'avvicina al busto con noncuranza. Il primo far\u00e0 di tutto per recuperare la dignit\u00e0 paterna, combattendo anche contro lo zio Carlo I, che aveva rifiutato aiuti militari, mentre il secondo rimarr\u00e0 alla corte inglese e combatter\u00e0 durante la guerra civile divenendo uno dei simboli della fedelt\u00e0 realista.\nRitratti di Carlo I.\nIl personaggio che pi\u00f9 volte appare nei ritratti eseguiti da Van Dyck \u00e8 senza dubbio Carlo I Stuart, re d'Inghilterra e suo protettore munifico. Van Dyck lo rappresent\u00f2 circondato dalla famiglia, con la sola moglie Enrichetta, ma soprattutto da solo. I dipinti sono di vario formato, e il sovrano \u00e8 raffigurato in pose differenti: a cavallo (\"Carlo I a cavallo\"), a figura intera (\"Le Roi \u00e0 la chasse)\", a mezzo busto (\"Re Carlo I e la regina Enrichetta Maria\") e infine in pi\u00f9 posizioni, come nel \"Triplo ritratto di Carlo I\", poi inviato a Roma presso la bottega di Bernini. Il pi\u00f9 ambizioso dei ritratti di Carlo \u00e8 quello equestre in cui il sovrano appare in compagnia del suo insegnante di equitazione.\nNel \"Ritratto di Carlo I con M. de Saint-Antonie suo maestro di equitazione\", Van Dyck realizza il pi\u00f9 solenne dei ritratti equestri del sovrano: Carlo sta attraversando un arco di trionfo, dal quale ricadono pesanti drappi verdi, veste l'armatura e tiene in mano il bastone del comando mentre cavalca uno splendido cavallo bianco. Se la descrizione si fermasse a questo punto, sembrerebbe un dipinto di qualche generale vittorioso; ma a sottolineare che \u00e8 il re, Van Dyck inserisce alla sinistra del sovrano il suo maestro di equitazione, che guarda verso questi dal basso, con uno sguardo di sottomissione e venerazione; alla sinistra invece un grande stemma che reca i simboli della dinastia reale Stuart e un'imponente corona. \nOltre all'amore, sconfinato, del sovrano per l'arte, Carlo la vedeva anche come un potente mezzo di propaganda politica, specialmente in anni difficili come quelli appena precedenti la guerra civile.\nDediche.\nNel 2000 \u00e8 stato girato il documentario \"\" di Bob Carruthers, Ronald Davis e Dennis Hedlund."}
{"id": "12362", "revid": "9", "url": "https://it.wikipedia.org/wiki?curid=12362", "title": "Giotto di Bondone", "text": ""}
{"id": "12363", "revid": "767487", "url": "https://it.wikipedia.org/wiki?curid=12363", "title": "Anni 70 a.C.", "text": ""}
{"id": "12366", "revid": "84184", "url": "https://it.wikipedia.org/wiki?curid=12366", "title": "Neologismo", "text": "Un neologismo (termine della lingua italiana derivato dal francese \"n\u00e9ologisme\", a sua volta dal composto greco -, \"neos\"-\"logos\", 'nuova parola'), nella linguistica, indica le parole di nuova formazione presenti in una lingua, mentre l'insieme dei processi che portano alla formazione di neologismi \u00e8 definito neologia.\nLa neologia \u00e8 uno dei principali modi in cui una lingua si rinnova. Il ricorso ai neologismi deriva solitamente dall'esigenza di identificare invenzioni, fenomeni, scoperte e realizzazioni di recente comparsa o diffusione, per cui la ricognizione dei neologismi aiuta a rapportare la lingua oggetto d'esame e la cultura che fa uso di quella lingua.\nTipi di neologia e terminologia.\nGeneralmente si parla di forestierismi (o prestiti) nel caso di voci che provengano da lingue straniere, e di neologismi per le parole derivate (tramite suffissi, prefissi o composizione) da altri termini gi\u00e0 presenti in una data lingua, ma non di rado i prestiti vengono inclusi tra i neologismi.\nI neologismi sono detti \"lessicali\", quando comportano l'inclusione nel repertorio di una lingua di una vera e propria parola nuova; tra questi neologismi, sono detti \"combinatori\" quelli in cui processo neologico combina elementi della lingua secondo le regole tipiche di formazione delle parole (affissazione, composizione). Sono invece detti \"semantici\" i neologismi che consistono nell'attribuzione di un nuovo significato ad un termine gi\u00e0 in uso (come per l'italiano \"navigare\" su Internet o \"chiocciola\" per il simbolo @).\nNon di rado l'aggiunta di un nuovo significato a una voce preesistente avviene per influsso di un'altra lingua: in questo caso si parla di \"calco semantico\" o di \"prestito semantico\". Una parola di nuovo conio \u00e8 precisamente indicata come \"neologismo lessicale\", mentre un neologismo costituito da pi\u00f9 parole che finiscono per combinarsi in un sintagma nominale stabile \u00e8 denominato \"neologismo sintattico\": \u00e8 il caso, ad esempio, di espressioni come \"giungla legislativa\" o \"lotta di classe\". Il neologismo sintattico pu\u00f2 essere considerato un tipo specifico di neologismo combinatorio.\nSi dicono modismi o occasionalismi i neologismi di durata passeggera.\nCultura in evoluzione.\nI neologismi sono talvolta creati mediante la fusione di parole gi\u00e0 esistenti (neologismo sincratico) o aggiungendo nuovi suffissi e prefissi. Un neologismo pu\u00f2 essere creato per abbreviazione o da un acronimo, sullo stampo di una parola esistente o semplicemente giocando con i suoni.\nFrequentemente i neologismi diventano popolari tramite i mass media o per passaparola, specialmente presso i pi\u00f9 giovani.\nPraticamente ogni parola di una data lingua \u00e8 stata, in qualche periodo, un neologismo, cessando poi di essere percepita come tale con il tempo e l'uso. Il destino dei diversi neologismi oscilla tra l'accettazione e il rifiuto: il fatto che un neologismo venga adottato o meno dipende da molti fattori: la rispondenza all'impianto fono-morfologico della lingua, il fatto che il fenomeno descritto dal neologismo rimanga in voga, permanendo dunque il bisogno di un termine che lo descriva, nonch\u00e9 l'accettazione da parte della maggior parte dei parlanti; quanto all'accettazione da parte dei linguisti e l'introduzione nei dizionari, tali fattori giocano un ruolo determinato solo se il pubblico entra significativamente in contatto con il nuovo termine.\nAccettazione culturale.\nDopo essere stati coniati, i neologismi invariabilmente sono sottoposti allo scrutinio del pubblico e dei linguisti, per determinare la loro adeguatezza al linguaggio. Molti vengono accettati rapidamente, altri incontrano opposizione.\nAlcuni neologismi vengono spesso messi in discussione perch\u00e9 rendono oscuro l'oggetto della discussione, e perch\u00e9 la novit\u00e0 del termine devia la discussione dal nocciolo della questione e la sposta sul significato del neologismo stesso.\nIl risultato di questi dibattiti, quando avvengono, ha influenza sull'eventuale accettazione del neologismo come parte del linguaggio. I linguisti possono talvolta ritardare l'accettazione, ad esempio rifiutandosi di includerli nei dizionari; ci\u00f2 causa talvolta l'estinzione del neologismo col passare del tempo. Cionondimeno se il pubblico continua ad usare il termine, questo alla fine si libera del suo status di neologismo ed entra nel linguaggio nonostante le obiezioni degli esperti."}
{"id": "12367", "revid": "2", "url": "https://it.wikipedia.org/wiki?curid=12367", "title": "Biotecnologie", "text": ""}
{"id": "12369", "revid": "964734", "url": "https://it.wikipedia.org/wiki?curid=12369", "title": "Lilla (Francia)", "text": "Lilla (in francese \"Lille\", : ; in piccardo \"Lile\") \u00e8 una citt\u00e0 della Francia settentrionale di mila abitanti.\nSituata a pochi chilometri dal Belgio, Lilla \u00e8 capoluogo sia del dipartimento del Nord che della regione dell'Alta Francia.\nL'esonimo olandese di Lilla \u00e8 \"Rijsel\" (: ) mentre quello in fiammingo \u00e8 \"Rysel\", che significa \"isola\".\nGeografia fisica.\nL'ubicazione, anticamente fondata su un'isola in mezzo al fiume De\u00fble, d\u00e0 il nome alla citt\u00e0. Infatti in antico francese era chiamata \"L'Isle\" (L'Isola), ancora oggi in fiammingo francese, il dialetto locale, \u00e8 detta \"Rysel\" [ri:s\u0259l], e \"Rijsel\" [re\u026as\u0259l] in nederlandese. Ha oltre abitanti (pi\u00f9 di un milione nell'intera area metropolitana che sconfina in parte in territorio belga). Del comprensorio fanno parte le citt\u00e0 di Roubaix (sede d'arrivo di un'importante corsa ciclistica, la Parigi-Roubaix), Tourcoing e Villeneuve-d'Ascq. Distante poco pi\u00f9 di due ore di autostrada dalla capitale Parigi e un'ora e mezza da Londra (attraverso il collegamento ferroviario Eurotunnel), Lilla \u00e8 sita nel cuore dell'Unione europea.\nStoria.\nLilla fu fortificata al principio dell'XI secolo dai conti di Fiandra e dalla Famiglia Brisbart. Ceduta nel 1312 alla Francia, pass\u00f2 poi sotto la dominazione della Borgogna, dell'Austria e della Spagna; nel 1713 venne quindi restituita alla Francia, ragguardevole in questo periodo \u00e8 l\u2019attivit\u00e0 della zecca di codesta citt\u00e0 che arriv\u00f2 a toccare i 353\u2019000 pezzi emessi annualmente da 40 franchi, una delle monete dal valore maggiore al tempo. Pat\u00ec l'occupazione da parte delle truppe tedesche in entrambi gli ultimi conflitti mondiali. Situata a pochi chilometri dalle prime linee durante la Grande guerra, la citt\u00e0 sub\u00ec danni ingenti e fu quasi spopolata; la ricostruzione fu effettuata nel corso degli anni '20, anche grazie ai risarcimenti di guerra forniti dalla Germania.\nL'11 gennaio 1916, alle 3:30 del mattino, Lilla fu scossa da una violenta esplosione, udita fino in Olanda. Il deposito militare di Dix-huit Pontes. L'esercito tedesco utilizzava un vecchio impianto fortificato, composto da 18 arcate (da cui deriva il suo nome francese), per immagazzinare grandi quantit\u00e0 di esplosivi e munizioni. Di natura puramente accidentale, l'esplosione ha lasciato un cratere largo 150 metri e profondo 30 metri su un lato del boulevard de Belfort. 21 fabbriche e 738 case furono demolite nel distretto di Moulins della citt\u00e0. 104 civili morirono, 30 tedeschi e quasi 400 persone furono ferite, di cui 116 gravemente.\nCultura.\nImportante centro culturale (dotata di pregevoli musei, \u00e8 stata assieme a Genova capitale europea della cultura per il 2004).\nIstruzione.\nUniversit\u00e0.\nDiverse sono le universit\u00e0 presenti in citt\u00e0, una delle quali statale e molto antica: ha le sue origini infatti nell'universit\u00e0 di Douai fondata nel 1559 e poi trasferita a Lilla nel 1896. Nel 1970 fu strutturata in tre universit\u00e0 indipendenti situate in campus separati: l'Universit\u00e9 Lille-I (scienza e tecnologia, citt\u00e0 scientifica del campus), l'Universit\u00e9 Lille-II (legge, medicina, gestione e sport) e l'Universit\u00e9 Lille-III (scienze umane e sociali, lettere, lingue e arte, campus Pont-de-Bois). Il 1\u00ba gennaio 2018 queste tre universit\u00e0 sono state riunite nell'Universit\u00e0 di Lilla. \nAltre universit\u00e0 e istituti di formazione superiore sono l'Universit\u00e0 Cattolica di Lilla, la \u00c9cole des hautes \u00e9tudes commerciales e l'\u00c9cole centrale de Lille.\nLa Comunit\u00e0 delle Universit\u00e0 e Istituzioni (COMUE) Lille Nord de France (ex Universit\u00e9 Lille Nord de France) \u00e8 un gruppo di universit\u00e0 e istituzioni (COMUE) distribuito su pi\u00f9 campus e con sede a Lilla. Comprende un College europeo di dottorato e universit\u00e0 federali, scuole di ingegneria e centri di ricerca. Con oltre centomila studenti, \u00e8 una delle pi\u00f9 grandi federazioni universitarie in Francia. L'Universit\u00e0 di Lilla, con circa studenti, ne \u00e8 il componente principale.\nCucina.\nPiatti tipici della citt\u00e0 sono \"la carbonade flamande\" (grigliata fiamminga), \"il potjevleesch\" (stufato di carne), \"les moules-frites\" (cozze e patatine fritte), \"la fricadelle\" (o fricandelle).\nEventi.\nLa pi\u00f9 grande manifestazione della citt\u00e0 \u00e8 indubbiamente la Braderie di Lilla, grande mercato delle pulci che si svolge a Lilla ogni anno il primo fine settimana di settembre. Nel 2016 l'evento non si \u00e8 tenuto, per motivi di sicurezza e ordine pubblico, visto il timore di attacchi terroristici.\nGeografia antropica.\nCantoni.\nFino alla riforma del 2014, il territorio comunale della citt\u00e0 di Lilla era ripartito su 8 cantoni:\nA seguito della riforma approvata con decreto del 17 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Lilla \u00e8 stato ripartito su 6 cantoni:\nEconomia.\nLilla pu\u00f2 far conto su una florida economia basata su numerose imprese operanti nel settore manifatturiero, siderurgico e conserviero; sede di un importante crocevia dei trasporti verso il nord Europa, \u00e8 conosciuta anche per i suoi tessuti.\nInfrastrutture e trasporti.\nLa citt\u00e0 presenta due stazioni ferroviarie principali, quella di Lilla Fiandre e quella di Lilla Europa.\nPresenta due linee di metropolitana, una delle quali, estremamente moderna, \u00e8 a guida totalmente automatizzata costruita dalla ditta italiana Breda. \nGemellaggi e partenariato.\nLa citt\u00e0 \u00e8 gemella o associata con:\nSport.\n\u00c8 sede del LOSC Lille, societ\u00e0 di calcio, campione di Francia in quattro occasioni.\nLa societ\u00e0 gioca nella struttura polivalente dello stadio Pierre-Mauroy.\nNell'area metropolitana di Lilla, a Villeneuve-d'Ascq, si trovano lo Stadium Lille M\u00e9tropole e il pi\u00f9 moderno stadio Pierre Mauroy.\nEntrambe strutture multisportive, hanno ospitato eventi sportivi di rilievo: il Lille M\u00e9tropole fu sede di uno dei quarti di finale della , mentre al Mauroy vennero disputati incontri del campionato europeo di calcio 2016."}
{"id": "12371", "revid": "1745361", "url": "https://it.wikipedia.org/wiki?curid=12371", "title": "Lilla", "text": ""}
{"id": "12374", "revid": "36426", "url": "https://it.wikipedia.org/wiki?curid=12374", "title": "Universit\u00e0 degli studi", "text": ""}
{"id": "12375", "revid": "125634644", "url": "https://it.wikipedia.org/wiki?curid=12375", "title": "Lista delle universit\u00e0 in Italia", "text": "La lista delle universit\u00e0 in Italia annovera le universit\u00e0 italiane presenti sul territorio della Repubblica Italiana.\nCronologia sintetica.\nLe prime universit\u00e0 nella penisola italiana apparvero gi\u00e0 nel medioevo, nei secoli XI, XII e XIII, promosse e sostenute dalle rigogliose vitalit\u00e0 comunali allora esistenti. Le universit\u00e0 attualmente in funzione costituite prima del 1500 sono le seguenti 17, in ordine di data di costituzione: l'Universit\u00e0 di Bologna \"Alma Mater Studiorum\" (anno di fondazione 1088), l'Universit\u00e0 degli Studi di Modena (1175), l'Universit\u00e0 degli Studi di Padova (1222), l'Universit\u00e0 degli Studi di Napoli \"Federico II\" (1224), l'Universit\u00e0 degli Studi di Siena (1240), l'Universit\u00e0 degli Studi di Macerata (1290), l'Universit\u00e0 degli Studi di Roma \"La Sapienza\" (1303), l'Universit\u00e0 degli Studi di Perugia (1308), l'Universit\u00e0 degli Studi di Firenze (1321), l'Universit\u00e0 degli Studi di Camerino (1336), l'Universit\u00e0 degli Studi di Pisa (1343), l'Universit\u00e0 degli Studi di Pavia (1361), l'Universit\u00e0 degli Studi di Ferrara (1391), l'Universit\u00e0 degli Studi di Torino (1404), l'Universit\u00e0 degli studi di Parma (1413), l'Universit\u00e0 degli Studi di Catania (1434), l'Universit\u00e0 degli Studi di Genova (1481).\nSuccessivamente, dal 1500 al 1850 sono state costituite altre 8 universit\u00e0: l'Universit\u00e0 degli Studi di Urbino (1506), l'Universit\u00e0 degli Studi di Messina (1548), l'Universit\u00e0 degli Studi di Sassari (1617), l'Universit\u00e0 degli Studi dell'Aquila (1596), l'Universit\u00e0 degli Studi di Cagliari (1626), l'Universit\u00e0 degli Studi di Napoli \"L'Orientale\" (1732), l'Universit\u00e0 degli Studi di Palermo (1805), la Scuola Normale Superiore di Pisa (1810). Nei settant'anni dal 1850 al 1920 sono state costituite 5 universit\u00e0 statali: il Politecnico di Torino (1859), il Politecnico di Milano (1863), l'Universit\u00e0 di Venezia \"Ca' Foscari\" (1868), l'Universit\u00e0 per Stranieri di Siena (1917) e l'Universit\u00e0 degli Studi di Napoli \"Parthenope\" (1919), nonch\u00e9 2 universit\u00e0 private: l'Istituto Universitario Suor Orsola Benincasa di Napoli (1864) e l'Universit\u00e0 commerciale Luigi Bocconi di Milano (1902).\nDal 1920 al 1940, nel periodo fascista, sono state costituite 5 universit\u00e0 statali: l'Universit\u00e0 degli Studi di Milano (1923), l'Universit\u00e0 degli Studi di Trieste (1924), l'Universit\u00e0 degli Studi di Bari (1925), l'Universit\u00e0 per stranieri di Perugia (1925), l'Istituto Universitario di Architettura di Venezia (1926) e 2 universit\u00e0 private: l'Universit\u00e0 Cattolica del Sacro Cuore di Milano (1921), che poi ha costituito sedi in varie altre citt\u00e0 d'Italia, e la Libera Universit\u00e0 Santa Maria Assunta di Roma \u2013 LUMSA (1939).\nNel secondo dopoguerra (dal 1945 ad oggi) sono state costituite 33 universit\u00e0 statali, 12 universit\u00e0 private tradizionali e 11 universit\u00e0 private telematiche.\nDistribuzione per regione.\nUniversit\u00e0 statali.\nAbruzzo.\nNella regione Abruzzo vi sono 3 universit\u00e0 pubbliche:\nBasilicata.\nNella regione Basilicata vi \u00e8 1 universit\u00e0 pubblica:\nCalabria.\nNella regione Calabria vi sono 3 universit\u00e0 pubbliche:\nCampania.\nNella regione Campania vi sono 6 universit\u00e0 pubbliche:\nEmilia-Romagna.\nNella regione Emilia-Romagna vi sono 4 universit\u00e0 pubbliche:\nFriuli Venezia Giulia.\nNella regione Friuli Venezia Giulia vi sono 2 universit\u00e0 pubbliche:\nLazio.\nNella regione Lazio vi sono 6 universit\u00e0 pubbliche:\nLiguria.\nNella regione Liguria vi \u00e8 1 universit\u00e0 pubblica:\nLombardia.\nNella regione Lombardia vi sono 8 universit\u00e0 pubbliche:\nMarche.\nNella regione Marche vi sono 4 universit\u00e0 pubbliche:\nMolise.\nNella regione Molise vi \u00e8 1 universit\u00e0 pubblica:\nPiemonte.\nNella regione Piemonte vi sono 3 universit\u00e0 pubbliche:\nPuglia.\nNella regione Puglia vi sono 4 universit\u00e0 pubbliche:\nSardegna.\nNella regione Sardegna vi sono 2 universit\u00e0 pubbliche:\nSicilia.\nNella Regione Sicilia vi sono 3 universit\u00e0 pubbliche:\nToscana.\nNella regione Toscana vi sono 7 universit\u00e0 pubbliche:\nTrentino-Alto Adige.\nNella regione Trentino-Alto Adige esistono due universit\u00e0 pubbliche, una statale e una promossa dalla Provincia Autonoma di Bolzano\nUmbria.\nNella regione Umbria vi sono 2 universit\u00e0 pubbliche:\nVeneto.\nNella regione Veneto vi sono 4 universit\u00e0 pubbliche:\nUniversit\u00e0 non statali.\nSono legalmente riconosciute tramite decreto ministeriale del MIUR ed autorizzate ad utilizzare il titolo di \"universit\u00e0\", \"ateneo\", \"politecnico\" o \"istituto di istruzione universitaria\". In tal caso, rilasciano i titoli accademici relativi all'ordinamento universitario, aventi valore legale. Pertanto anche alle universit\u00e0 non statali, siano promosse da enti pubblici o da enti privati, si applica comunque, per le procedure relative al reclutamento del personale docente e per il rilascio dei titoli di studio il medesimo quadro normativo delle universit\u00e0 statali. Si applicano procedure di tipo privatistico solo nel reclutamento dei professori incaricati, (per i quali sono previsti contratti di diritto privato senza procedure comparative anche presso le universit\u00e0 dello Stato ai sensi del decreto del Ministro dell'universit\u00e0 e della ricerca scientifica e tecnologica 21 maggio 1998, n\u00ba 242). Per i ricorsi relativi a tutte le procedure amministrative (concorsi, ammissione ai corsi a numero programmato o con verifica della preparazione iniziale, rilascio dei titoli di studio ecc.) sono competenti gli organi della giustizia amministrativa (TAR e, in istanza di appello, il Consiglio di giustizia amministrativa per la Regione Siciliana e Consiglio di Stato). Tutte le universit\u00e0 hanno personalit\u00e0 giuridica di diritto pubblico.\nL'elenco \u00e8 suddiviso in tre paragrafi, uno riportante l'elenco delle universit\u00e0 promosse da enti pubblici, l'altro includente gli istituti promossi da realt\u00e0 di diritto privato, ed il terzo le universit\u00e0 telematiche. L'Universit\u00e0 telematica Leonardo da Vinci, pur non inclusa nel primo elenco, \u00e8 promossa da un ente pubblico, l'Universit\u00e0 degli Studi \"Gabriele d'Annunzio\" di Chieti e Pescara, cos\u00ec come l'UNITELMA Sapienza \u00e8 promossa dall'ente pubblico Sapienza - Universit\u00e0 di Roma.\nUniversit\u00e0 non statali telematiche.\nLe universit\u00e0 telematiche, chiamate anche universit\u00e0 on line, sono universit\u00e0 nelle quali le lezioni non sono svolte in presenza in un'aula, ma preparate dal professore prima e, successivamente, fruite dallo studente in Internet nel luogo e nel momento che lo studente stesso ritiene pi\u00f9 opportuno. Molte universit\u00e0 telematiche con il passare del tempo hanno subito un'evoluzione affiancando alle lezioni online le lezioni in presenza. Inoltre alcune di esse sono dotate di veri e propri campus universitari all'americana come l'Universit\u00e0 Niccol\u00f2 Cusano e l'Universit\u00e0 E-Campus.\nI due sistemi sono identici per quanto riguarda le sessioni d'esame e il titolo di studio rilasciato al termine del percorso accademico.\nDiversi sono: la modalit\u00e0 organizzativa delle lezioni e lo studio autonomo, che nelle universit\u00e0 telematiche \u00e8 arricchito dalla disponibilit\u00e0 on line di un tutor personale.\nIn Italia sono 11 le universit\u00e0 telematiche legalmente riconosciute:\nIstituti universitari.\nIstituti superiori per le industrie artistiche.\nGli Istituti Superiori per le Industrie Artistiche (ISIA) sono strutture pubbliche di livello universitario istituite dal Ministero dell'istruzione, dell'universit\u00e0 e della ricerca il cui accesso \u00e8 a numero chiuso previa una rigida selezione. Propongono un'offerta formativa e didattica nel campo del Design e della Comunicazione, rilasciando, in seguito, titoli di Diploma Accademico equivalenti ai Diplomi di Laurea di primo e secondo livello.\nGli ISIA attivi in Italia risultano essere cinque; quello di Roma dispone inoltre di una sede decentrata:\nScuole superiori.\nIn Italia sono altres\u00ec riconosciute dal ministero come completamente autonome ed aventi statuto universitario anche 3 scuole superiori e 4 istituti di alta formazione dottorale che funzionano da collegi di eccellenza per gli studenti universitari e/o per il perfezionamento post-universitario.\nQuelle riconosciute sono:\nAlcune scuole superiori non sono riconosciute dal ministero come autonome e dipendono dalle rispettive universit\u00e0, in quanto non hanno uno statuto universitario proprio:\nUniversit\u00e0 straniere.\nIn Italia sono inoltre operative istituzioni rilascianti titoli accademici di diritto straniero (come per esempio le numerose universit\u00e0 pontificie presenti in Roma, rilascianti titoli di diritto canonico, o filiazioni di universit\u00e0 statunitensi)."}
{"id": "12378", "revid": "327773", "url": "https://it.wikipedia.org/wiki?curid=12378", "title": "Harald Sverdrup", "text": "Note biografiche.\nNel 1908 si iscrisse all'universit\u00e0 di Oslo dove studi\u00f2 astronomia, fisica, oceanografia e meteorologia. Nel 1911 venne assunto come assistente di Bjerknes a Bergen e lo segu\u00ec quando si trasfer\u00ec a Lipsia per assumere la direzione dell'Istituto Geofisico appena fondato. In quel periodo prepar\u00f2 la sua tesi di dottorato sugli alisei, di cui forn\u00ec un'accurata descrizione dal punto di vista dinamico e termodinamico. Nello stesso anno in cui consegu\u00ec il dottorato, 1917, partecip\u00f2 come direttore scientifico alla spedizione al Polo Nord di Roald Amundsen che lo impegn\u00f2 fino al 1925.\nAl suo ritorno la sua reputazione scientifica era gi\u00e0 solida e gli permise di ottenere la cattedra di meteorologia all'universit\u00e0 di Bergen, dove lentamente l'oceanografia divenne il suo interesse primario.\nNel 1936 si trasfer\u00ec in California per dirigere la Scripps Institution of Oceanography (SIO); la durata del suo incarico era prevista per tre anni, ma l'avvento della seconda guerra mondiale prorog\u00f2 la sua permanenza negli Stati Uniti fino al 1948. In quegli anni svilupp\u00f2 la teoria della circolazione degli oceani nota come bilancio di Sverdrup, la prima descrizione veramente accurata del fenomeno. Dopo aver lasciato il SIO, ritorn\u00f2 in patria dove divenne direttore dell'Istituto Polare Norvegese e continu\u00f2 a fornire contributi all'oceanografia, alla biologia marina e alle ricerche polari.\nFu membro dell'accademia delle scienze americana e norvegese e dell'ordine reale svedese della stella del Nord.\nLo Sverdrup, un'unit\u00e0 di flusso di volume impiegata in oceanografia, \u00e8 stata cos\u00ec denominata in suo onore."}
{"id": "12379", "revid": "984922", "url": "https://it.wikipedia.org/wiki?curid=12379", "title": "Wairauite", "text": "La wairauite \u00e8 un minerale descritto nel 1964 in base ad una scoperta avvenuta nel valle di Wairau, Isola del Sud, Nuova Zelanda dalla quale ha preso il nome. Il minerale \u00e8 una lega naturale di cobalto e ferro contenente piccole quantit\u00e0 di nichel. \u00c8 molto simile all'awaruite e, come questa, fortemente magnetica.\nMorfologia.\nLa wairauite si presenta in cristalli ben formati di forma cubica ed ottaedrica di pochi \u03bcm.\nOrigine e giacitura.\nLa wairauite \u00e8 stata trovata nella serpentinite associata con cromite, magnetite, awaruite e rame nativo. Si ritiene che si formi in condizioni di riduzione con basso tenore di zolfo durante il processo di serpentinizzazione. Si rinviene con la lizardite (serpentino) nella zona di contatto con le intrusioni ultramafiche."}
{"id": "12380", "revid": "984922", "url": "https://it.wikipedia.org/wiki?curid=12380", "title": "Jedwabite", "text": "La jedwabite \u00e8 un minerale scoperto a Nijniy-Tagil, nei pressi dei monti Solovjeva, negli Urali centrali in Russia. Il nome \u00e8 stato attribuito in onore di Jacques Jedwab, mineralogista belga.\nMorfologia.\nLa jedwabite \u00e8 stata trovata sotto forma di aggregati policristallini fino a 0,15mm oppure in cristalli esagonali appiattiti di 1-2\u03bcm con facce prismatiche. \nOrigine e giacitura.\nSi rinviene nei giacimenti di platino in associazione con niobocarburo e carburo di tantalio."}
{"id": "12381", "revid": "455046", "url": "https://it.wikipedia.org/wiki?curid=12381", "title": "Capitale europea della cultura", "text": "La capitale europea della cultura \u00e8 una citt\u00e0 designata dall'Unione europea, che per il periodo di un anno ha la possibilit\u00e0 di mettere in mostra la sua vita e il suo sviluppo culturale. Diverse citt\u00e0 europee hanno sfruttato questo periodo per ravvivare il proprio panorama culturale e, facendo ci\u00f2, rilanciare la loro visibilit\u00e0 internazionale. Kaunas, Esch-sur-Alzette e Novi Sad sono le tre citt\u00e0 detentrici del titolo per l'anno 2022.\nStoria.\nConcepito come un mezzo per avvicinare i vari cittadini europei, l'iniziativa \"citt\u00e0 europea della cultura\" venne lanciata il 13 giugno 1985 dal Consiglio dei ministri su iniziativa di Melina Merkouri, che ricopriva l'incarico di Ministra della Cultura nel governo greco. Non a caso la prima citt\u00e0 europea della cultura fu proprio Atene, nel 1985. Da allora l'iniziativa ha avuto sempre pi\u00f9 successo e un crescente impatto culturale e socio-economico per i numerosi visitatori che ha attratto nelle citt\u00e0 scelte.\nLe citt\u00e0 europee della cultura sono state designate su basi intergovernative fino al 2004; gli Stati membri selezionavano unanimemente le citt\u00e0 pi\u00f9 adatte ad ospitare l'evento e la Commissione europea garantiva un sussidio per le citt\u00e0 selezionate ogni anno. Dal 2005, le istituzioni europee hanno preso parte alla procedura di selezione delle citt\u00e0 che ospiteranno l'evento.\nNel 1990 i ministri della cultura lanciarono il \"mese culturale europeo\". Questo evento \u00e8 simile alla citt\u00e0 della cultura europea ma dura per un periodo inferiore di tempo ed \u00e8 indirizzato in particolare alle nazioni dell'Europa centrale e orientale. Anche per questo evento sono previste sovvenzioni da parte della Commissione.\nNel 1991 gli organizzatori delle differenti citt\u00e0 europee della cultura crearono una rete che permettesse lo scambio e la diffusione delle informazioni, anche per gli organizzatori degli eventi futuri. Questa rete port\u00f2 avanti fino al 1994 uno studio sull'impatto della citt\u00e0 europea della cultura dalla sua creazione.\nLe varie citt\u00e0 hanno cercato di valutare le proprie esperienze in modi diversi; non \u00e8 facile tracciare valutazioni a lungo termine delle esperienze delle citt\u00e0 in tutti gli aspetti.\nNel 1999 la \"citt\u00e0 europea della cultura\" \u00e8 stata ribattezzata \"capitale europea della cultura\" ed \u00e8 ora finanziata attraverso il programma cultura 2000. Il Parlamento europeo e la decisione del Consiglio del 25 maggio 1999 integrano questo evento nel quadro comunitario e introducono una nuova procedura di selezione per le capitali del periodo 2005-2019. Questo venne fatto per evitare la feroce competizione per vincere il riconoscimento; ogni membro dell'UE avr\u00e0 l'opportunit\u00e0 di ospitare a turno la capitale.\nCon la Decisione 1622/2006/CE, l'azione comunitaria a favore della manifestazione \u00abCapitale europea della cultura\u00bb per gli anni dal 2007 al 2019 \u00e8 stata aggiornata quanto alle modalit\u00e0 e alle procedure.\nNella stessa decisione di fine 2006, il Parlamento europeo e il Consiglio dell'Unione europea pubblicarono l'ordine di presentazione delle designazioni a \u00abCapitale europea della cultura\u00bb: fu stabilito che all'Italia sarebbe toccato nel 2019, insieme con la Bulgaria.\nCronologia.\nCapitali europee della cultura.\nSuccessione.\nPer gli anni successivi \u00e8 gi\u00e0 stato stabilito l'ordine di successione degli Stati ospiti, ma non ancora le singole citt\u00e0:"}
{"id": "12384", "revid": "88507129", "url": "https://it.wikipedia.org/wiki?curid=12384", "title": "Macchina URM", "text": "La URM (acronimo di Unlimited Register Machine) \u00e8 una idealizzazione matematica di un computer basata su di una macchina inventata nel 1963 da J. C. Shepherdson e H. E. Sturgis.\nLa URM \u00e8 una macchina ideale dotata di infiniti registri (un po' come la macchina di Turing) chiamati R1, R2, R3, ..., che contengono un numero naturale. Si denota con rn il contenuto del registro Rn.\nPer eseguire delle computazioni la macchina URM deve essere caricata con un programma \"P\" e con una configurazione iniziale di numeri naturali nei registri R1, R2, R3, ... .\nLa URM inizia la computazione accedendo all'istruzione I1, I2, ... .\nIn base alle istruzioni che legge, il contenuto dei registri pu\u00f2 venire alterato o meno.\nLe istruzioni della URM sono solo quattro, ma con queste \u00e8 possibile risolvere qualsiasi problema computabile.\nUn semplice programma.\nQuesto programma calcola la somma di due numeri \"x\" e \"y\".\nPerch\u00e9 questo programma funzioni dovr\u00e0 essere inizializzato con x,y,0,0...; il programma continuer\u00e0 a sommare uno ad r1 usando un altro registro come contatore, in questo caso R3, per contare quante volte r1 \u00e8 stato incrementato. Il programma terminer\u00e0 quando r3 = y restituendo il valore 'x + y' in R1.\nI1 - J(3,2,5)\nI2 - S(1)\nI3 - S(3)\nI4 - J(1,1,1)\nUlteriori riferimenti possono essere trovati al paragrafo relativo alle URI"}
{"id": "12387", "revid": "1073372", "url": "https://it.wikipedia.org/wiki?curid=12387", "title": "Geometria non euclidea", "text": "Una geometria non euclidea \u00e8 una geometria costruita negando o non accettando alcuni postulati euclidei.\nViene detta anche metageometria.\nDescrizione.\nIl quinto postulato di Euclide o \"delle parallele\" \u00e8 quello che nel corso dei secoli ha suscitato il maggior interesse.\nLa caratteristica che contraddistingue i postulati e gli assiomi della geometria di Euclide, secondo le idee del tempo, \u00e8 l'essere asserzioni la cui verit\u00e0 \u00e8 garantita dall'evidenza (l'opera di Euclide \u00e8 stata riorganizzata in senso moderno da David Hilbert, che l'ha spogliata, ad esempio, del carattere osservativo da cui partiva la giustificazione nell'uso dei postulati e degli assiomi euclidei).\nSecondo Euclide, l'evidenza \u00e8 una caratteristica dei primi quattro postulati degli \"Elementi\": basta infatti usare riga e compasso; inoltre essi restano validi se ci si limita a una porzione finita di piano.\nSempre nell'ottica euclidea, il postulato delle parallele non \u00e8 \"evidentemente vero\", infatti non rimanda ad alcuna costruzione geometrica che possa limitarsi sempre a una porzione finita di piano. Pare che lo stesso Euclide non fosse convinto dell'evidenza del postulato e questo \u00e8 dimostrato dall'uso limitato che ne ha fatto nelle dimostrazioni dei teoremi della sua geometria. Negli oltre duemila anni successivi alla diffusione degli Elementi di Euclide, molti sono stati i tentativi di dimostrare il V postulato o di riformularlo o, addirittura, di sostituirlo con altri equivalenti. Tuttavia tali tentativi sono falliti in quanto i ragionamenti riconducevano sempre all'uso del V postulato.\nNei primi decenni del XIX secolo, il fallimento di tutti i tentativi effettuati aveva convinto i matematici dell'impossibilit\u00e0 di dimostrare il V postulato. \u00c8 da questo momento che comincia a farsi strada l'idea di costruire altre geometrie che facciano a meno del V postulato. Nascono cos\u00ec le prime geometrie non euclidee (ad esempio la geometria ellittica o la geometria iperbolica) e i loro modelli, inizialmente al fine di dimostrarne l'inconsistenza e quindi, per assurdo, il V postulato.\nAristotele (384-322 a.C.), gi\u00e0 prima di Euclide (365-300 a.C.), aveva abbozzato l'esistenza di geometrie diverse da quelle che nel XIX secolo verranno chiamate \"euclidee\", riprendendo e sviluppando considerazioni di geometri contemporanei. Partendo dall'ipotesi che la somma degli angoli interni di un triangolo potesse essere diversa da due angoli retti, concluse che in tal caso sarebbe dovuta cambiare anche la somma degli angoli interni di un quadrato, che nel caso euclideo \u00e8 di quattro angoli retti.\nTali osservazioni sono contenute nelle opere di etica e riguardano la coerenza dello sviluppo di un sistema logico riferito all'ipotesi di base (vedi Imre Toth che ne scopr\u00ec l'esistenza a partire dal 1967 in diversi passi del \"Corpus Aristotelicum\"). \nStoria delle geometrie non euclidee.\nI postulati di Euclide.\nEuclide, negli Elementi, utilizz\u00f2 postulati dai quali si pu\u00f2 constatare il perch\u00e9 il quinto per pi\u00f9 di duemila anni sia stato argomento dibattuto: I postulati sono:\nSi nota subito una differenza tra i primi quattro, che sembrano immediatamente evidenti, e il quinto, che non solo non sembra immediatamente vero, ma ha anche una formulazione molto pi\u00f9 complicata degli altri. Lo stesso matematico sembra essere a disagio, tanto che dimostra le prime 28 proposizioni del I libro degli \"Elementi\" senza farne uso.\nEssendo meno generica tuttavia \u00e8 senz'altro pi\u00f9 familiare la forma moderna del postulato:\nPer un punto esterno ad una retta data passa una e una sola parallela alla retta data.\nTentativi di dimostrazione del quinto postulato.\nNei secoli, i tentativi di dimostrare il postulato sono numerosi: Proclo nel suo \"Commento al Primo Libro degli Elementi di Euclide\" ci riferisce delle \"dimostrazioni\" di Posidonio e Tolomeo, proponendone poi una sua. Altri tentativi furono compiuti dai matematici arabi, tra cui Nasir al-Din al-Tusi che mette in relazione il quinto postulato con la somma degli angoli interni di un triangolo e \u02bfUmar Khayy\u0101m che nei suoi \"Commenti sui difficili postulati del libro di Euclide\" dimostr\u00f2 accidentalmente alcune propriet\u00e0 delle figure nelle geometrie non euclidee. In ognuno di questi tentativi di dimostrazione, e nei successivi, viene implicitamente dato per vero un assioma equivalente a quello delle parallele, rendendo vana la dimostrazione. Anche modificando la definizione di rette parallele non si approda a nulla: Euclide le definisce \"\"due rette che non s'incontrano mai\". Per Posidonio, secondo Proclo, esse sono \"due rette equidistanti, ossia in cui i punti della seconda siano tutti alla stessa distanza dai corrispettivi della prima\"\". Quest'ultima affermazione non dimostra nulla: non \u00e8 detto che il luogo dei punti equidistanti da una retta sia una retta. Accettarlo in via di principio equivale ad assumere come valido il quinto postulato, e ci si ritrova da capo.\nDimostrazione per assurdo.\nFrustrati dagli insuccessi ottenuti cercando una dimostrazione diretta del postulato, gli studiosi provano ad assumere per validi i primi quattro postulati e creare delle geometrie alternative, sperando di arrivare a una contraddizione. Quest'ultima avrebbe dimostrato che il quinto postulato deve necessariamente essere vero. Uno dei maggiori esponenti di questa scuola fu Giovanni Girolamo Saccheri, che nel 1733 credendo di esservi riuscito, pubblica \"Euclides ab omni naevo vindicatus\". Anche se difettosa, e passata sotto silenzio, la dimostrazione per assurdo di Saccheri indic\u00f2 la strada per la creazione di geometrie non euclidee, nella speranza di portarle a una contraddizione. Opera questa in cui si impegnarono molti uomini di scienza tra il XVIII e il XIX secolo.\nPochi per\u00f2 erano matematici di rilievo: Gauss, che non pubblic\u00f2 mai nulla sull'argomento per timore delle \"strida dei beoti\", Lagrange e Legendre costituiscono delle fulgide eccezioni. In effetti, Roberto Bonola, nel suo volume \"La geometria non euclidea\", pubblicato da Zanichelli nel 1906, si trov\u00f2 a dover inserire nei capitoli storici molti \"dilettanti\" tra i fondatori della geometria non euclidea: J\u00e1nos Bolyai era un militare, Ferdinando Schweikart era un avvocato, e via di questo passo. Bolyai, inoltre, era figlio di un amico di Gauss, Farkas: dopo aver ricevuto l'opera di Janos nel gennaio 1832, Gauss scrisse a Farkas dicendo:\n\u00c8 di rilievo notare che i risultati della geometria \"astrale\", come Gauss chiamava la geometria iperbolica, erano in stridente contrasto con la filosofia kantiana, in quanto questa assumeva come giudizio sintetico \"a priori\" la geometria euclidea.\nBernhard Riemann.\nAnche se aveva tenuto per s\u00e9 i risultati pi\u00f9 \"rivoluzionari\", il saggio \"Disquisitiones generales circa superficies curvas\" pubblicato da Gauss nel 1828 segn\u00f2 una svolta nell'indagine delle geometrie alternative. L'attenzione viene rivolta alle propriet\u00e0 intrinseche delle superfici, a prescindere dallo spazio in cui sono immerse: questo metodo d'indagine viene esteso da Bernhard Riemann nel suo scritto del 1854 \"\u00dcber die Hypothesen, welche der Geometrie zugrunde liegen\" (\"Sulle ipotesi su cui si fonda la geometria\") che venne pubblicato postumo nel 1867.\nRiemann getta le basi di una geometria totalmente nuova, detta geometria riemanniana, in cui il problema delle parallele non si pone nemmeno, sostituendo il concetto di retta con quello metrico di curva geodetica, ossia il percorso di minor distanza tra due punti. Si possono cos\u00ec costruire geometrie a curvatura costante, oppure che varia in ogni punto, in qualunque numero di dimensioni, ognuna corrispondente a una superficie, detta variet\u00e0 riemanniana n-dimensionale. In quest'ottica, la geometria euclidea \u00e8 la geometria naturale del piano.\nRiemann contribu\u00ec allo studio della geometria, oltre che generalizzando il concetto di metrica euclidea, anche sviluppando un nuovo tipo di geometria partendo dalla negazione del V postulato di Euclide, sostituendolo con quello che oggi viene indicato come\n\"assioma di Riemann\":\nDue rette qualsiasi di un piano hanno sempre almeno un punto in comune.\nDa questo assioma segue subito che non esistono rette parallele e che cadono tutti i teoremi dimostrati facendo uso del V postulato di Euclide. Tuttavia, in geometria piana, si dimostra, senza fare uso dell'assioma delle parallele, che \"per un punto passa almeno una parallela a una retta data\" (Proposizione 31 degli elementi di Euclide). Invece dall'assioma di Riemann segue che non esistono rette parallele. Questo dimostra che se si nega il V postulato di Euclide, allora, potrebbe essere necessario modificare anche altri assiomi del corpo teorico per rendere la teoria coerente.\nLa proposizione 31, nell'opera di Euclide, \u00e8 dimostrata facendo uso delle proposizioni 23 e 27 e quest'ultima dimostrata tramite la proposizione 16. Quindi affinch\u00e9 l'assioma di Riemann produca una teoria assiomatica coerente, \u00e8 necessario assicurarsi che non possa essere dimostrata pi\u00f9 la proposizione 31. Per quanto detto occorre modificare i postulati di Euclide, o equivalentemente gli assiomi di Hilbert, al fine di rendere indimostrabile la proposizione 16. Ci\u00f2 conduce a una modifica dell'assioma di incidenza e/o dell'assioma di ordinamento, generando due diverse geometrie localmente equivalenti: la geometria sferica e la geometria ellittica. Tale nomenclatura \u00e8 attribuita a Klein.\nEugenio Beltrami.\nA partire dai risultati di Riemann, Eugenio Beltrami dimostra la consistenza della nuova geometria e costruisce un modello in carta di una superficie a curvatura costante negativa, la pseudosfera iperbolica. Per comprendere la marginalit\u00e0 dell'argomento all'epoca, basti ricordare che un giornale dell'epoca defin\u00ec il modello in carta \"la Cuffia della Nonna\", nome che tuttora ritorna nella descrizione del modello all'Universit\u00e0 degli Studi di Pavia, dove \u00e8 conservato, ossia \"Cuffia di Beltrami\". A questo riguardo Beltrami scrisse a Houel il 19 dicembre 1869:\nNel suo \"Saggio di interpretazione della geometria non euclidea\" del 1867 Beltrami costru\u00ec il primo modello di geometria iperbolica. Particolare di rilievo \u00e8 che Beltrami scrisse il saggio senza essere a conoscenza dei risultati di Riemann, fatto che lo indusse a lasciarlo da parte per leggere l\"'Habilitationsvortrag\" di Riemann di cui sopra, prima di darlo alle stampe.\nHenri Poincar\u00e9.\nIl modello di Beltrami aveva il difetto di essere valido solo localmente, come dimostr\u00f2 David Hilbert nel 1901, e quindi dopo la morte di Beltrami. Un modello valido globalmente di geometria iperbolica fu introdotto da Henri Poincar\u00e9. Lo spazio \u00e8 un disco, le cui rette sono archi di circonferenza o segmenti di retta perpendicolari al bordo del disco: il modello prende il nome di disco di Poincar\u00e9. Gli angoli formati fra due rette sono quelli usuali, ma la distanza fra due punti \u00e8 definita in modo completamente differente da quella euclidea: questa tende a infinito quando uno dei due punti viene spostato verso il bordo del disco. I punti nel bordo sono quindi \"punti all'infinito\".\nNel disco di Poincar\u00e9, un oggetto diventa sempre pi\u00f9 piccolo se spostato verso il bordo del disco. Tale modello ha ispirato vari artisti, fra i quali Maurits Cornelis Escher."}
{"id": "12390", "revid": "287204", "url": "https://it.wikipedia.org/wiki?curid=12390", "title": "Taenite", "text": "La taenite \u00e8 un minerale, appartenente al gruppo del ferro, scoperto nel 1861 lungo il fiume Gorge nell'isola del Sud in Nuova Zelanda.\nEtimologia.\nIl nome deriva dalla parola greca \"tainia\" che significa \"nastro, benda\" in riferimento all'aspetto schiacciato.\nMorfologia.\nLa taenite si presenta in granuli o sotto forma di piccoli cristalli non ben formati dispersi in una matrice o anche in masse di grandi dimensioni.\nOrigine e giacitura.\nSi ritrova soprattutto nelle meteoriti dalle quali emerge in virt\u00f9 della sua resistenza agli acidi. Si vedano a tal proposito le figure di Widmanst\u00e4tten.\nParticolarit\u00e0.\nHa propriet\u00e0 magnetiche."}
{"id": "12391", "revid": "125871034", "url": "https://it.wikipedia.org/wiki?curid=12391", "title": "Radioamatore", "text": "Il radioamatore, in gergo OM (acronimo dall'inglese \"Old Man\") o ham, \u00e8 uno sperimentatore, senza finalit\u00e0 di lucro, del mezzo radio e delle radiocomunicazioni intese nella pi\u00f9 ampia accezione del termine. L'attivit\u00e0 radioamatoriale viene classificata a livello internazionale come un servizio e prevede quindi dei diritti e doveri ben precisi. \nI radioamatori sono inoltre spesso attivi nell'ambito della protezione civile, tramite numerose associazioni riconosciute e organizzate a livello nazionale, dotate di mezzi adibiti a sala radio mobile e di altre svariate apparecchiature, in modo da poter essere operativi su tutto il territorio, in caso di necessit\u00e0, nel minor tempo possibile.\nSu preventiva autorizzazione da parte del ministero dello sviluppo economico dei radioamatori partecipanti, possono svolgere attivit\u00e0 di \"radioassistenza\" a gare sportive, manifestazioni o altro tipo di eventi in collaborazione con enti locali e forze dell\u2019ordine. \nIl 7 marzo 1985, grazie all'allora Ministro della Protezione civile, Giuseppe Zamberletti, fu emanata un'ordinanza (n.782), dove fu disposto che tutte le Prefetture Italiane, il Ministero dell'interno e ovviamente il Dipartimento della Protezione civile, fossero collegate tramite stazioni HF-VHF Radioamatoriali e che fossero gestite e mantenute attive, da un gruppo volontario di radioamatori che in questo modo, potevano e possono ancora oggi garantire comunicazioni d'emergenza anche in caso di totale black-out dei sistemi di comunicazione standard o di gravi calamit\u00e0 naturali, dove solitamente i collegamenti classici, come telefoni cellulari, telefoni con filo, e quindi anche i collegamenti internet, vengono resi inutilizzabili.\nAdempimenti di legge che regolano l'attivit\u00e0.\nIl radioamatore, per poter operare e quindi essere abilitato al servizio, dovr\u00e0 superare un esame scritto, indetto con cadenza in genere semestrale o annuale a seconda della Regione di appartenenza, dagli Ispettorati Territoriali Regionali del Dipartimento delle Comunicazioni del Ministero dello Sviluppo Economico, per il conseguimento della \"patente di operatore di stazione di radioamatore\".\nCon il superamento dell'esame \u00e8 concessa l'abilitazione ministeriale (detta anche \"patente\", valevole come documento d'identit\u00e0 ai sensi del D.P.R. 445/2000) con la quale il radioamatore potr\u00e0 operare da una qualsiasi stazione radioelettrica, autorizzata, sulle frequenze e modalit\u00e0 tecniche per le quali la predetta patente \u00e8 valevole, utilizzando l'indicativo di chiamata di questa stazione. Una volta appurato che non sussistono elementi pregiudizievoli sulla persona (ad esempio importanti precedenti penali o misure cautelari di sicurezza e prevenzione) \u00e8 possibile ottenere dallo stesso Ministero \"l'autorizzazione generale per l'impianto ed esercizio di stazione di radioamatore\" propria (una volta chiamata \"licenza di stazione\"), la quale \u00e8 identificata in tutto il mondo in maniera univoca da un nominativo radioamatoriale di stazione, anch'esso assegnato dal Ministero, che identifica sia la stazione sia il titolare.\nIl radioamatore stesso, purch\u00e9 titolare di Autorizzazione generale all'impianto di stazione, potr\u00e0 quindi progettare, modificare o costruire \"ex novo\" i propri radiotrasmettitori (e relative antenne) purch\u00e9 ottemperanti le specifiche tecniche stabilite dal Ministero. Ci\u00f2 significa che il radioamatore non ha alcun limite di omologazione e pu\u00f2 disporre di qualunque apparecchiatura radioelettrica per le proprie attivit\u00e0 sperimentali.\nIl nominativo radioamatoriale.\nIl nominativo radioamatoriale \u00e8 composto da lettere e numeri, assegnati dall'autorit\u00e0 competente in ciascun paese (per l'Italia, il Ministero dello Sviluppo Economico). Il nominativo \u00e8 divisibile in due parti: il prefisso ed il suffisso.\nNel caso del nominativo \"IK1AAA\", il prefisso \u00e8 costituito da \"IK1\", mentre il suffisso \u00e8 \"AAA\". Il prefisso \u00e8 formato a sua volta da un prefisso nazionale (\"IK\" nell'esempio, dove I indica che il nominativo appartiene ad una stazione italiana) e da un numero di \"call area\" (\"1\"). Il numero di call area varia in base al prefisso postale Cap. Zona 0: Lazio, Umbria e Sardegna; zona 1: Liguria, Piemonte e Valle d'Aosta; zona 2: Lombardia; zona 3 Veneto, Trentino e Friuli Venezia Giulia; zona 4: Emilia-Romagna; zona 5: Toscana; zona 6: Marche e Abruzzo; zona 7: Puglia e Basilicata; zona 8: Campania, Calabria e Molise; e infine zona 9: Sicilia.\nI prefissi utilizzati fanno parte di assegnazioni stabilite in sede internazionale dalla Unione Internazionale delle Telecomunicazioni (ITU), emanazione delle Nazioni Unite. Alcuni esempi:\nLe bande operative.\nI radioamatori possono operare su porzioni ben precise dello spettro elettromagnetico. Le bande sono allocate nelle gamme LF, MF, HF, VHF, UHF, SHF ed EHF, secondo il Piano nazionale di ripartizione delle frequenze, o PNRF, redatto dal Ministero delle Comunicazioni, su indicazioni dell'Unione Internazionale delle Telecomunicazioni (ITU o UIT). Le bande LF, MF, HF permettono generalmente comunicazioni anche intercontinentali, mentre VHF, UHF, SHF, EHF quasi sempre solo locali, nazionali ed occasionalmente europee.\nComunicazioni spaziali.\nOltre alle comunicazioni dirette (onda di terra) e quelle via ionosfera, troposfera, ripetitore, ecc., i radioamatori comunicano anche attraverso l'utilizzo di satelliti artificiali oppure facendo rimbalzare il segnale radio sulla superficie della Luna.\nSatelliti radioamatoriali.\nLe associazioni radioamatoriali di vari paesi hanno messo in orbita, gi\u00e0 da qualche decennio, dei piccoli satelliti artificiali (CubeSat) ad uso radioamatoriale. La progettazione \u00e8 stata in genere demandata a radioamatori che sono anche ingegneri e progettisti, con l'aiuto di molti semplici appassionati, e le ingenti spese di lancio sono state coperte da raccolte volontarie di fondi tra tutti i radioamatori del mondo.\nI satelliti radioamatoriali funzionano un po' come dei ripetitori posti nell'orbita terrestre. Da terra si trasmette un segnale su una certa banda ed il satellite lo ritrasmette su un'altra, dove pu\u00f2 essere ricevuto a grande distanza. Le bande utilizzate sono in genere nelle VHF, UHF ed SHF, perch\u00e9 a queste frequenze la ionosfera \u00e8 trasparente e il segnale pu\u00f2 quindi raggiungere lo spazio senza ostacoli o attenuazioni.\nFanno eccezione alcuni satelliti russi della serie Radio Sputnik, che ricevono nella banda dei 21\u00a0MHz e trasmettono sui 29\u00a0MHz.\nStazioni radioamatoriali sono state anche presenti nella stazione spaziale Mir e sugli Space Shuttle, mentre ne esiste una anche nella odierna Stazione Spaziale Internazionale.\nMolti radioamatori hanno quindi potuto avere l'emozione di parlare in diretta con un astronauta o cosmonauta. Sono anche organizzati collegamenti tra scuole medie e superiori e gli astronauti nello spazio, a scopo educativo.\nNormalmente basta una potenza di pochi watt per collegarsi via satellite. A volte bastano delle antenne fisse, mentre in altri casi vanno usate delle antenne direttive, che devono inseguire il satellite nel suo movimento attraverso il cielo.\nEsistono appositi programmi per calcolare i periodi in cui ogni satellite \u00e8 collegabile dalla propria localit\u00e0 geografica.\nEME.\nL'attivit\u00e0 EME \"(Earth-Moon-Earth)\" consiste nel far riflettere un segnale radio sulla superficie della Luna, in modo da realizzare collegamenti con localit\u00e0 anche molto distanti, con l'unico requisito di avere la Luna visibile da entrambe le stazioni di radioamatore.\nPerch\u00e9 la riflessione abbia successo e si abbia un segnale sufficiente al ricevitore, si usano in genere potenze di trasmissione elevate e si cerca di concentrare il pi\u00f9 possibile il segnale, considerando che il diametro della luna, osservato dalla terra, \u00e8 di appena mezzo grado. Per questo motivo, ed anche per superare la ionosfera senza problemi, si utilizzano per tali collegamenti le gamme VHF, UHF e SHF.\nA queste frequenze le antenne, a parit\u00e0 di dimensioni, hanno un guadagno maggiore ed \u00e8 quindi possibile costruire delle direttive ad alto guadagno. Le singole antenne poi, in genere, sono connesse in parallelo, per concentrare ancora di pi\u00f9 l'emissione verso la Luna (ottenendo quindi un lobo d'irradiazione ad elevata direttivit\u00e0).\nNegli ultimi anni i collegamenti EME sono diventati un po' meno difficili, grazie all'introduzione dei nuovi modi digitali, particolarmente adatti alla ricezione di segnali di bassissimo livello.\nLa radio e l'antenna.\nPer poter trasmettere sulle frequenze radioamatoriali, \u00e8 necessario un apparato radio adeguato. La radio \u00e8 collegata ad un'antenna di dimensioni inversamente proporzionali alla frequenza utilizzata.\nLe antenne pi\u00f9 utilizzate sono il dipolo, la Yagi, la quad, la delta loop ed i loop magnetici, mentre per le bande pi\u00f9 alte si usano anche le parabole.\nLe antenne si classificano in direttive e omnidirezionali.\nLe prime permettono di aumentare l'intensit\u00e0 del segnale trasmesso (in gergo tecnico si parla di guadagno espresso in decibel) concentrandolo nella direzione in cui si trova la stazione ricevente. Esempi di antenne direttive sono le classiche antenne televisive.\nLe antenne omnidirezionali, invece, hanno la caratteristica di ricevere e trasmettere con un lobo di radiazione la cui sezione orizzontale (parallela al terreno) \u00e8 un cerchio. Dotate di un minore guadagno rispetto alle direttive, vengono solitamente utilizzate sulle stazioni mobili oppure quando non si conosce la posizione della stazione corrispondente. Le antenne dei telefoni cellulari e quelle delle autoradio sono esempi di antenne omnidirezionali.\nLa frequenza su cui si trasmette determina la lunghezza d'onda, normalmente identificata dalla lettera greca \u03bb (lambda). \u00c8 calcolabile, espressa in metri, facendo la divisione tra 300.000.000 (m/s = velocit\u00e0 della luce approssimata) e la frequenza espressa in Hz. Ad esempio 300.000.000 / 3.750.000\u00a0Hz d\u00e0 come lunghezza d'onda 80 metri esatti e proprio per questo la banda che va da 3,5 a 3,8\u00a0MHz viene chiamata banda degli \"80 metri\". Analogo risultato si ottiene dividendo 300 per la frequenza espressa in MHz.\nPer realizzare il collegamento tra radio e antenna si usa solitamente un cavo coassiale. La radio, il cavo coassiale e l'antenna devono avere la stessa impedenza caratteristica e solo in questo caso si ottiene l'adattamento di impedenza che garantisce il massimo trasferimento di potenza (dalla radio all'antenna in trasmissione e dall'antenna alla radio in ricezione): \u00e8 di fondamentale importanza la qualit\u00e0 del cavo coassiale perch\u00e9 un cavo di elevata qualit\u00e0, e del quale durante l'uso vengono mantenute il pi\u00f9 possibile le caratteristiche dichiarate dal fabbricante, riduce le perdite di potenza, ed annulla o riduce il pericolo di disturbi ad altri impianti radioelettrici, compresi gli impianti di ricezione televisiva. L'impedenza assunta oggi come standard per i ricetrasmettitori \u00e8 pari a 50\u00a0ohm, diversa da quella degli impianti televisivi, che \u00e8 invece di 75\u00a0ohm.\n\u00c8 il caso di osservare che mentre il trasmettitore ha dei problemi (osservabili e facilmente misurabili) se la potenza erogata non arriva tutta all'antenna (riscaldamento, emissione di interferenze), la stessa cosa avviene per il segnale che arriva dall'antenna e che sarebbe utile arrivasse tutto al ricevitore.\nL'adattamento d'impedenza \u00e8 dunque importante sia per il ricevitore che per il trasmettitore.\nATV (Amateur Television).\nSulle bande dei 23\u00a0cm (1240\u00a0MHz), 13\u00a0cm (2400\u00a0MHz) e 3\u00a0cm (10\u00a0GHz) i radioamatori effettuano anche trasmissioni televisive.\nLa trasmissione avviene con standard analogici e sperimentalmente in digitale. Il metodo pi\u00f9 comunemente utilizzato e semplice per ricevere l'ATV sui 23\u00a0cm \u00e8 quello di usare un ricevitore satellitare analogico."}
{"id": "12393", "revid": "287204", "url": "https://it.wikipedia.org/wiki?curid=12393", "title": "Tetrataenite", "text": "La tetrataenite \u00e8 un minerale scoperto nel 1971 nel meteorite di Estherville nella contea di Emmet nello Iowa, Stati Uniti d'America e descritto compiutamente con l'approvazione dell'IMA nel 1980. Il nome deriva dalla taenite e dalla forma dei cristalli (tetraedrici).\nMorfologia.\nLa tetrataenite \u00e8 stata trovata sotto forma di cristalli irregolari di 1-15\u03bcm che formano aggregati massivi o dei bordi che circondano granuli di taenite. \u00c8 stata individuata anche in forma di cristalli di dimensione dell'ordine del micrometro.\nOrigine e giacitura.\nLa tetrataenite si trova nelle meteoriti, in particolare nelle mesosideriti e nelle condriti a raffreddamento lento associata con kamacite, troilite, taenite e silicati. Si presenta in grani miscelata con antitaenite.\nParticolarit\u00e0.\nLa tetrataenite ha propriet\u00e0 magnetiche."}
{"id": "12396", "revid": "1403695", "url": "https://it.wikipedia.org/wiki?curid=12396", "title": "Trojan (informatica)", "text": "Un trojan o trojan horse (in italiano \"cavallo di Troia\"), nell'ambito della sicurezza informatica, indica un tipo di malware. Il trojan nasconde il suo funzionamento all'interno di un altro programma apparentemente utile e innocuo: l'utente, eseguendo o installando quest'ultimo programma, in effetti attiva anche il codice del trojan nascosto.\nStoria ed etimologia.\nL'etimologia della parola deriva dal cavallo di Troia ed indica il modo in cui il programma penetra nel sistema: presentandosi come un software utile e apparentemente sicuro, l'utente lo esegue di sua spontanea volont\u00e0, avviando al contempo anche il malware.\nNel 1985 uno dei primi trojan, denominato Gotcha, fu in grado di creare molti danni. Il programma si presentava come un visualizzatore grafico di file, mentre il suo vero intento era di eliminare i dati presenti sul disco\nIl Corriere della Sera del 22 maggio 1987 document\u00f2 a pagina 15 con un articolo di Mark McCain del New York Times la progressiva diffusione negli Stati Uniti di codice maligno di tipo trojan nelle BBS (Bullettin Board System). In era pre-web il contagio si diffondeva attraverso il caricamento e lo scaricamento di programmi infetti dalle BBS alle quali ci si collegava tramite modem. Il codice maligno celato nei programmi prelevati provocava in genere la cancellazione dei dati locali dai dischi dell'utente, talvolta con una formattazione del disco a basso livello. L'azione di diffusione dei trojan \u00e8 attribuita a individui denominati \"hackers\". \u00c8 una delle prime volte, se non la prima, che tali argomenti sono documentati sulla stampa generalista italiana.\nFamoso nel 2011 il caso del \"Trojan di stato\" della Germania, utilizzato a fini di spionaggio fin dall'anno 2009 in seguito a una specifica ordinanza del Tribunale che ne permetta l'uso nei confronti del soggetto finale.\nDescrizione.\nLa definizione.\nL'attribuzione del termine \"cavallo di Troia\" ad un programma (o file eseguibile) \u00e8 dovuta al fatto che esso nasconde il suo vero fine. \u00c8 proprio il celare le sue reali \"intenzioni\" che lo rende un trojan. In questo modo l'utente inconsapevolmente \u00e8 indotto ad eseguire il programma.\nIn questo modo, come i troiani fecero entrare in citt\u00e0 gli achei celati nel mitico cavallo di legno progettato da Ulisse, cos\u00ec la vittima \u00e8 indotta a far entrare il programma nel computer.\nSpesso il trojan viene installato dallo stesso attaccante, quando prende il controllo del sistema, acquisendone i privilegi amministrativi. In questo caso il trojan serve a \"mantenere lo stato di hacking\", cio\u00e8 a mantenere il controllo remoto del computer, senza che il legittimo proprietario si accorga che alcuni programmi nascondono altre funzioni, per esempio di intercettazione di password o altri dati sensibili.\nUtilizzo.\nOggi col termine \"trojan\" ci si riferisce ai malware ad accesso remoto (detti anche RAT dall'inglese \"Remote Administration Tool\"), composti generalmente da 2 file: il file server, che viene installato nella macchina vittima, ed un file client, usato dall'attaccante per inviare istruzioni che il server esegue.\nUn \"trojan\" pu\u00f2 contenere qualsiasi tipo di istruzione maligna. Spesso i trojan sono usati come veicolo alternativo ai worm e ai virus per installare delle backdoor o dei keylogger sui sistemi bersaglio.\nI programmi di nuova generazione hanno molteplici funzionalit\u00e0, quali connessioni tramite bot IRC che permettono di formare una Botnet. Possiedono inoltre migliori funzioni e opzioni per nascondersi nel computer ospite, utilizzando tecniche di Rootkit.\nI trojan sono sempre pi\u00f9 diffusi e non tutti sono riconoscibili prontamente dagli antivirus. Per aumentare la loro efficacia possono nascondersi in modo tale che nemmeno l'antivirus sia in grado di eliminarli, permettendo cos\u00ec di danneggiare il computer. Se questo accade, il trojan pu\u00f2 essere individuato e rimosso solo tramite la reinstallazione totale del sistema operativo ad opera di un informatico esperto\nMetodo di diffusione.\nI trojan non si diffondono autonomamente come i virus o i worm e non sono in grado di replicare se stessi. Quindi richiedono un'azione diretta dell'aggressore per far giungere il software maligno alla vittima.\nA volte per\u00f2 agiscono insieme: un worm viene iniettato in rete con l'intento di installare dei trojan sui sistemi. Spesso \u00e8 la vittima stessa che involontariamente, non prestando attenzione ai siti che sta visitando, ricerca e scarica un trojan sul proprio computer. Una tecnica che i cracker amano usare \u00e8 quella di inserire queste \"trappole\", ad esempio, nei videogiochi piratati, che generalmente sono molto richiesti. In generale sono riconosciuti da un antivirus aggiornato, come un normale malware. Se il trojan in questione non \u00e8 ancora stato scoperto dalle software house degli antivirus, comunque potrebbe essere rilevato con una scansione esaustiva e segnalato come \"probabile malware\".\nAltre volte gli stessi trojan possono essere usati per diffondere virus all'interno di una rete difficile da attaccare per gli hacker. Oppure possono essere usati per aprire porte di comunicazione in sistemi o server che normalmente dovrebbero essere chiuse.\nTipi di trojan.\nDi seguito vengono descritti brevemente i principali trojan creati e il loro funzionamento\nUltime minacce rilevate.\nRecentemente sono state scoperte nuove minacce di tipo trojan, di seguito ne vengono alcuni esempi maggiori che sono pi\u00f9 pericolosi e che possono essere di maggiore utilizzo.\nIl primo \u00e8 un trojan che colpisce i cellulari Android scoperto da Kaspersky Lab a cui \u00e8 stato dato il nome Triada. Questo trojan \u00e8 stato creato usando come base tre trojan (Ztorg, Gorp e Leech). Il trojan viene trasmesso tramite lo scaricamento dal Play Store di applicazioni non attendibili e tende a colpire pi\u00f9 efficacemente i sistemi Android precedenti alla versione 4.4.4. Questo trojan una volta installato ottiene i privilegi di sistema, leggendo quindi informazioni, inviando messaggio o estraendo dati da altre applicazioni. Oltre a questo sono presenti anche molti altri trojan che attaccano e tentano di rubare informazioni soprattutto dai sistemi Android. Alcuni esempi possono essere Acecard, Asacub e Slembunk.\nIl secondo trojan scoperto da ESET \u00e8 chiamato Nemucod. Questo trojan viene diffuso come archivio ZIP allegato ad una mail. L'archivio contiene uno script che viene eseguito una volta che viene aperto l'archivio. Lo script eseguito fa scaricare un altro virus che solitamente \u00e8 un Cryptolocker. Per proteggersi bisogna quindi mantenere sempre l'antivirus aggiornato e non aprire mail o scaricare allegati da mail di provenienza sospetta.\nSempre dai ricercatori di ESET \u00e8 stato scoperto un nuovo trojan il cui obbiettivo \u00e8 rubare dati e informazioni dal pc. Il nome che \u00e8 stato dato a questo trojan \u00e8 USB Thief. La diffusione di questo trojan avviene tramite chiavette USB e non lascia tracce sul pc perch\u00e9 la sua esecuzione avviene solo all'interno della chiavetta.\nIl pi\u00f9 recente rilevato \u00e8 Atmos rilevato dai ricercatori di Heimdal Security \u00e8 un trojan dedicato da Zeus. Questo trojan \u00e8 usato per trasformare il pc in uno zombie ed inserirlo in una botnet. Sar\u00e0 poi usato per eseguire attacchi informatici ad altre reti.\nPrevenzione.\nModalit\u00e0 di attacco.\nLa prima cosa importante da capire \u00e8 che un trojan \u00e8 un programma eseguibile che per installarsi necessita dell'input da parte di un utente. Purtroppo ci sono molti modi in cui un programma pu\u00f2 fingersi benevolo quindi l'unico modo per evitarlo \u00e8 imparare a diffidare dei programmi dalla provenienza dubbia o sospetta e a non fidarsi ciecamente della presenza nel proprio sistema di un software antivirus, che pu\u00f2 non essere \"infallibile\" nella rilevazione dei trojan.\nIn Windows ad esempio i file eseguibili hanno estensioni come \u2018exe\u2019, 'vbs', 'bat', 'js'. \u00c8 molto importante prestare attenzione ai file con questa estensione, in particolare se arrivano attraverso email, anche da mittenti conosciuti. Un trucco utilizzato di solito \u00e8 quello di rinominare il file con diverse estensioni ad esempio \u2018Documento.txt.exe'. Questo file non \u00e8 un documento testuale ma un eseguibile che potrebbe portare codice malevolo.\nUn altro modo per trasmettere un trojan \u00e8 quello di usare le macro di un documento: \u00e8 possibile usare tale sistema in molti documenti, per esempio nei formati di Word, Excel, PDF e altri. Bisogna quindi prestare attenzione ai file che possono contenere macro. Se arrivano dall'esterno, anche da mittenti conosciuti, sarebbe buona regola accertarsi che l'antivirus li possa esaminare, altrimenti usare una scansione manuale alla ricerca di potenziali macro pericolose.\nCome evitare di essere infettati.\nLa regola principale per evitare di essere infettati \u00e8 di essere sicuri della sorgente e del contenuto di ogni file che si scarica. Attenzione per\u00f2 che alcuni trojan possono essere inviati come allegati di posta elettronica da computer di conoscenti che sono stati infettati da un virus. In questo caso si dovrebbe dubitare della ricezione di file non richiesti da persone conosciute.\n\u00c8 quindi consigliato seguire queste semplici regole per evitare di essere infettati quando si vuole scaricare un file da internet \nNel caso non si sia sicuri di cosa si fa la scelta migliore e quella di chiedere aiuto ad una persona pi\u00f9 esperta e competente. In ogni caso \u00e8 una buona norma non inserire o dare dati o informazioni personali come mail, password, numeri di telefono o carte di credito a siti o applicazioni di cui non si \u00e8 sicuri o che non possono garantire una adeguata sicurezza delle informazioni.\nDi seguito invece sono descritte delle regole da seguire in ogni caso per evitare di essere infettati sia da trojan che da altri possibili virus. \nCome riparare i danni.\nRiparare o rimuovere l'infezione di un trojan non \u00e8 semplice. Per prima cosa bisogna sapere da che tipo di trojan si \u00e8 stati infettati. Ad esempio, nel caso il pc sia stato infettato da un Cryptolocker, l'unica soluzione \u00e8 formattare il pc o ripristinarlo da un backup, accertandosi per\u00f2 che anche il backup non sia stato eseguito quando il virus aveva gi\u00e0 colpito il sistema (altrimenti verrebbe reinstallato insieme al backup).\nNel caso di trojan semplici \u00e8 possibile usare sistemi di rimozione specifici a pagamento o l'antivirus nel caso l'antivirus possieda delle funzioni del genere. In ogni caso se non si \u00e8 utenti esperti \u00e8 consigliato chiedere aiuto a persone pi\u00f9 esperte."}
{"id": "12397", "revid": "287204", "url": "https://it.wikipedia.org/wiki?curid=12397", "title": "Awaruite", "text": "L'awaruite \u00e8 un minerale scoperto nel 1885 lungo il fiume Gorge nei pressi della baia di Awarua in Nuova Zelanda. Il nome deriva dalla localit\u00e0 di scoperta. \u00c8 una lega naturale di nichel e ferro con una composizione variabile fra Ni2Fe e Ni3Fe.\nOrigine e giacitura.\nL'awaruite \u00e8 stata trovata nelle sabbie alluvionali fluviali dove si \u00e8 formata per serpentinizzazione del peridoto e dell'ofiolite. \u00c8 stata trovata anche in alcune meteoriti. Nelle sabbie alluvionali si trova in associazione con oro nativo e magnetite; nel peridoto si trova in associazione con rame nativo, heazlewoodite, pentlandite, violarite, cromite e millerite ed infine nelle meteoriti si trova con kamacite, allabogdanite, schreibersite e grafite."}
{"id": "12400", "revid": "254401", "url": "https://it.wikipedia.org/wiki?curid=12400", "title": "Strade romane", "text": "Gli antichi Romani costruirono lunghe strade per collegare le pi\u00f9 lontane province con la capitale dell'impero. Realizzate il pi\u00f9 possibile rettilinee per minimizzare le distanze, queste infrastrutture erano essenziali per la crescita dell'impero, in quanto consentivano di muovere rapidamente l'esercito, ma oltre che per scopi militari esse erano utilizzate anche per scopi politici, amministrativi e commerciali.\nLa viabilit\u00e0 romana costitu\u00ec il pi\u00f9 efficiente e duraturo sistema stradale dell'antichit\u00e0, che consent\u00ec di portare la civilt\u00e0 romana in contatto con le genti pi\u00f9 diverse che popolavano il mondo allora conosciuto. Nessun altro popolo in quell'epoca storica seppe eguagliare la loro capacit\u00e0 di scelta dei tracciati, le tecniche di costruzione e l'organizzazione di assistenza ai viaggiatori.\nStoria.\nQuando Roma inizi\u00f2 la sua opera di conquista e di unificazione dell'Italia le vie di comunicazione esistenti erano ancora i modesti percorsi seguiti dal commercio e dalla pastorizia, resi difficoltosi dalla natura accidentata del terreno, che non favoriva la coesione territoriale tra i vari popoli che abitavano la penisola, ed anzi accentuavano le rivalit\u00e0 politiche e commerciali fra le varie citt\u00e0.\nI Romani compresero che una viabilit\u00e0 efficiente era uno strumento imprescindibile per la loro espansione territoriale e, una volta consolidato il loro dominio, una condizione necessaria per il suo mantenimento. Un sistema stradale efficiente garantiva infatti la rapidit\u00e0 dei movimenti delle legioni e la celerit\u00e0 delle comunicazioni fra Roma e il resto dell'impero. Una volta assicurata la pace, le strade diventavano strumento di traffici e di relazioni fra citt\u00e0 e popoli e attraverso il sistema viario si svilupparono le reciproche influenze culturali ed economiche tra Roma e le pi\u00f9 lontane regioni del bacino del Mediterraneo.\nLa rete stradale romana risale in larga parte all'et\u00e0 repubblicana. La creazione di quelle che sarebbero divenute le grandi vie di comunicazione dell'impero fu inizialmente spontanea; si trattava di semplici sentieri e piste che collegavano i vari centri del Lazio, dell'Etruria e della Magna Grecia per modesti commerci a carattere locale.\nRoma era sorta in corrispondenza di un guado sul Tevere in cui convergevano antichi percorsi, divenendo nel tempo un importante luogo d'incontro e centro di scambi commerciali, ragione per cui nel territorio circostante la costruzione di vere e proprie strade ebbe inizio assai presto, facilitata anche dalle caratteristiche fisiche della regione, che con le grandi valli che convergevano verso la citt\u00e0 (Tevere, Aniene e Sacco-Liri) e le zone collinari e pianeggianti che la circondavano non opponevano grandi ostacoli alle comunicazioni terrestri. Queste prime strade seguivano i percorsi di piste e di sentieri preesistenti e collegavano Roma con le citt\u00e0 vicine.\nTito Livio cita alcune delle strade pi\u00f9 prossime a Roma e alcuni dei loro miliari in periodi ben anteriori alla costruzione della via Appia. A meno che queste menzioni non fossero anacronismi, le strade citate in quei tempi erano probabilmente qualcosa di pi\u00f9 di semplici percorsi in terra battuta.. Cos\u00ec, la via Gabina \u00e8 citata da Livio nei fatti relativi al 500 a.C., ai tempi del re etrusco Porsenna; la via Latina attorno al 490 a.C., ai tempi di Coriolano; la via Nomentana (nota anche come \"Via Ficulensis\") \u00e8 citata nei fatti del 449 a.C.; la via Labicana nel 421 a.C.; la via Salaria nel 361 a.C.\nA partire dal IV secolo a.C. quando Roma inizi\u00f2 ad espandersi, di pari passo la conquista della penisola venne avviata la costruzione di nuove strade, con scopi principalmente militari, come supporto alla progressiva annessione di nuovi territori, per rafforzare i nuovi confini raggiunti e preparare ulteriori conquiste, ma anche con funzioni amministrative e commerciali.\nCon il nome di vie (\"viae\" in latino) venivano indicate le strade extraurbane. Il termine deriva dalla radice indoeuropea \"*wegh-\" con il suffisso \"-ya\", che significa \"andare\", ma che esprime anche il senso di \"trasporto\". La pi\u00f9 antica tra le grandi vie di comunicazione, le \"viae publicae\" fu la Via Appia, iniziata nel 312 a.C. da Appio Claudio Cieco per aprire la strada verso la Magna Grecia nel contesto delle guerre sannitiche. Inizialmente la via arrivava fino a Capua, ma venne in seguito prolungata fino a Brindisi, da dove ci si poteva imbarcare per le provincie balcaniche.\nNel corso dei secoli il tracciato delle strade ha subito diverse modifiche, con variazioni di percorso e prolungamenti.\nLeggi e tradizioni.\nLe prime regole per la costruzione e l\u2019utilizzo delle strade vennero emanate fin dai tempi pi\u00f9 antichi del periodo repubblicano. Le leggi delle Dodici tavole, datate attorno al 450 a.C., specificavano le caratteristiche dimensionali delle strade, stabilendo che la larghezza non fosse inferiore a otto piedi (2,1 m) nei tratti rettilinei e di sedici (4,2 m) nelle curve e per la prima volta indicavano diritti e limitazioni per il loro utilizzo. Queste erano le larghezze minime ma nella tarda repubblica larghezze di circa 12 piedi erano comuni per le strade pubbliche, tali da permettere senza interferenze il passaggio di due carri.\nLa legge romana prevedeva delle servit\u00f9 di passaggio, distinte in \"iter\" (diritto di transito a piedi), \"actus\" (diritto di condurre veicoli o animali) e \"via\" (combinazione di entrambe le servit\u00f9), che garantivano, a determinate condizioni, il diritto di transito su terreni privati.\nLo \"ius eundi\" (\"diritto di transito\") stabiliva la legittimit\u00e0 di utilizzo di un \"iter\" attraverso terreni privati laddove la strada fosse in rovina; lo \"ius agendi\" (\"diritto di condurre veicoli\") stabiliva il diritto di avvalersi di un \"actus\". Una \"via\" combinava entrambi i tipi di \"servitutes\", purch\u00e9 fosse almeno della larghezza minima stabilita.\nLa legge e la tradizione romana vietavano l'uso di veicoli in aree urbane, eccetto in alcuni casi, ad esempio le donne sposate e i funzionari governativi in servizio erano autorizzati a condurre veicoli. La Lex Iulia Municipalis limitava l'accesso diurno nelle citt\u00e0 ai carri commerciali, all'interno delle mura e fino a un miglio di distanza dalle mura.\nNon tutte le strade erano liberamente percorribili, le strade principali potevano essere soggette al pagamento di un pedaggio, richiesto in corrispondenza di ponti e alle porte della citt\u00e0. I pedaggi, uniti alle spese per i servizi durante il viaggio gravavano pesantemente sui costi di trasporto delle merci.\nResponsabilit\u00e0.\nNei primi tempi la responsabilit\u00e0 della cura delle strade era attribuita ai censori ma con lo sviluppo del dominio romano vennero create delle figure \"ad hoc\" incaricate della manutenzione. In Italia, la responsabilit\u00e0 pass\u00f2 in seguito ai comandanti militari e successivamente a commissari speciali o ai magistrati locali. Nelle province, consoli, pretori e loro legati avevano l'autorit\u00e0 di trattare direttamente con l'appaltatore.\nGli organi ufficiali che per primi furono incaricati della manutenzione delle strade erano due:\n\"Quattuorviri\" e \"duoviri\" facevano parte dei collegia conosciuti come vigintisexviri (che letteralmente significa \"Ventisei Uomini\"). Entrambi questi organi probabilmente erano di origine antica, ma il vero anno della loro istituzione \u00e8 sconosciuto.. Bench\u00e9 Pomponio, affermi che i \"quattuorviri\" erano stati istituiti intorno alla met\u00e0 del III secolo a.C., come per altre cariche pubbliche la prima menzione di questi organi si trova nella \"Lex Iulia Municipalis\" del 45 a.C.\nIn situazioni di emergenza venivano nominati dei \"curatores\", commissari straordinari per sovrintendere ai lavori di manutenzione o rifacimento. Tra coloro che hanno svolto questo incarico \u00e8 stato Giulio Cesare, che nel 67 a.C. divenne \"curator\" della via Appia, sulla quale intervenne anche a proprie spese.\nNelle zone rurali i magistri pagorum avevano l'autorit\u00e0 di mantenere le \"viae vicinales\". Nella citt\u00e0 di Roma ogni capofamiglia era legalmente responsabile per la riparazione della porzione di strada che passava davanti alla sua casa. Le strade che passavano davanti a un edificio pubblico o ad un tempio erano manutenute dagli aediles con denaro pubblico. Se una strada passava tra un edificio pubblico o un tempio e una casa privata, il tesoro pubblico e il proprietario privato dividevano le spese tra loro.\nLa riforma di Augusto.\nLa struttura degli incarichi per la gestione delle \"viae publicae\" fu modificata da Augusto, che con la sua riforma dell'amministrazione urbana abol\u00ec alcune figure e cre\u00f2 nuovi uffici in relazione alla manutenzione delle opere pubbliche, delle strade e degli acquedotti.\nAugusto, trovando inefficaci i \"collegia\", ridusse il numero dei magistrati da 26 a 20, abolendo completamente i \"duoviri\" e attribuendosi successivamente la carica di soprintendente della rete stradale che collegava Roma al resto dell'impero. Il consiglio dei \"quattuorviri\" fu mantenuto almeno fino al regno di Adriano tra il 117-138 d.C. Augusto istitu\u00ec per ciascuna delle strade principali i \"curatores viarum\", che avevano il compito di organizzare la manutenzione ordinaria e straordinaria e garantire la pubblica sicurezza lungo la via di competenza abolendo le figure dei commissari straordinari chiamati in situazioni di emergenza. Le persone nominate a questo incarico erano di rango senatoriale o equestre, a seconda dell'importanza delle strade loro assegnate. Ogni curatore aveva il dovere di stipulare i contratti per la manutenzione della propria strada e di far s\u00ec che l'appaltatore eseguisse scrupolosamente il lavoro assegnato, sia in termini di quantit\u00e0 che di qualit\u00e0.\nSecondo alcuni durante il regno di Claudio (41-54 d.C.) i questori sarebbero diventati responsabili della pavimentazione delle strade di Roma, o almeno avrebbero condiviso tale responsabilit\u00e0 con i \"quattuorviri\".\nClassificazione delle strade.\nLe strade romane erano di vari tipi, dalle piccole strade locali a quelle pi\u00f9 ampie a lunga percorrenza costruite per collegare citt\u00e0 e avamposti militari. Andavano da semplici strade di tronchi a strade pavimentate creando profondi letti di pietrisco per garantire che rimanessero asciutte, poich\u00e9 l'acqua sarebbe fluita attraverso le pietre sottostanti evitando la formazione di fango in terreni argillosi.\nClassificazione delle strade per importanza.\nA seconda dell\u2019importanza della via, ma anche in base alla loro propriet\u00e0 e responsabilit\u00e0 di manutenzione, Ulpiano distingue tre tipologie di strada:\nAccanto alla rete delle \"viae publicae\", le strade principali, esistevano numerose strade di interesse regionale, le \"viae rusticae\" o le \"viae vicinales\", che collegavano gli insediamenti minori (\"vici\") tra loro o con le vie principali, la cui manutenzione era a carico delle amministrazioni locali, o le \"viae privatae\", di interesse locale e manutenute a spese delle comunit\u00e0 o dei singoli cittadini che le utilizzavano.\n\"Viae publicae, consulares, praetoriae e militares\".\nLe \"viae publicae\", chiamate anche \"consulares\" o \"praetoriae\", insieme a quelle costruite specificamente per scopi militari, dette appunto \"viae militares\", erano le vie di grande comunicazione, di propriet\u00e0 dello stato. Queste vie collegavano le citt\u00e0 pi\u00f9 importanti, erano percorse dalle legioni romane nei loro trasferimenti e dai corrieri del servizio postale statale (\"cursus publicus\").\nLe \"viae publicae\" erano generalmente lastricate in pietra (\"viae silice stratae\") e affiancate da marciapiedi e canali di scolo. Alcune attraversavano fiumi e gole tramite ponti, talvolta venivano scavate gallerie nelle montagne. L'attraversamento di zone paludose era realizzato mediante strutture che poggiavano su zattere o pali..\nIn molti casi le \"viae publicae\" prendevano il nome dai magistrati che ne ordinarono la costruzione, oppure dalla localit\u00e0 in cui terminava la strada stessa; ad esempio la via Ardeatina, che porta da Roma ad Ardea. Nel caso delle strade pi\u00f9 antiche, la denominazione era data dal loro utilizzo prevalente: la via Salaria ad esempio \u00e8 cos\u00ec chiamata perch\u00e9 vi si trasportava il sale. Non di tutte le strade \u00e8 conosciuta la denominazione con cui erano identificate in epoca romana; in questi casi gli storici utilizzano denominazioni convenzionali, generalmente con i nomi latini delle citt\u00e0 di inizio e fine del percorso (ad esempio la strada da Milano a Pavia \u00e8 chiamata \"via Mediolanum-Ticinum\").\nLa decisione di costruire le \"viae publicae\" era di competenza del governo centrale ed in particolare in et\u00e0 repubblicana dei magistrati \"cum imperio\" (consoli e pretori, proconsoli nelle provincie) e, dopo il 20 a.C. dell'imperatore stesso.\n\"Viae privatae, rusticae, agrariae\".\nQuesta categoria include strade private e di campagna, in origine costruite da privati cittadini, investiti del potere di dedicarle all'uso pubblico. Queste strade beneficiavano di un diritto al passaggio, a favore o del pubblico o del proprietario di un particolare terreno. Sotto il titolo di \"viae privatae\" erano incluse anche le strade che collegavano strade pubbliche o principali a determinate propriet\u00e0 o insediamenti. Alla luce di questo, Ulpiano le considera a tutti gli effetti pubbliche.\n\"Viae vicinales\".\nErano considerate pubbliche o private a seconda che la costruzione originale utilizzasse fondi o materiali pubblici o privati. Queste strade, se costruite privatamente, diventavano pubbliche quando si perdeva la memoria dei costruttori privati. Siculo Flacco descrive le \"viae vicinales\" come strade \"de publicis quae divertunt in agros et saepe ad alteras publicas perveniunt\" (che deviano dalle strade pubbliche nei campi e spesso raggiungono altre strade pubbliche). I responsabili della loro manutenzione erano i \"magistri pagorum\". (autorit\u00e0 amministrative locali) che potevano richiedere ai proprietari vicini di fornire manodopera o di mantenere direttamente a loro spese in buone condizioni il tratto di strada che passava attraverso le loro propriet\u00e0.\nClassificazione delle strade per tipologia costruttiva.\nLe \"viae\" si distinguevano non solo a seconda del loro carattere pubblico o privato, ma anche per i materiali utilizzati e la tipologia costruttiva. Ulpiano le divideva in tre categorie:\n\"Viae munitae\".\nLe \"viae munitae\", chiamate anche \"lapide quadrato strata\" o \"s\u00edlice strata\", erano le strade pavimentate con blocchi squadrati di pietra. Le strade principali erano sempre pavimentate in pietra.\nLe prime vie pavimentate vennero realizzate nell'area urbana di Roma e poi questa tecnica fu estesa gradualmente a tutte le vie di grande traffico, per garantirne la capacit\u00e0 di resistere all\u2019usura e al peso dei veicoli, evitando sconnessure e cedimenti.\n\"Viae glareatae\".\nLe \"viae glareatae\", chiamate anche \"glarea strata\", erano strade in terra battuta con una superficie ricoperta da uno strato di ghiaia o sassi o talvolta con una pavimentazione in superficie posta su un sottofondo di ghiaia. Livio afferma che i censori del suo tempo furono i primi a commissionare la pavimentazione delle strade di Roma con pietre di selce, a posare la ghiaia sulle strade fuori citt\u00e0 e a creare i marciapiedi rialzati ai lati. In queste strade, la superficie era indurita con ghiaia e i blocchi di pietra erano semplicemente adagiasti su un letto di pietrisco. Un esempio di questo tipo di strada si trova lungo la Via Prenestina e vicino alla Via Latina.\n\"Viae terrenae\".\nLe \"viae terrenae\" erano strade, generalmente pianeggianti, con il fondo in terra battuta.\nMappa delle strade dell'impero romano.\nUn proverbio popolare recita che \"tutte le strade portano a Roma\". Si stima che alla massima espansione dell'impero i percorsi stradali principali si sviluppassero complessivamente per 53.000 miglia (circa 80.000 km), ripartiti fra 29 strade che si irradiavano da Roma verso l'Italia e altre che toccavano tutti i territori dell'Impero. dalla Spagna alla Mesopotamia, al Caucaso, alla Germania e alla Britannia.\nLa costruzione delle strade.\nLe strade romane erano pensate per durare a lungo riducendo al minimo la manutenzione. Per ottimizzare le distanze i Romani cercavano di costruire quando possibile strade rettilinee e nelle zone pianeggianti questa regola veniva seguita sistematicamente; quando questo non era possibile, perch\u00e9 avrebbe comportato salite molto ripide, impraticabili per i loro pesanti carriaggi, vennero costruite alternative pi\u00f9 lunghe, ma meglio percorribili dai veicoli. Le eventuali curve erano a largo raggio, di modo che i veicoli potessero affrontarle in velocit\u00e0, senza sbandare. Le strade secondarie si innestavano in quelle principali a un angolo di 90 gradi .\nEssi per tenersi al riparo dalle inondazioni evitavano comunque di percorrere i fondovalle e le rive dei fiumi, mentre nelle zone pi\u00f9 impervie, come i valichi alpini, anche le comode vie lastricate lasciavano il posto a semplici mulattiere.\nLa costruzione e la manutenzione delle strade ebbe le sue magistrature e una sua organizzazione con precise regole per l'impianto dei cantieri, l'arruolamento e la disciplina delle maestranze, i rilievi del terreno e lo studio del regime delle acque.\nI resti esistenti di \"viae publicae\", numerosi e spesso sufficientemente ben conservati, danno un quadro ben preciso delle modalit\u00e0 costruttive, bench\u00e9 siano solo poche e frammentarie le fonti scritte che descrivono le tecniche utilizzate per la costruzione delle strade. In assenza di testi normativi le poche informazioni disponibili sono riportate in testi di scrittori quali Plinio il Vecchio, Vitruvio, che descrisse la tecnica per realizzare i marciapiedi, identica a quella della sede stradale, tranne per quanto riguarda lo strato superiore, che consisteva nel primo caso di marmo o mosaico e nel secondo di blocchi di pietra e soprattutto del poeta Publio Papinio Stazio che nel poema in versi \"Via Domitiana\", compreso nel IV libro delle \"Silvae\", descrisse in maniera dettagliata le fasi di costruzione di una strada, nel 95 d.C., con riferimento appunto alla via Domiziana.\nDopo che i progettisti avevano stabilito dove in linea di massima avrebbe dovuto passare la strada, i \"mensores\" con accurate misurazioni individuavano il punto preciso per la costruzione, collocando dei pali lungo una linea chiamata \"rigor\" e, avvalendosi della \"groma\", strumento usato per tracciare angoli retti, definivano con precisione la griglia del piano stradale. Entravano poi in scena i \"libratores\" che scavando fino allo strato di roccia, o fino a uno strato solido, valutavano la natura del terreno e stabilivano la tecnica costruttiva da impiegare.\nA questo punto iniziava l'opera di costruzione vera e propria, tracciando dapprima con un aratro due solchi paralleli per delimitare la carreggiata, nei quali erano collocate delle pietre poste in verticale per contenere la massicciata. Veniva poi scavata una trincea sul cui fondo erano sistemate grosse pietre legate con cemento che costituivano la base (\"statumen\") su cui veniva collocato un triplice strato di materiali sovrapposti e compressi: ad un primo strato di conglomerato di pietre e frammenti di mattoni (\"rudus\" o \"ruderatio\") legati con calce che aveva lo scopo di drenare le acque, ne seguiva uno intermedio di brecciame costipato e compresso (\"nucleus\") ed infine la pavimentazione (\"pavimentum\") con pietre, blocchi di basalto o lastre squadrate, a seconda della disponibilit\u00e0 locale, perfettamente incastrate tra loro e collocate in maniera da garantire lo scorrimento e la raccolta delle acque in canalette di scolo laterali. La larghezza della carreggiata doveva permettere l'incrocio di due carri, e andava normalmente da 4 a 6 m. Le strade potevano avere ai lati marciapiedi riservati ai pedoni, in terra battuta (\"margines\") o lastricati (\"crepidines\"). Questi ultimi, presenti solo nelle strade pi\u00f9 importanti, potevano avere una larghezza anche di 3 m.\nOpere d'ingegneria stradale.\nPer superare gli ostacoli rappresentati da corsi d'acqua, zone acquitrinose e montagne, venivano realizzate complesse opere d'ingegneria. I Romani attuarono il taglio di colline e realizzarono gallerie, costruirono ponti e terrapieni di sostegno lungo i percorsi a mezza costa.\nNei terreni torbosi e paludosi si costruiva un piano stradale sopraelevato: dopo aver segnato il percorso con dei pali si riempiva lo spazio fra di essi con una massicciata di pietre e malta cementizia, innalzando il livello stradale fino a 2 metri sopra la palude.\nNel caso di grandi masse rocciose che ostruivano il cammino, dirupi, terreni montuosi o collinari si ricorreva spesso a sbancamenti e gallerie, interamente scavate a mano. Numerosi gli esempi di tagli nei monti per rendere pi\u00f9 agevole il valico, come la Montagna Spaccata lungo la via da Pozzuoli a Capua, in Campania. Nel I secolo, sull'Appia, per evitare il faticoso valico dell'arce di Terracina, venne tagliata la rupe di Pisco Montano aprendo una via pi\u00f9 comoda verso la piana di Fondi.\nGallerie.\nLe gallerie, chiamate con voce greca latinizzata \"cryptae\", vennero realizzate soprattutto per scopi militari, come la cosiddetta grotta di Cocceio (o \"grotta della Pace\"), fatta aprire da Marco Vipsanio Agrippa per creare un collegamento fra la base navale d'Averno e il lido di Cuma, al tempo della guerra fra Ottaviano e Sesto Pompeo, e la Crypta Neapolitana aperta nella collina di Posillipo per collegare Napoli a Pozzuoli, descritta da Seneca e - molti secoli dopo - da Alexandre Dumas nel \"Corricolo\". Nel I secolo, al tempo di Vespasiano, lungo la via Flaminia venne scavata la galleria del Furlo.\nPonti.\nTra le infrastrutture stradali i ponti romani, per le loro tecniche costruttive, sono tra le pi\u00f9 interessanti. I ponti venivano costruiti in legno o in pietra, a seconda delle necessit\u00e0 e delle possibilit\u00e0 di approvvigionamento o economiche. I ponti in legno erano usati per attraversare piccoli corsi d\u2019acqua oppure erano ponti provvisori per scopi militari. Questi ultimi poggiavano su piloni infissi nel letto del fiume, oppure su basamenti in pietra. Tra questi \u00e8 ricordato il ponte di Cesare sul Reno. Nella costruzione dei ponti in pietra, che utilizzavano l'arco come struttura di base, i Romani rivelarono una grande capacit\u00e0 costruttiva. Molti di essi sopravvivono intatti e sono considerati ancora oggi un modello di ingegneria idraulica. Tra i pi\u00f9 famosi il ponte di Tiberio a Rimini, a cinque arcate, il ponte di Alc\u00e1ntara sul Tago, entrambi tra i meglio conservati, e quello di Traiano sul Danubio, alle porte di ferro, al confine tra le attuali Serbia e Romania, progettato da Apollodoro di Damasco e di cui restano pochi ruderi.\nI primi ponti vennero costruiti in et\u00e0 repubblicana per attraversare il Tevere in ambito urbano: risalgono a quell'epoca il ponte Emilio o Ponte Rotto (179 a.C.), il ponte Milvio (109 a.C.), il ponte Fabricio (62 a.C.), ancora esistente.\nIn et\u00e0 imperiale inizia la costruzione dei primi ponti sulle grandi vie di comunicazione: il gi\u00e0 citato ponte di Tiberio a Rimini e il ponte di Augusto a Narni, anch'esso a cinque arcate, di cui quella centrale alta 32 m sul letto incassato della Nera, entrambi sulla via Flaminia, il ponte di Ascoli Piceno, a due archi, sulla via Salaria e quello di Domiziano alla foce del Volturno, di cui resta una testata in laterizio, inglobata nel castello medioevale di Castel Volturno.\nLe pietre miliari.\nLe strade erano dotate di pietre miliari, che indicavano la distanza in miglia dalla citt\u00e0 di partenza.\nSecondo una diffusa ricostruzione le distanze delle strade in partenza da Roma erano misurate dal miliario aureo, una colonna in marmo rivestita di bronzo dorato posta nel Foro Romano accanto al tempio di Saturno, sulla quale sarebbero state incise a lettere dorate le distanze tra Roma e le principali citt\u00e0 dell'impero.\nQuesta ricostruzione, basata su un'erronea interpretazione di un passo delle \"Vite parallele\" di Plutarco, \u00e8 priva di riscontri nelle fonti; il \"Miliarium aureum\" era in realt\u00e0 un monumento che celebrava Augusto nel suo ruolo di \"curator viarum\", mentre le distanze erano ufficialmente misurate a partire dalle porte delle mura serviane. Per le altre strade, la distanza era riferita alla citt\u00e0 di inizio della via o da un altro importante centro urbano, mentre, a differenza delle moderne indicazioni stradali, non era riportata la distanza ancora da coprire per raggiungere la meta.\nLe pietre miliari vennero utilizzate gi\u00e0 prima del 250 a.C. per la via Appia e dopo il 124 a.C. per la maggior parte delle altre strade. La pietra miliare, o \"miliarum\" era una colonna circolare su una solida base rettangolare, infissa nel terreno ai margini della strada, ed aveva dimensioni ragguardevoli, potendo arrivare fino a un metro e mezzo di diametro e oltre due metri di altezza. Sulla colonna era incisa la distanza in miglia dalla citt\u00e0 di riferimento e spesso riportava iscrizioni con dediche ai personaggi pubblici che avevano ordinato la costruzione, il rifacimento o la riparazione della strada. Per le loro dimensioni erano ben visibili e in zone pianeggianti, in assenza di alberi ai margini della strada, da un miliario era possibile vedere in lontananza sia quello precedente che quello successivo.\nToponimi numerali.\nIl conteggio delle miglia lungo le antiche strade romane ha originato molti degli attuali toponimi numerali italiani, presenti soprattutto al centro nord e generalmente riferiti a nuclei urbani sorti nel medioevo sul sito di luoghi di sosta lungo le principali vie romane. Questi centri urbani, situati in prossimit\u00e0 delle maggiori citt\u00e0 dell'antichit\u00e0, riportano riferimenti numerali concentrati in genere attorno alla prima decina (Terzo, Quarto, Quinto, Sesto, Settimo, Ottavo, Nono, Decimo), pi\u00f9 raramente su distanze maggiori; \u00e8 eccezionalmente documentato il caso di \"Ad Centesimum\", localit\u00e0 posta sulla via Salaria a 100 miglia da Roma, citata nell'Itinerario antonino e identificata con Trisungo, frazione di Arquata del Tronto, nei pressi di Ascoli Piceno. Non ci sono evidenze di toponimi numerali riferibili al primo o al secondo miglio, distanze troppo vicine alla citt\u00e0 di riferimento per richiedere la presenza di un punto di sosta attrezzato.\nUn altro toponimo, in questo caso non numerale, derivato dall'uso delle pietre miliari, presente nel nord Italia ed in particolare nel milanese, \u00e8 \"Pilastro\" o \"Pilastrello\", riferito a cascine o chiesette campestri sorte in corrispondenza delle colonne miliari di antiche strade romane.\nL'esistenza di questi toponimi ha dato un importante contributo alla ricostruzione del percorso di molte vie romane. Di seguito un elenco parziale di toponimi numerali italiani:\n\"Ad tertium lapidem (III)\"\n\"Ad quartum lapidem (IV)\"\n\"Ad quintum lapidem (V)\"\n\"Ad sextum lapidem (VI)\"\n\"Ad septimum lapidem (VII)\"\n\"Ad octavum lapidem (VIII)\"\n\"Ad nonum lapidem (IX)\"\n\"Ad decimum lapidem (X)\"\n\"Ad quartum decimum lapidem (XIV)\"\n\"Ad quintum decimum lapidem (XV)\"\n\"Ad tricesimum lapidem (XXX)\"\nGli itineraria.\nI romani e i viaggiatori antichi in generale non usavano mappe stradali, ma per orientarsi durante un viaggio e valutare i tempi di percorrenza venivano usati gli \"itineraria\", semplici liste di citt\u00e0 che si incontravano lungo la strada. Per dare ordine e maggiori spiegazioni, i romani disegnavano dei diagrammi di linee parallele che mostravano le ramificazioni delle strade; non potevano essere considerati mappe, perch\u00e9 rappresentavano solo l'andamento e le interconnessioni delle strade, ma non la morfologia del terreno. Questi diagrammi venivano presumibilmente ricopiati e venduti ai viaggiatori. I migliori avevano dei simboli per le citt\u00e0, per le stazioni di sosta, per i corsi d'acqua e cos\u00ec via.\nDopo il primo itinerario maestro, voluto da Cesare e Marco Antonio, ne vennero realizzati altri. L\"Itinerarium Provinciarum Antonini Augusti\" (Itinerario antonino) risale all'inizio del III secolo. Prende il nome dall\u2019imperatore Marco Aurelio Antonino Augusto, pi\u00f9 noto come Caracalla. Fu stampato per la prima volta nel 1521 e riporta un elenco delle stazioni e delle distanze tra le localit\u00e0 poste sulle diverse strade dell'Impero.\nUn altro famoso itinerario che ci \u00e8 pervenuto \u00e8 la Tabula Peutingeriana, che inizia gi\u00e0 ad assumere la forma di una carta geografica, bench\u00e9 molto primitiva. La Tabula Peutingeriana \u00e8 una copia medioevale in pergamena di una mappa romana che mostra le vie militari dell'impero. La Cosmografia ravennate risale al VII secolo, ma riprende materiale di epoche precedenti.\nTalvolta sono stati ritrovati itinerari riportati sugli oggetti pi\u00f9 disparati, come le celebri \"Coppe di Cadice\" (detti anche bicchieri di Vicarello), quattro coppe d'argento trovate nel 1852 nei pressi di Vicarello (Bracciano) durante gli scavi per la costruzione di una casa, che portano incisi i nomi e le distanze delle stazioni fra Cadice e Roma.\nL\"Itinerarium Burdigalense\" (Itinerario di Bordeaux), risale al IV secolo e descrive il percorso da Bordeaux (\"Burdigala\"), sulla costa atlantica della Gallia, fino a Gerusalemme, ed \u00e8 il pi\u00f9 antico itinerario riferibile ad un pellegrinaggio cristiano in Terra santa.\nServizi.\nPunti di sosta.\nUna legione in marcia non aveva bisogno di punti di sosta, perch\u00e9 portava con s\u00e9 un intero convoglio di bagagli (\"impedimenta\") e costruiva ogni sera il proprio campo (\"castrum\") a lato della strada.\nPer gli altri viaggiatori, dal tempo di Augusto furono istituiti lungo il percorso dei luoghi di sosta dotati di servizi. I pi\u00f9 importanti, riservati ai funzionari pubblici, erano le \"mansiones\"; situate lungo le vie principali a circa una giornata di viaggio, permettevano ai viaggiatori di fermarsi e pernottare. Presso le mansiones sorgevano le \"cauponae\", per ospitare il personale che viaggiava come scorta dei funzionari. Un viaggiatore a piedi percorreva circa 20 miglia al giorno, una staffetta di corrieri governativi a cavallo poteva coprire una distanza di 50 miglia, ma in casi eccezionali poteva percorrere anche 80-100 miglia in un giorno. Come raccontano diversi storici di quel tempo nel 9 a.C. Tiberio, che si trovava a \"Ticinum\" (Pavia), usando queste stazioni raggiunse rapidamente a \"Mogontiacum\" il fratello Druso il Germanico, morente per una gangrena causata da una caduta da cavallo, percorrendo duecento miglia in un giorno e in una notte.\nTra due mansiones sorgevano diverse \"mutationes\", stazioni per il cambio di cavalli, muli e buoi. Qui si poteva usufruire anche dei servizi di stallieri, maniscalchi ed \"equarii medici\", cio\u00e8 veterinari specializzati nella cura dei cavalli e officine per la manutenzione dei carri, oltre che il rifornimento di viveri.\nPer i comuni viaggiatori, a cui non era permesso alloggiare nelle \"mansiones\", presso i punti di sosta sorsero delle locande private, le \"tabernae\", locali a basso costo, spesso poco raccomandabili. Bench\u00e9 identificati con lo stesso termine utilizzato per le osterie cittadine, questi locali avevano piuttosto una funzione di \"ostelli\"; col tempo divennero pi\u00f9 lussuosi e la loro fama si differenzi\u00f2, guadagnandosi una maggiore o minore reputazione a seconda del livello dei servizi offerti e delle persone che li frequentavano.\nIl servizio postale.\nNell'Impero Romano esistevano due servizi postali, uno pubblico e uno privato.\nIl cursus publicus, istituito da Augusto per assicurare le comunicazioni del potere centrale con gli organi amministrativi periferici, portava la posta ufficiale attraverso una rete diffusa su tutto il sistema viario romano. I mezzi di trasporto pi\u00f9 usati nel \"cursus publicus\" erano il \"birotium\" (piccolo carro a due ruote) e il cisium, ma per le consegne pi\u00f9 urgenti si usavano corrieri a cavallo. Questo servizio poteva essere utilizzato soltanto dalle autorit\u00e0 statali e non da tutti i cittadini. Inizialmente i corrieri erano militari, pi\u00f9 tardi vennero sostituiti da liberti e anche da schiavi.\nOltre al servizio rapido per la posta venne istituito anche il cursus clabularis, effettuato con carri pesanti per il trasporto degli approvvigionamenti. Il tragitto tra una citt\u00e0 e l'altra era organizzato in stazioni di cambio dei cavalli chiamate \"statio posita\" da cui deriv\u00f2 il nome \"stazione di posta\".\nCon l'estendersi del dominio romano venne a crearsi una rete di affari che favor\u00ec l'ascesa di una nuova classe sociale imprenditoriale. Per le loro esigenze di comunicazione, questi facoltosi imprenditori potevano servirsi di corrieri a cavallo detti \"tabellarii\" o \"cursores\", una rete postale privata che consegnava la posta a tariffe prestabilite con un sistema a staffetta. In funzione di questo servizio venne organizzata una rete capillare di stazioni di posta. La percorrenza media giornaliera era di circa 45 miglia (70 km). I tabellarii portavano un caratteristico cappello in pelle a larghe tese, chiamato \"petasus\" per ripararsi dal sole e dalla pioggia.\nAccanto a questi sulle strade viaggiavano altri corrieri privati, liberti o schiavi fidati ai quali i ricchi romani affidavano personalmente corrispondenza o merci da recapitare.\nMezzi di trasporto.\nSulle strade extraurbane i Romani usavano diversi tipi di veicoli: per il trasporto di merci l'utilizzo dei carri era generalizzato; il carro pi\u00f9 diffuso era detto \"plaustrum\" o \"plostrum\". I carri avevano quattro ruote in legno pieno dello spessore di diversi centimetri, di cui le anteriori pi\u00f9 piccole, ed un robusto pianale in tavole con due fiancate per contenere il carico. L'asse anteriore poteva ruotare su un perno per affrontare le curve.\nL'esercito usava un carro standard detto \"carrus\", il cui uso era regolamentato nell'ambito del cosiddetto \"cursus clabularis\", il servizio di trasporto di merci e persone utilizzato dall'esercito sulle lunghe distanze. Questo carro viaggiava al seguito delle legioni, trasportandone gli \"impedimenta\", cio\u00e8 i bagagli.\nPer il trasporto di persone, esistevano diversi tipi di calessi e carrozze. \"Cisium\" ed \"essedum\" erano calessi di piccole dimensioni a due ruote, molto antichi; trainati da un cavallo, portavano solo due persone senza bagaglio, erano quindi adatti solamente a brevi percorsi. I \"cisia\", veloci e leggeri, erano i calessi pi\u00f9 comuni disponibili per il noleggio, e venivano affittati dai \"cisarii\", che avevano sede alle porte delle citt\u00e0, poich\u00e9 la Lex Iulia Municipalis del 45 a.C., applicata prima a Roma e poi estesa alle principali citt\u00e0 vietava, con poche eccezioni, di introdurre veicoli in citt\u00e0 nelle ore diurne.\nSulle lunghe percorrenze il mezzo pi\u00f9 diffuso era la \"raeda\" (o \"rheda\"), una carrozza a quattro ruote e con un pianale con alte sponde, sul quale venivano montati dei sedili. Ogni lato aveva uno sportello per entrare. La \"raeda\" portava quattro persone con i loro bagagli, fino al massimo peso legalmente consentito di 1000 libbre. Veniva tirata da una muta di buoi, muli o cavalli, e poteva essere coperta con un telo in caso di cattivo tempo.\nSimile alla \"raeda\" era la \"carruca\", antenata delle diligenze usate per il trasporto pubblico molti secoli dopo, che portava fino a sei persone ed era coperta da un tendone, probabilmente in pelle; anche il posto del conduttore era protetto dalle intemperie. Una versione, detta \"carruca dormitoria\", era attrezzata per consentire ai passeggeri di dormire durante il viaggio in modo relativamente confortevole.\nPrincipali strade romane.\nBench\u00e9 il tracciato delle principali strade sia noto, in molti casi esistono tra gli studiosi disparit\u00e0 di opinioni per la mancanza di evidenze archeologiche dovute all'interramento nel tempo della sede stradale o al contrario all'asportazione dei tratti sopraelevati o ancora perch\u00e9 le strutture sono state distrutte dall'espansione urbanistica delle citt\u00e0. Molte strade moderne ancora seguono il tracciato di quelle romane o, pur con un percorso leggermente diverso, ne riprendono la denominazione.\nItalia.\nStrade transalpine.\nI Romani costruirono anche strade d'alta montagna per valicare le Alpi e dirette verso le Gallie, la Rezia e il Norico."}
{"id": "12401", "revid": "2219966", "url": "https://it.wikipedia.org/wiki?curid=12401", "title": "Calimera", "text": "Calimera (\u039a\u03b1\u03bb\u03b7\u03bc\u03ad\u03c1\u03b1, \"Kalim\u00e8ra\" in griko) \u00e8 un comune italiano di abitanti della provincia di Lecce in Puglia.\nSorge nel Salento centrale, a sud del capoluogo provinciale. Appartiene alla storica regione della Grec\u00eca Salentina, un'isola linguistica di nove comuni in cui si parla un antico idioma di origine greca, il griko.\nGeografia fisica.\nTerritorio.\nIl territorio del comune di Calimera, posto nella parte centro-orientale del Salento, ha una superficie di per una densit\u00e0 abitativa di 621 abitanti per chilometro quadrato. La morfologia del territorio \u00e8 pianeggiante; sorge a e confina a nord con i comuni di Castri di Lecce e Vernole, a est con i comuni di Melendugno e Carpignano Salentino, a sud con i comuni di Martano e Zollino, a ovest con i comuni di Martignano e Caprarica di Lecce.\nClima.\nDal punto di vista meteorologico Calimera rientra nel territorio del Salento orientale che presenta un clima mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +, mentre quella del mese pi\u00f9 caldo, agosto, si aggira sui +. Le precipitazioni, frequenti in autunno ed in inverno, si attestano attorno ai di pioggia/anno. La primavera e l'estate sono caratterizzate da lunghi periodi di siccit\u00e0.\nFacendo riferimento alla ventosit\u00e0, i comuni del Salento orientale sono influenzati fortemente dal vento attraverso correnti fredde di origine balcanica, oppure calde di origine africana. Secondo il proverbio popolare, durante il mese di Maggio il paese \u00e8 particolarmente sferzato dal vento: sono i \"venti di Roca\", perch\u00e9 si dice che si scatenino dopo la festa della Madonna di Roca, il primo sabato di Maggio..\nOrigini del nome.\nSecondo un'interpretazione controversa il nome Calimera deriverebbe dal greco \u039a\u03b1\u03bb\u03b7\u03bc\u03ad\u03c1\u03b1 \"(Kalim\u00e8ra)\", che significa \"buon giorno\" o, secondo alcuni studiosi, bella contrada (\u03ba\u03b1\u03bb\u03bb\u03ac \u03bc\u03b5\u03c1\u03ad\u03b1, \"kall\u00e1 mer\u00e9a\"). Altre ipotesi si rifanno, invece, a una derivazione bizantina del toponimo \"cal/gal\", presente anche nelle parole Alliste (originariamente \"Calliste\") o Galugnano, seppur con sfumature diverse di significato. Tradizionalmente i calimeresi credono per\u00f2 che derivi da un modo di dire degli abitanti di Martano, ipotetici fondatori del paese, che possedevano qui le loro ville: \"Pame, pame, ca s\u00ecmmeri ene kal\u00ec em\u00e8ra!\", che in italiano significa \"Andiamo andiamo (nelle ville), che oggi \u00e8 una bella giornata!\". Da \"kal\u00ec em\u00e8ra\" sarebbe dunque derivato il toponimo Calimera.\nStoria.\nLe origini del paese sono incerte. Seguendo un criterio cronologico possiamo dedurre, vista la presenza nelle campagne limitrofe del \"Dolmen Placa\" e della \"Specchia dei Mori\" (Segla u demon\u00ecu in griko), che il territorio fu abitato sin dall'Et\u00e0 del Bronzo. Inserita nel sistema viario romano della Via Traiana Calabra che collegava Otranto a Lecce e Brindisi, rappresent\u00f2 subito un sito adatto a essere popolato. Come per gli altri centri ellenofoni del Salento, il dibattito storiografico lega la sua nascita a una presunta colonizzazione bizantina o a pi\u00f9 antiche radici magnogreche.\nProbabilmente il primo nucleo del paese nacque nell'area della Masseria San Biagio, dove esisteva un casale. Solo successivamente nacque il nucleo attuale. La primitiva pianta del paese era a \"T\", con tre strade e un vicolo abbastanza profondo nella zona dell'attuale piazza. Le vie primitive corrispondono alle attuali vie Costantini, Mayro e Montinari. Il vico era invece chiamato \"corte Ospizio\", a causa della presenza di un ospizio di propriet\u00e0 dei Francescani. Su tutte e tre le strade erano presenti le tradizionali e caratteristiche case a corte. Solo lentamente inizi\u00f2 la costruzione di nuove strade in quello che era un casale aperto medievale. Vennero realizzate l'attuale via Roma e solo nell'Ottocento venne creata la prima via costruita in maniera diritta, via Umberto I, venendo a mancare le esigenze difensive che avevano obbligato il piccolo centro griko a costruire vie contorte.\nSino e per tutto il XIX secolo il paese era completamente ellenofono, con un'economia limitata alla produzione del carbone e solo successivamente delle patate dolci. Agli inizi del XX secolo, vennero aperte le prime scuole pubbliche, che si tenevano spesso all'interno della casa dell'insegnante. Fu cos\u00ec che le prime famiglie (inizialmente solo quelle nobili) iniziarono ad apprendere l'italiano come seconda lingua. A partire dal secondo dopoguerra, i genitori, nel timore che i bambini non riuscissero ad apprendere l'italiano, iniziarono a non trasmette pi\u00f9 alla prole l'idioma greco, passando al dialetto o ad un rudimentale italiano. Con l'avvento della scuola dell'obbligo, a partire dagli anni '60 nessun bambino impar\u00f2 pi\u00f9 il griko. Attualmente la societ\u00e0 calimerese si \u00e8 completamente omologata linguisticamente a quella italiana. Pochi sono gli appassionati che cercano di riportate la lingua greca all'antico splendore, con risultati anche soddisfacenti: si sta infatti riscoprendo la propria identit\u00e0 grika, con diverse persone che hanno imparato volontariamente il griko. Sono state riprese anche le antiche tradizioni musicali: si \u00e8 ritornato a cantare la passione in griko durante la Settimana Santa, i gruppi musicali che hanno parte del proprio repertorio in griko si moltiplicano e anche se una resurrezione linguistica sembra ancora lontana, \u00e8 stato garantito un proseguimento culturale all'antica lingua.\n\u00c8 probabile che l'attuale centro urbano sia sorto nei pressi di un insediamento risalente all'XI secolo, al centro di un'area archeologica che mostra frequentazioni dal II al XV secolo d.C. A testimoniare quanto detto, rimangono le tracce di un insediamento medievale (tombe, fosse frumentarie, grotte, tracciati viarii).\nSino agli inizi del XVII secolo il credo della popolazione era di Rito bizantino, anche se la parrocchia apparteneva alla diocesi di Otranto di rito latino. A seguito dei rigori imposti dal Concilio di Trento, il rito greco inizi\u00f2 rapidamente a declinare. L'ultimo papas greco di Calimera, Sigismondo o Gismondo de Matteis, venne assassinato da mani ignote e sostituito da un parroco latino, don Troylo Licci. Rapidamente venne abbattuto il tempio greco, sostituito dall'attuale matrice, e l'archivio parrocchiale and\u00f2 bruciato. Curioso \u00e8 il fatto che fino a 50 anni fa il parroco veniva ancora chiamato papas o papa.\nInteressata dalle numerose invasioni dei saraceni e dei Turchi ottomani, la cittadina fu legata alle vicende della vicina Martano, di cui fu \"annesso borgo\" (frazione), e alle famiglie che la ebbero in feudo. Verso la met\u00e0 del XVI secolo era di propriet\u00e0 del marchese Del Monte, pass\u00f2 poi a Don Luigi Trani, al duca Lorenzo Brunossi e al marchese Sebastiano Gadaleta.\nSimboli.\nDescrizione dello stemma:\nMonumenti e luoghi d'interesse.\nArchitetture religiose.\nChiesa madre.\nDedicata al protettore San Brizio, \u00e8 un ampio edificio a navata unica sorto nel 1689 sulle rovine di un tempio pi\u00f9 antico a due navate. \u00c8 situata nella centrale Piazza del Sole. Possiede un prospetto rettangolare, diviso in due ordini, con un ampio portale barocco, sul quale troneggia la statua in pietra leccese del titolare.\nChiesa dell'Immacolata.\n\u00c8 la seconda, per grandezza, dopo la Chiesa Parrocchiale. Edificata nel 1636 (si dice che fosse l'antica parrocchiale)ha subito nel corso del XX secolo radicali mutamenti, come lo smantellamento del coro ligneo e la sostituzione del pavimento maiolicato.\nPresenta un unico altare in pietra leccese, che riporta una tela rappresentante la Vergine Immacolata in gloria con ai piedi San Donato, San Paolo, Sant'Antonio di Padova, San Paolo e il patrono San Brizio. Nella chiesa aveva sede la Confraternita dell'Immacolata, esistita fino agli '80 del XX secolo. Nel tempietto sono presenti le statue dell'Immacolata, dell'Addolorata e del Cristo Morto.\nChiesa della Madonna di Costantinopoli.\nEsistente gi\u00e0 nel XVI secolo, fu abbattuta negli anni settanta del Novecento per far posto all'edificazione di uno stabile, all'interno del quale \u00e8 conservato un affresco, datato 1603, dedicato alla Madonna di Costantinopoli. L'affresco testimonia la convivenza del rito greco e di quello latino nella rappresentazione pittorica degli abiti talari dei due vescovi effigiati, l'occidentale Sant'Eligio e l'orientale Sant'Elia.\nChiesa di San Vito e Sacra Roccia di San Vito.\nUbicata nella campagna a est del cimitero, vicino a uno degli ingressi dell'antico Bosco di Calimera, risale al Cinquecento. Al centro dell'unica navata, sporge dal pavimento un megalite calcareo di epoca precristiana, detto Sacra Roccia di San Vito, con un foro nel mezzo (men-an-tol, ovvero pietra forata). La tradizione vuole che nel giorno di Pasquetta la gente passi attraverso il foro per purificarsi. Questa usanza si fa risalire ai riti propiziatori della fertilit\u00e0. Il sasso presenta nella parte superiore i resti dell'affresco che raffigurava San Vito Martire.\nChiesa di San Biagio.\n\u00c8 una chiesa semiipogea medievale situata in aperta campagna, sulla strada che conduce a Melendugno. La chiesa \u00e8 ci\u00f2 che rimane di un insediamento di laure basiliane. Sorge in un'area di grande interesse storico con testimonianze che vanno dal II al XV secolo d.C.\nL'edificio, attualmente puntellato in attesa di interventi di consolidamento e restauro, presenta all'interno un affresco settecentesco raffigurante San Biagio e Sant'Eligio.\nIl nucleo originario, la cappella vera e propria, affonda le sue origini sino all'anno 1000. Era il centro di un piccolo casale di cui oggi rimangono pochissime tracce. Decaduto il casale, anche la chiesa inizi\u00f2 a deteriorarsi, sinch\u00e9 nel 1758 venne restaurata. Venne realizzato l'affresco sopra all'altare e la struttura fu inglobata in una struttura pi\u00f9 ampia, che inglobava la chiesa al piano inferiore mentre nel piano superiore venne realizzato un piccolo alloggio per i monaci. L'alloggio era dotato di uno spioncino in modo che i padri potessero avvistare le numerose bande di banditi che in quel periodo battevano la zona. Col passare del tempo, la struttura sub\u00ec un nuovo declino, tanto che venne declassata a fienile dopo la rimozione della pietra santa. Il livello del terreno fu rialzato fino al livello della campagna e la struttura divenne un fienile. Solo nel secolo scorso a cura dell'associazione Gheton\u00eca l'edificio fu ripulito e sottoposto a restauro.\nAltro.\nVia Costantini (gi\u00e0 Vicolo de li Sette Dolori).\nIl tratto iniziale provenendo da Piazza del Sole presenta interessanti esempi di edilizia sei/settecentesca. Nel vico San Vito \u00e8 possibile osservare la caratteristica gerarchia degli spazi che si snodano fra strada, spazio semipubblico e spazio privato. Al civico 41, la casa a corte bassa \u00e8 un esempio di dimora contadina povera. Al n. 52, in un'altra casa a corte, \u00e8 ospitata la \"Casa-museo della Civilt\u00e0 Contadina e della Cultura Grika\", allestita dal Circolo Culturale Gheton\u00eca nel 2003. Gli oggetti della cultura materiale sono esposti in ambienti organizzati a tema (cucina, casa, campagna, tradizioni e artigianato, storia, architettura e archeologia); brani di musica tradizionale grika accompagnano i visitatori nei vari ambienti. Possono inoltre essere consultate la biblioteca (comprende circa 4000 volumi specializzati nella Grec\u00eca Salentina e nel Salento, tesi di laurea, corrispondenza fra studiosi), emeroteca (con circa 14000 articoli catalogati, riguardanti l'area ellenofona), materiali multimediali (videocassette, cd e cd-rom, DVD). Presso la struttura si svolgono progetti di Servizio Civile Nazionale, Tirocini formativi universitari, ricerche per l'elaborazione di tesi di laurea e di dottorato, indagini e studi sul territorio greco-salentino.\nNella via \u00e8 situata la cappella della Madonna Addolorata. La chiesa \u00e8 in pessimo stato. L'antica tela raffigurante la Madonna addolorata, mandata ad Otranto per un restauro, non \u00e8 pi\u00f9 tornata a Calimera a causa delle pessime condizioni del tempietto e oggi \u00e8 conservata nel Museo diocesano.\nVia Montinari (gi\u00e0 Vicolo del Carmine).\nVia Montinari \u00e8 l'asse viario pi\u00f9 importante del centro.\nSi incontra la chiesa di Sant'Antonio accanto alla quale un tempo sorgeva un \"hospitale\" che accoglieva i pellegrini e la gente di passaggio. La chiesa ha un originale e armonico prospetto ma, nell'interno, sono evidenti i rifacimenti subiti negli ultimi secoli.\nAlcuni anni fa sono stati eseguiti dei lavori di restauro e, nell'occasione, il prospetto \u00e8 stato arretrato, conservando per\u00f2 intatte le sue linee. Durante tali lavori \u00e8 stata scoperta, nel centro del pavimento, una sepoltura con i resti del sacerdote Marino Licci, Plebanus VI Latinus, che volle l\u00ec essere sepolto. Presenta una tela con un dipinto raffigurante la Visitazione in cattivo stato di conservazione. In tempi andati, fu importante per il paese in quanto sede della disciolta Pia Unione di San Brizio, esistita sino agli anni '80 del XX secolo. A ricordo di ci\u00f2 in cima all'altare vi \u00e8 un'immagine del santo.\nLa strada presenta inoltre delle belle corti, come quella di San Calimero e di San Paolo. Molte delle case a corte di Calimera sono dotate di vano antistante, il sappu\u00e8rtu, che serviva come deposito degli attrezzi e ricovero degli animali.\nA met\u00e0 del percorso vi \u00e8 una Piazza con il monumento ai Caduti. Originariamente collocato in Piazza del Sole, il bronzo, collocato su di un alto piedistallo in marmo di Carrara, sul quale sono stati incisi i nomi dei caduti di Calimera nelle ultime guerre, rappresenta la Vittoria ed \u00e8 opera del Bortone, artista ruffanese.\nSuperando Piazza dei Caduti, si trova la cappella del Carmine con un antico soffitto a capriate: sulla finestra \u00e8 riportata la data 1577. La cappella conserva un dipinto della Madonna del Carmelo e una statua portante il medesimo titolo. Accanto, il bel portale di palazzo Montinari, che pare fu la residenza dell'ultimo \"protopap\u00e1s\" di rito greco, Sigismondo De Matteis, morto nel 1621.\nVia Mayro (gi\u00e0 Vicolo de la Concezione).\nSu via Mayro al civico 51, si incontra il palazzo Mayro, con un nucleo del 1600. Quasi di fronte, al n. 46, si trova la casa natale dell'ellenista Vito Domenico Palumbo. Sempre in via Mayro incontriamo la corte e la cappella del Crocifisso del 1698. La volta \u00e8 tutta affrescata con l'immagine dello Spirito Santo al centro e dei quattro evangelisti. Sull'altare \u00e8 presente un grande Crocifisso ligneo del Seicento, attribuito a Placido Buffelli.\nGiardini pubblici.\nI giardini pubblici di Calimera si trovano alla fine di via Montinari. Raccontano le vicende dell'etnia dalle due lingue e dell'impegno al recupero di un'identit\u00e0 sociale che, con la modernizzazione, ha rischiato di scomparire totalmente.\nTra i busti di Vito Domenico Palumbo, del De Santis e del Gabrieli, spicca la \"Stele\" marmorea del IV secolo a.C., donata dalla citt\u00e0 di Atene a Calimera nel 1960 (nel 1957, l'allora Sindaco di Calimera, Giannino Aprile, aveva indirizzato al Sindaco di Atene una lettera chiedendo un avanzo architettonico o, almeno, un sasso dell'Acropoli come simbolo della comune origine e di un'ideale continuit\u00e0 di rapporti: la sua lettera fu pubblicata in molti quotidiani di Atene).\nLa Stele \u00e8 in puro marmo attico e proviene dal Museo nazionale di Atene. Reca incise le parole \"Patroclia di Proclide da Atmon\", localit\u00e0 presso Marussi, nei sobborghi di Atene, dove venne rinvenuta. La Stele, di fattura perfetta, con un bassorilievo rappresentante il Saluto di Patroclia, \u00e8 sormontata da una palmetta ed \u00e8 ornata di fiori simboleggianti la serenit\u00e0 rassegnata della morte. \u00c8 uno dei migliori esemplari di monumenti funebri conosciuti: per la sua perfetta armonia incanta chi la guarda anche se il bassorilievo centrale \u00e8 un po' corroso dal tempo e il fusto, rotto trasversalmente, \u00e8 saldato. \u00c8 sistemata in un'edicola in pietra viva di Soleto, sul cui timpano \u00e8 inciso \"'Zeni 'su en ise ett\u00f9 \u2018sti Kalimera / Straniera tu non sei qui a Calimera\" (traslitterato in Greco sarebbe: \u039e\u03ad\u03bd\u03b7 '\u03c3\u03bf\u03cd '\u03b5\u03bd \u03b5\u03af\u03c3\u03b1\u03b9 \u03b5\u03c4\u03c4\u03bf\u03cd \u03c3\u03c4\u03b7 \u039a\u03b1\u03bb\u03b7\u03bc\u03ad\u03c1\u03b1), verso tratto dall'omonima poesia di Brizio Montinaro, attore e scrittore.\nMonumenti.\nDolmen Placa.\nNei dintorni di Calimera si trovano numerosi monumenti megalitici, fra cui i dolmen, monumenti sepolcrali costituiti da tre o pi\u00f9 lastre conficcate nel suolo e sormontate da un'altra lastra di dimensioni maggiori, poggiante sulle prime.\nA dal paese, sulla strada che porta a Melendugno, addentrato di un chilometro sulla destra tra gli ulivi, si trova il famoso Dolmen Placa, scoperto da Cosimo De Giorgi.\nSociet\u00e0.\nEtnie e minoranze straniere.\nAl 31 dicembre 2020 a Calimera risultano residenti 114 cittadini stranieri. Le nazionalit\u00e0 principali sono:\nLingue e dialetti.\nA Calimera, comune della Grec\u00eca Salentina, oltre al dialetto salentino, si parla il Griko.\nIl grecanico o griko (anche \"grico\") \u00e8 un dialetto (o gruppo di dialetti) di tipo neo-greco residuato probabilmente di una pi\u00f9 ampia e continua area linguistica ellenofona esistita anticamente nella parte costiera della Magna Grecia. I greci odierni chiamano la lingua Katoitali\u00f3tika (Greco: \u039a\u03b1\u03c4\u03c9\u03b9\u03c4\u03b1\u03bb\u03b9\u03ce\u03c4\u03b9\u03ba\u03b1, \"Italiano meridionale\"). La lingua, scritta in caratteri latini, presenta punti in comune con il neogreco e nel frattempo vocaboli che sono frutto di evidenti influenze leccesi o comunque neolatine.La lingua, parlata prevalentemente dalla popolazione pi\u00f9 adulta, \u00e8 stata inserita come materia di studio nelle scuole primarie.\nCultura.\nIstruzione.\nScuole.\nInsistono a Calimera una scuola dell'infanzia; una scuola primaria; una scuola media inferiore.\nMusei.\nSituato sulla S.P. per Borgagne, al Km 1, comprende i dipartimenti di Paleontologia, Paleantropologia, Entomologia, Erpetologia, Ornitologia e le sezioni di Mineralogia, Malacologia, Mammologia, Embriologia e teratologia, sono in fase di progettazione le sezioni di Astronomia e Planetario, di Geologia e Petrografia, di Botanica; ospita inoltre acquari e terrari, fedeli ricostruzioni ambientali, nei quali sono raccolte diverse variet\u00e0 di anfibi e rettili. Il museo \u00e8 nato nel 1996, la sua gestione \u00e8 ora affidata ad un gruppo di ricercatori riuniti nella Cooperativa NATURALIA, che vede come presidente il dott. Antonio Durante, come vicepresidente il dott. Luigi Tommasi e come consigliere il dott. Nico Cucurachi.\nPresso la stessa sede ha luogo l'Osservatorio Faunistico della Provincia di Lecce, centro di accoglienza per animali selvatici ed esotici, feriti o debilitati, che una volta guariti vengono reintrodotti in natura; si tratta anche di un centro di affidamento permanente per gli animali esotici abbandonati che non possono essere reintrodotti in habitat naturale. Sono accolti mediamente ben esemplari l'anno. L'Osservatorio \u00e8 dotato di numerose voliere esterne in cui sono ricoverati gli animali in cura o in affidamento. Interventi particolari sono stati fatti negli ultimi anni per la riproduzione e la reintroduzione delle testuggini terrestri, nonch\u00e9 per il recupero e la cura delle tartarughe marine in difficolt\u00e0 in collaborazione con la Stazione Zoologica \"Anton Dohrn\".\nRealizzata nel 2003 dal Circolo Culturale Gheton\u00eca in una caratteristica casa a corte nel centro storico, costituisce l'ideale porta di accesso a Calimera ed alla Grec\u00eca Salentina. Punto di riferimento per turisti, studiosi e studenti, ospita una biblioteca specializzata che consente l'approfondimento della conoscenza dell'isola linguistica della Grec\u00eca Salentina, a partire dalla lingua e letteratura di origine greca, il griko. Il museo \u00e8 allestito in sette ambienti a tema (La cucina, la casa, la campagna, l'artigianato e le feste, la storia, archeologia ed architettura, uno spazio mostre il punto di ingresso ed accoglienza ed infine la bibliomediateca). Quella che si realizza nella struttura museale \u00e8, pi\u00f9 che una visita, una eseperienza di conoscenza e di scambio. Ad aiutare e approfondire la conoscenza sono disponibili oltre sessanta pubblicazioni sul territorio realizzate da Gheton\u00eca e disponibili presso il museo. \nPartendo dalla Casa-museo, si pu\u00f2 conoscere il centro storico e, fuori dal paese, la cappella di San Vito con la roccia forata, l'area archeologica di San Biagio, con una chiesa semiipogea, grotte, un antico cimitero bizantino, percorsi viari come la traiana-calabra che proprio in quest'area vedeva la presenza della \"Mutatio ad Duodecimum\", la stazione di posta a dodici miglia da Lecce e a tredici da Otranto.\nEconomia.\nOggi attivo centro nel terziario, noto per la sua vivacit\u00e0 culturale, Calimera era in passato costretta ad attivit\u00e0 marginali dell'agricoltura, per la povert\u00e0 del suo feudo. La sua popolazione era nota per la produzione del carbone, attivit\u00e0 che proveniva dall'utilizzo del legname del grande bosco di lecci che copriva la zona.\nParallelamente a questa produzione si cre\u00f3 comunque una discreta attivit\u00e0 di commercio dello stesso carbone, ma anche di altro.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP26 Calimera-Martano\", \"SP29 Calimera-Melendugno\", \"SP30 Calimera-Martignano\", \"SP140 Calimera-Castri di Lecce\", \"SP141 Calimera-Vernole\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\ne, dello stesso autore,"}
{"id": "12402", "revid": "2031560", "url": "https://it.wikipedia.org/wiki?curid=12402", "title": "Ferrovia", "text": "Con il termine ferrovia (coniato intorno alla met\u00e0 del XIX secolo, in precedenza denominata strada ferrata o strada di ferro), s'intende generalmente l'infrastruttura di trasporto terrestre, idonea alla circolazione di treni. Per estensione, la medesima parola assume anche il significato di \"linea ferroviaria\" o di \"sistema ferroviario\", indicando in quest'ultimo caso tutte le infrastrutture, la tecnologia e il personale, necessari a garantire la circolazione dei treni sulle linee ferroviarie.\nStoria.\nLe origini della ferrovia si individuano tradizionalmente in Inghilterra, dove venivano utilizzate ferrovie con trazione a cavalli, sia nelle zone minerarie per l'asportazione del minerale estratto che nelle grandi citt\u00e0 con funzioni di trasporto pubblico.\nNel 1804, Richard Trevithick, utilizz\u00f2 per la prima volta una locomotiva a vapore, e la prima ferrovia pubblica fu il Stockton &amp; Darlington Railway inaugurata nel Regno Unito nel 1825.\nTuttavia \u00e8 di norma dare come inizio delle ferrovie la famosa gara di Rainhill in Inghilterra per individuare la futura locomotiva adatta a percorrere la linea Liverpool - Manchester. L'ing. George Stephenson costru\u00ec la Rocket nel 1829, considerata capostipite delle locomotive poich\u00e9 unisce i meccanismi fondamentali come la caldaia tubolare e il tiraggio del camino. Con essa Stephenson raggiunse i 48 km/h e i 28\u00a0km/h con un convoglio di 17 tonnellate. In Inghilterra le ferrovie si svilupparono e contribuirono allo sviluppo della rivoluzione industriale. Sin da allora le linee ferroviarie britanniche usarono assegnare dei nomi specifici alle varie relazioni.\nNei decenni dopo la seconda guerra mondiale, i miglioramenti di automobili, strade e autostrade nonch\u00e9 aerei hanno reso questi mezzi pi\u00f9 pratici e convenienti per una sempre pi\u00f9 larga schiera di utenti. In particolare negli Stati Uniti gli investimenti mirarono al miglioramento di autostrade e aeroporti, delegando alla ferrovia il trasporto delle merci e trascurando per lungo tempo il trasporto di massa in ambito urbano. Lo stesso accadde per motivi diversi in Europa e in Giappone, dove furono necessari ingenti mezzi finanziari per la ricostruzione delle reti ferroviarie gravemente danneggiate dalla guerra, distogliendo cos\u00ec molte risorse dallo studio e sviluppo di nuove linee.\nViaggiare su rotaia diviene pi\u00f9 conveniente solo in aree con maggiore densit\u00e0 di popolazione o quando il costo del carburante supera i costi richiesti dai treni, che sono in grado di trasportare molte pi\u00f9 persone e cose a parit\u00e0 di potenza impegnata. Queste condizioni non sussistono negli Stati Uniti d'America dove, a causa delle grandi distanze, risulta pi\u00f9 conveniente il trasporto aereo.\nLa prima ferrovia italiana fu la Napoli-Portici, nel Regno delle Due Sicilie, che fu inaugurata il 3 ottobre 1839 dal re Ferdinando II di Borbone. Essa costituiva il primo tratto della futura Napoli-Salerno. La lunghezza di questo primo tronco era di circa 7.640 metri (altre fonti danno 7.250\u00a0m). La locomotiva Bayard raggiungeva la velocit\u00e0 di 60\u00a0km/h (50\u00a0km/h trainando un convoglio ferroviario).\nLinee per nazione.\nElenco delle prime linee ferroviarie per nazione:\nInfrastruttura.\nL'infrastruttura ferroviaria \u00e8 costituita dalla via e dalle relative opere civili, nonch\u00e9 dagli impianti tecnologici per i sistemi di trazione, segnalamento e sicurezza.\nVia.\nLa via \u00e8 formata da due guide metalliche di acciaio chiamate rotaie, mantenute parallele tra loro fissandole a traverse (in legno, acciaio o cemento armato precompresso), o piattaforme di cemento armato precompresso, mediante \"chiavarde\", grosse viti o con attacchi elastici denominati \"pandrol\", pi\u00f9 moderni e di pi\u00f9 facile messa in opera. La struttura formata dalle rotaie e dalle traverse (o dalle piattaforme) viene detta binario; la distanza fra le due rotaie (misurata tra le facce interne delle teste delle rotaie stesse) \u00e8 detta scartamento. \nLo scartamento ordinario misura 1435\u00a0mm ed \u00e8 quello adottato dalla maggior parte delle linee ferroviarie. Un binario con scartamento inferiore a quello ordinario, \u00e8 detto \"a scartamento ridotto\". Il binario a sua volta \u00e8 fissato al suolo tramite una struttura detta massicciata, formata da pietrisco di grande pezzatura, a spigoli vivi e costituito da rocce resistenti allo sgretolamento; la massicciata, infine \u00e8 poggiata sul corpo stradale della linea ferroviaria. In caso di utilizzo di piattaforme in cemento armato precompresso, queste sono direttamente fissate al corpo stradale. Molto importanti sono le strutture di drenaggio che servono a espellere le acque piovane che altrimenti deteriorerebbero presto la massicciata.\nLa manutenzione oggi \u00e8 svolta con l'ausilio di macchine operatrici specializzate come:\nOpere civili ferroviarie.\nLe opere civili, quali ad esempio ponti e gallerie, consentono alla via di inserirsi nel territorio secondo il tracciato prestabilito; in gergo ferroviario vengono complessivamente chiamate \"opere d'arte\".\nSin dall'epoca pionieristica della ferrovia, le opere civili ferroviarie sono state tra le opere umane pi\u00f9 imponenti e impegnative. Basti pensare al traforo del Frejus, il primo traforo transalpino, la cui costruzione fu avviata nel 1857, o alla linea dei Giovi, inaugurata nel 1854 e costituita da una livelletta alla pendenza costante del 35 per mille, o al Severn Tunnel, galleria subalvea inglese di 7008\u00a0m aperta nel 1886.\nSistemi di segnalamento e sicurezza.\nA differenza della strada in cui i veicoli circolano \"a vista\", una ferrovia richiede sistemi di distanziamento dei treni indipendenti dalla mutua visibilit\u00e0 dei veicoli, poich\u00e9 gli spazi di frenatura sono solitamente molto maggiori della distanza di visibilit\u00e0 stessa.\nIn ferrovia gli aspetti relativi alla sicurezza sono fin dall'origine ritenuti fondamentali. Le tecnologie relative ai \"sistemi di sicurezza\" sono in parte coincidenti con i gi\u00e0 citati \"sistemi di esercizio\", e possono essere cos\u00ec raggruppate:\nSistemi di esercizio.\nLe diverse modalit\u00e0 con le quali viene gestita la circolazione in ferrovia sono chiamate \"sistemi di esercizio\".\nElementi caratterizzanti dei sistemi di esercizio sono il sistema di dirigenza, e il tipo di regime di circolazione (sistema \"di blocco\", \"a spola\", o altro).\nReti ferroviarie.\nSono \"reti ferroviarie\" gli insiemi di linee fra loro interconnesse affidate alla medesima societ\u00e0 di gestione dell'infrastruttura o di esercizio, o ricadenti sul territorio di uno Stato o di un Ente territoriale.\nLe reti esistenti in Italia comprendono circa 16.779km + 2390 km di linee a scartamento normale e ridotto, e la loro gestione \u00e8 affidata alla societ\u00e0 Rete Ferroviaria Italiana (pubblica statale) per tutte le tratte di propriet\u00e0 dello Stato (16.779 km), e a societ\u00e0 minori (private o di enti locali) per le tratte di propriet\u00e0 regionale (2390 km), ad esempio le Rete di Ferrovienord in Lombardia, FER in Emilia, FSE-Ferrovie del Sud-Est in Puglia. La gestione dell'infrastruttura, e la sua attribuzione a societ\u00e0, \u00e8 regolata da norme diverse a seconda della propriet\u00e0 (statale o regionale) della tratta, come meglio spiegato di seguito.\nShunt.\nUno schunt (lett. deviazione) \u00e8 un tratto di linea ferroviaria secondaria, rispetto a quella principale, costruita per ottenere un percorso alternativo (solitamente ad un nodo).\nConvogli.\nSistemi di trazione.\nI sistemi per la trazione ferroviaria sono sempre stati uno degli elementi essenziali e caratteristici della ferrovia.\nI mezzi di trazione in ferrovia sono definiti locomotive se specializzati prevalentemente per il traino dei convogli o alle manovre pesanti e aventi potenza superiore a 200 CV; automotori se destinati alle manovre leggere e aventi potenza inferiore a 200\u00a0CV; per le locomotive elettriche e diesel \u00e8 invalso l'uso del termine \"locomotore\".\nUn veicolo ferroviario destinato al trasporto dei passeggeri (e in alcuni rari casi delle merci) e dotato di motori di trazione \u00e8 definito invece automotrice, anche se va precisato che bench\u00e9 tale termine non sia relativo solo ai veicoli a trazione termica, quando il veicolo \u00e8 a trazione elettrica si preferisce usare il termine sostitutivo \"elettromotrice\".\nDiffusi inoltre, con analogo significato relativamente al sistema di trazione, i termini \"autotreno\" ed \"elettrotreno\", riferiti sia ai lunghi veicoli articolati sia a convogli a composizione bloccata: tuttavia il secondo termine \u00e8 molto pi\u00f9 diffuso del primo, a causa soprattutto del fatto che, in maggioranza, i convogli con tali caratteristiche hanno trazione elettrica.\nTreni e materiale rotabile.\nViene definito treno un convoglio costituito da uno o pi\u00f9 veicoli che si muove lungo una linea, dal momento in cui riceve l'ordine di partenza e fino al punto di normale fermata. Il movimento di un convoglio entro i segnali di protezione di una stazione viene definito manovra.\nL'insieme dei veicoli atti alla circolazione su ferrovia era definito materiale rotabile. Dal 2012, in base alle normative ANSF vigenti, ciascun mezzo circolante su ferrovia \u00e8 definito veicolo.\nLa classificazione pi\u00f9 classica comprende le seguenti voci:\nRegolazione del sistema ferroviario.\nLa direttiva CEE n\u00b0 440 del 1991 ha posto le basi per una sostanziale riorganizzazione del sistema ferroviario europeo, la cui struttura era stabile da molti decenni e vedeva operare in ciascuna nazione aziende ferroviarie statali (e quindi monopoliste), spesso dipendenti dal Ministero dei Trasporti, affiancate da societ\u00e0 private operanti su tratte minori spesso in regime di concessione.\nQuesta struttura si era determinata agli inizi del XX secolo, perch\u00e9 da una parte l'importanza strategica (militarmente ed economicamente) del sistema ferroviario e dall'altra la difficolt\u00e0 delle imprese private preesistenti a sostenersi con i soli ricavi da traffico, garantendo nel contempo un adeguato livello di manutenzione di infrastrutture e rotabili, avevano spinto gli stati a nazionalizzare le ferrovie. La direttiva invece, imponendo la separazione contabile tra la gestione dell'infrastruttura e quella dei servizi di trasporto, ha posto le basi per la liberalizzazione e l'apertura alla concorrenza del mercato del trasporto ferroviario.\nLo stato Italiano ha recepito la direttiva, che ha portato alla separazione dei vari rami di attivit\u00e0 di competenza delle Ferrovie dello Stato e alla cessione di molte tratte di propriet\u00e0 delle ferrovie concesse a privati alle rispettive regioni di appartenenza, demandando a esse non solo l'esercizio ma anche la relativa attivit\u00e0 normativa. Anche alcune tratte ex-FS, perlopi\u00f9 dismesse, sono state trasferite in propriet\u00e0 alle regioni. La grande maggioranza delle tratte di propriet\u00e0 FS \u00e8 stata assegnata a un gestore dell'infrastruttura, Rete Ferroviaria Italiana (RFI), che ha tra i suoi compiti principali la manutenzione, la gestione della circolazione, l'assegnazione della capacit\u00e0 ferroviaria (in termini di \"tracce orarie\" o \"slot\"), la riscossione dei diritti di circolazione e l'attivit\u00e0 di controllo delle societ\u00e0 operatrici di servizi (imprese ferroviarie') per ci\u00f2 che concerne la sicurezza della circolazione.\nPer le Ferrovie dello Stato la gestione del servizio passeggeri \u00e8 stata data in carico a una societ\u00e0 distinta, Trenitalia: sia Trenitalia che i vari gestori privati operanti sulle tratte ferroviarie sono tenuti a pagare dei diritti per l'utilizzo delle linee e dei servizi al gestore dell'infrastruttura. La liberalizzazione dei servizi su queste tratte \u00e8 iniziata nel 2007 con il traffico merci e con il traffico passeggeri a corto raggio (regionale e locale), mentre a partire dal 2010 dovr\u00e0 essere esteso anche alle tratte internazionali e nazionali.\nI servizi di trasporto locale su rete statale rimangono di competenza esclusiva delle regioni che li affidano in concessione a imprese ferroviarie (anche pubbliche e anche se gi\u00e0 esercenti di tratte regionali, purch\u00e9 in possesso di licenza di esercizio e copertura finanziaria) mediante pubblica gara con contratti aventi durata pluriennale limitata. Solo alcune regioni tuttavia sono gi\u00e0 migrate a questo nuovo sistema e hanno bandito gara, nelle altre il servizio viene provvisoriamente esercito da Trenitalia in quanto impresa ferroviaria \"erede\" dell'ex-monopolista. L'organizzazione del servizio merci e passeggeri non-locale \u00e8 compito delle Imprese Ferroviarie, il cui status deve essere garantito dal possesso di una licenza ferroviaria e dalla disponibilit\u00e0 di materiale rotabile omologato e dotato di certificato di sicurezza.\nNei tempi prestabiliti le varie imprese ferroviarie richiedono ai gestori dell'infrastruttura l'assegnazione di \"capacit\u00e0 ferroviaria\" per effettuare servizi merci o passeggeri non-locali.La capacit\u00e0 ferroviaria necessaria all'effettuazione di servizi di trasporto passeggeri locale non viene richiesta dall'impresa ferroviaria affidataria bens\u00ec dalla regione cui compete, preventivamente rispetto all'effettuazione della gara di affidamento. Eventuali conflitti nella richiesta di capacit\u00e0 vengono sciolti dal gestore dell'infrastruttura in base a criteri stabiliti per legge, per i servizi passeggeri locali in particolare possono essere previsti criteri di priorit\u00e0 differenziati per tratta e fascia oraria.\nAlcune societ\u00e0 che gestiscono unitariamente infrastrutture di propriet\u00e0 regionale (gestendone quindi sia infrastrutture che servizi) sono anche Imprese Ferroviarie licenziatarie per la rete statale, ove effettuano solo servizi (perlopi\u00f9 merci, ma anche servizi passeggeri locali di affidamento regionale), in diversi casi con corse che si svolgono a cavallo tra tratte nazionali (RFI) e tratte regionali di competenza. Un esempio di gestione mista \u00e8 quella di Ferrovie Nord Milano, che effettua servizio passeggeri su tratte sia concesse che statali, ed effettua servizio merci tramite una societ\u00e0 controllata.\nCuriosit\u00e0.\nLa Ferrovia del Qingzang che collega Xining in Cina e Lhasa in Tibet \u00e8 la pi\u00f9 alta del mondo: arriva a 5072 metri e a 5068 metri si trova la stazione pi\u00f9 alta del mondo, quella di Tanggula. Per pi\u00f9 di 950 km i treni corrono oltre i quattromila metri: le carrozze sono pressurizzate, con maschere per l'ossigeno disponibili in caso di necessit\u00e0. E, sempre in Cina, si trova il treno a levitazione magnetica pi\u00f9 veloce: \u00e8 il Transrapid di Shanghai che raggiunge i 431 km/h e collega Shanghai al suo aeroporto. Altre due linee a levitazione magnetica si trovano in Giappone e Corea del Sud. \nLa ferrovia a cremagliera che va pi\u00f9 in alto si trova in Colorado: la Manitou and Pikes Peak Railway, inaugurata nel 1891, che si inerpica da Manitou Springs alla cima del Pikes Peak (4302 m). In Svizzera \u00e8 situata la stazione pi\u00f9 alta d'Europa, quella della Ferrovia della Jungfrau, a 3454 metri. Si trova invece in Mauritania la linea sulla quale corrono treni tra i pi\u00f9 lunghi al mondo, fino a due chilometri e mezzo, i quali, trainati da tre o quattro locomotive, attraversano il deserto dalle miniere di ferro di Zou\u00e9rat al porto di Nouadhibou. La Ferrovia Transiberiana, lunga 9289 km, collega Mosca con Vladivostok e attraversa ben otto fusi orari. A Wuppertal, in Germania, fu costruita nel 1901 la Wuppertaler Schwebebahn, ferrovia sospesa ancor oggi in funzione, lunga 13,3 km con i convogli appesi alla monorotaia.\nIl botanico svizzero Ernesto Schick dedic\u00f2 alla flora che colonizza le infrastrutture ferroviarie il suo testo pi\u00f9 noto, \"Flora ferroviaria\". Le particolari condizioni ambientali come la presenza di pietre, il passaggio frequente di veicoli, l'uso massiccio di diserbanti, unite alla presenza di semi non autoctoni trasportati dai treni e dai viaggiatori, creano infatti in queste aree un singolare habitat in cui \u00e8 possibile riscontrare una grande biodiversit\u00e0."}
{"id": "12403", "revid": "729019", "url": "https://it.wikipedia.org/wiki?curid=12403", "title": "Ferrovia del Moncenisio", "text": "La ferrovia del Moncenisio (in francese \"Chemin de Fer du Mont-Cenis\"), chiamata anche \"ferrovia Fell\" dal nome del costruttore John Barraclough Fell, fu una ferrovia costruita per rendere pi\u00f9 rapide le comunicazioni tra Italia e Francia tramite il valico sul Moncenisio durante i lavori di costruzione del traforo ferroviario del Frejus; rimase in esercizio fra il 1868 e il 1871 a cura della societ\u00e0 britannica \"Mont Cenis Railway Company\".\nStoria.\nLa Mont Cenis Railway Company venne fondata il 7 febbraio 1866, con capitale diviso in azioni del valore di una sterlina ciascuna; la societ\u00e0 fu quotata alla Borsa di Londra. I presidenti erano George Leveson-Gower e James Hudson e fra i soci era presente lo stesso Fell.\nNello stesso periodo venne presentato il progetto definitivo della ferrovia ai governi italiano e francese; Fell inoltre si rec\u00f2 sul lato francese con l'incarico di \"Managing Director at the Mont Cenis\" (Consigliere delegato al Moncenisio), mentre sul lato italiano il controllo dei lavori venne affidato alla societ\u00e0 Gianoli &amp; Canova.\nLe locomotive vennero disegnate da A. Alexander, ingegnere alla Canada Works di Thomas Brassey e vennero costruite dalle societ\u00e0 parigine Ernest Go\u00fcin et Cie. e Chevalier, Cheilus &amp; Cie a partire dall'agosto 1866 per essere consegnate nei mesi di febbraio, marzo e aprile del 1867.\nAll'inizio di settembre del 1866 la ferrovia venne visitata dai soci della Mont Cenis Railway Company Abinger, Brogden and Vallambrosa; alla costruzione lavoravano operai, dal versante italiano notarono la scarsit\u00e0 di cavalli a causa della terza guerra d'indipendenza, mentre dal versante francese l'unico problema da superare era quello di massi presenti lungo il tracciato.\nL'estate del 1866 era stata fredda e quindi il ghiaccio non si era sciolto come negli anni precedenti: il 25 settembre, dopo alcuni giorni molto piovosi, un affluente del fiume Arc port\u00f2 molti detriti nel fiume principale dove si form\u00f2 una diga, creando un serbatoio. Di l\u00ec a poco tale diga si ruppe e l'Arc strarip\u00f2, distruggendo o danneggiando cinquanta nuclei abitati tra Termignon e San Michele di Moriana (\"Saint-Michel-de-Maurienne\"), senza compromettere i lavori ferroviari. A inizio dicembre del 1866 la ferrovia era gi\u00e0 completata tra Lanslebourg-Mont-Cenis e Susa, quando i lavori vennero fermati a causa dell'inverno.\nNell'incontro dei soci della Mont Cenis Railway Company del 19 febbraio 1867 venne programmato maggio come fine lavori. Il 4 marzo Fell scrisse che si aspettava l'apertura della linea a settembre. Il 4 aprile venne programmato l'arrivo in loco delle sette locomotive, la prima arriv\u00f2 il 1\u00ba maggio, la seconda a giugno.\nA met\u00e0 agosto del 1867 venne ispezionata da Tyler del Board of Trade britannico che aveva precedente ispezionato la costruzione delle locomotive a Parigi. Il 20 settembre la linea venne ispezionata dagli ispettori del governo italiano e francese, che programmarono l'apertura della linea in ottobre; in ottobre venne visitata da Brassey, appaltatore proprietario del Canada Works: il test fu disastroso e l'apertura venne rimandata.\nNel novembre 1867 ci fu un altro incontro dei soci della compagnia per superare i test con le locomotive. Nel frattempo ci furono ritardi nella consegna del materiale rotabile: infatti nell'agosto dell'1867 erano presenti sulla linea 2 carrozze su 11 di prima classe, 3 su 5 di seconda classe e 3 su 8 di terza classe. Tutte le carrozze presenti avevano quattro ruote, mentre quelle non presenti avevano sei ruote, modifica voluta da Fell dato che erano pi\u00f9 veloci e offrivano minor resistenza.\nNello stesso periodo si riscontrarono alcuni problemi finanziari per la societ\u00e0, anche se i lavori erano quasi ultimati dato che mancava l'ultimo tratto da Modane a San Michele di Moriana e da Molaretto a Susa. La ferrovia entr\u00f2 in esercizio il 15 giugno 1868 funzionando con alterne vicende fino al 19 settembre 1871, due giorni dopo l'apertura del traforo ferroviario del Frejus.\nNei suoi pochi anni di attivit\u00e0 trasport\u00f2 viaggiatori, tra cui l'imperatrice francese Eugenia de Montijo e il Principe di Galles, futuro re Edoardo VII. Dopo la chiusura le gallerie, soprattutto nella zona di Lanslebourg-Mont-Cenis, vennero utilizzate come ghiacciaia e d'estate il ghiaccio veniva trasportato fino a Chamb\u00e9ry e Aix-les-Bains.\nNel breve periodo di utilizzo veniva utilizzata dalla Royal Mail per portare la posta diretta da e verso l'India britannica imbarcandola nel porto di Genova utilizzando la \"All-Red Route\", anche detta Valigia delle Indie.\nQuando venne completato il traforo ferroviario del Frejus, la ferrovia venne definitivamente chiusa e smantellata, senza che durante tutto il periodo di utilizzo si fossero verificati incidenti di entit\u00e0 rilevante. Dopo la soppressione le locomotive e le carrozze vennero riutilizzate in Brasile nella Estrada de Ferro Cantagalo, aperta nel 1873 e chiusa nel 1965, e in Svizzera sulla ferrovia Losanna-Echallens-Bercher.\nLungo i resti delle strutture murarie, gallerie e terrapieni, sono stati affissi lungo il percorso diversi cartelli illustrativi dell'opera.\nCaratteristiche.\nPer contenere i costi di costruzione si prefer\u00ec non realizzare viadotti e tunnel, adattando il tracciato della strada statale napoleonica che gi\u00e0 valicava il Moncenisio ma questo rese il percorso particolarmente ripido e tortuoso per un treno. Le rapide pendenze cos\u00ec risultanti - oltre 83\u2030 - non potevano ovviamente essere superate con una ferrovia ad aderenza naturale, vennero infatti utilizzate locomotive basate sul sistema Fell a terza rotaia centrale; questo accorgimento permise di superare un dislivello di metri sul versante italiano da Susa al colle, e metri sul versante francese da San Michele di Moriana (\"Saint-Michel-de-Maurienne\").\nNei tornanti la ferrovia si discostava di alcuni metri dal tracciato stradale per aumentare il raggio di curvatura, tramite passaggio in trincea o brevi gallerie. Vi erano in alcune zone brevi tratti in sede propria. Lungo il tracciato vennero costruite numerose gallerie paravalanghe e antineve.\nPercorso.\nAlcune corte gallerie vennero realizzate anche come paravalanghe in punti particolarmente esposti del tracciato.\nIl treno poteva trasportare 48 passeggeri alla velocit\u00e0 di 25\u00a0km/h in salita e di 17\u00a0km/h in discesa; la durata del tragitto era cinque ore (rispetto alle dodici ore impiegate dalle diligenze) e la linea era percorsa da quattro coppie di treni al giorno, composti da tre vagoni passeggeri da 16 posti ciascuno e da tre vagoni utilizzati per il trasporto merci.\nSul lato piemontese la linea, lasciata Susa, risaliva con tratti in sede propria alternati alla circolazione stradale servendo le localit\u00e0 di Giaglione, Molaretto e Bar fino a giungere al confine con la Savoia posto presso la Gran Croce. Il percorso ridiscendeva dunque seguendo il tracciato della strada napoleonica.\nLe stazioni poste lungo la linea, atte agli incroci, erano Fourneaux, Gran Croce e Lanslebourg, dov'era presente altres\u00ec un deposito locomotive analogo a quello di Susa."}
{"id": "12404", "revid": "287204", "url": "https://it.wikipedia.org/wiki?curid=12404", "title": "Logicismo", "text": "Per logicismo si intende il tentativo di ridurre la matematica ai concetti ed alle regole della logica. Secondo le posizioni logiciste per lo sviluppo dell'aritmetica (e conseguentemente, della matematica stessa) non sarebbero necessari altri concetti che quelli della logica, essendo la matematica fondamentalmente un'applicazione specifica delle leggi universali della logica. Ogni concetto, teorema e legge della matematica pu\u00f2 essere quindi dedotto e dimostrato partendo dagli assiomi fondamentali della logica.\nQuesto pensiero si trova gi\u00e0 in Gottfried Leibniz che cercava una \"characteristica universalis\", una scienza universale, da cui potessero essere dedotte tutte le altre scienze come istanze specifiche. Comunemente il Logicismo viene associato soprattutto con Gottlob Frege, Bertrand Russell e Alfred North Whitehead.\nContesto storico.\nAgli inizi del XX secolo molti logici e matematici erano interessati a dare un nuovo fondamento alle discipline matematiche. A parte Frege, anche Richard Dedekind e Giuseppe Peano volevano ricondurre i concetti fondamentali della matematica, specialmente il concetto di numero naturale, a definizioni formali in termini strettamente logici. Molti matematici famosi, quali Karl Weierstrass, Richard Kronecker e Hermann von Helmholtz si erano pronunciati sul concetto di numero alla fine del XIX secolo, spesso in senso pi\u00f9 filosofico o perfino psicologico, tentando di ricondurre il concetto di numero a concetti di altri campi, come il tempo o lo spazio, o cercando le sue origini nel processo di enumerazione. I due grandi schieramenti sono quello dello Psicologismo e quello del Formalismo. Il primo tenta di ridurre le leggi della matematica e della logica ai processi mentali, cercando di definire il concetto di numero in base a come sorge naturalmente nel pensiero. Il secondo pone assiomi che definiscono gli elementi base di un sistema e deducono i teoremi da essi secondo le leggi della logica, ottenendo per\u00f2 un sistema \"nominalista\", la cui applicazione alle scienze pu\u00f2 essere messa in dubbio. Il Logicismo, il quale sostiene che la matematica non ha un proprio dominio, ma tratta puramente di relazioni di idee e che queste relazioni sono analitiche, rientra in questa seconda categoria.\nIl tentativo di Frege.\nNella formulazione del logico e matematico Gottlob Frege il programma logicista si prefiggeva due obiettivi:\nFrege incontr\u00f2 un certo successo nello sviluppo di un linguaggio simbolico capace di formalizzare i ragionamenti: tale linguaggio \"ideografico\", che si rifaceva ai primi approcci alla formalizzazione intrapresi da George Boole e faceva uso di strumenti concettuali simili a quelli della teoria intuitiva degli insiemi di Georg Cantor fu esposto da Frege nel suo libro \"Ideografia\".\nNella teoria semantica di Frege, i predicati denotano concetti: funzioni unarie particolari (il cui codominio contiene solo valori di verit\u00e0). Per tutti i predicati (o propriet\u00e0) vale il seguente assioma di comprensione.\nAssioma di comprensione: assegnazione necessaria a un concetto di una rispettiva \"estensione\": l'insieme degli oggetti cui il concetto \u00e8 attribuibile veridicamente; e che \u00e8 l'insieme vuoto, {\u2205}, se il concetto \u00e8 contraddittorio (ad esempio:\u2018essere diverso da se stesso\u2019). &lt;br&gt;Dopodich\u00e9, Frege definisce il concetto di equinumerosit\u00e0 \u2018avere lo stesso numero di oggetti\u2019: due insiemi sono equinumerosi se collegati da una corrispondenza biunivoca (ad ogni elemento del primo corrisponde uno e uno solo elemento del secondo; e viceversa). A questo punto, Frege definisce \"numero di un dato insieme\" come l'insieme di tutti gli insiemi equinumerosi a quello dato.\nL'assioma di assegnar un'estensione a un concetto equivale a garantire l'esistenza di oggetti che cadono sotto di esso, perci\u00f2 esiste almeno un ente matematico, lo zero, come l'insieme di tutti gli insiemi equinumerosi all'insieme vuoto che \u00e8 l'estensione di qualsiasi concetto contraddittorio. Ci\u00f2 dimostra anche l'infinit\u00e0 dei numeri naturali: poich\u00e9 lo zero \u00e8 un oggetto logico, esso \u00e8 considerabile come elemento, ma allora esiste anche il numero uno come l'insieme di tutti gli insiemi equinumerosi all'insieme \u2018zero\u2019 di tutti gli insiemi equinumerosi all'insieme vuoto, che era l'estensione di un concetto contraddittorio dato. E se esistono lo zero e l'uno, allora esistono almeno due oggetti logici procedendo come sopra. E se esistono lo zero, l'uno, e il due, allora esistono almeno tre oggetti logici; e cos\u00ec si procede all'infinito.\nFrege crede di aver raggiunto dunque gli obbiettivi di garantire l'esistenza di infiniti enti matematici definiti solo da ingredienti logici, con cui \u00e8 dunque possibile procedere a dimostrare verit\u00e0 aritmetiche.\nMa \u00e8 lecito porre come assioma necessario il passaggio da un concetto alla sua estensione? E dal fatto che l'estensione di un concetto coincide con quella di un altro concetto, si pu\u00f2 concludere che ogni oggetto che cade sotto il primo concetto cade anche sotto il secondo? Ebbene: il 16 giugno 1902, mentre stava scrivendo il secondo volume dei \"Principi dell'aritmetica\", il libro in cui procedeva alla vera e propria riduzione alla logica dei concetti basilari dell'aritmetica stessa, Frege ricevette una lettera in cui Bertrand Russell, uno dei pochi a dimostrare interesse per il programma dell'oscuro pensatore tedesco all'inizio del Novecento, gli comunicava un'antinomia fondamentale che vanificava la sua intera opera, dimostrando la contraddittoriet\u00e0 dell'assioma di comprensione su cui Frege si era basato. L'antinomia \u00e8 oggi nota con il nome di paradosso di Russell. &lt;br&gt;Frege pubblic\u00f2 comunque nel 1903 il secondo volume dei \"Principi dell'aritmetica\", riportandovi l'antinomia di Russell come aggiunta, esposta in questo modo:Gli sforzi successivi di Frege per risolvere il paradosso non risultarono soddisfacenti, ma Frege continu\u00f2 ad occuparsi di logica e filosofia della matematica fino a due anni prima della morte La conseguenza del paradosso di Russell \u00e8 che la teoria degli insiemi sviluppata da Georg Cantor e utilizzata da Frege pu\u00f2 essere dimostrata internamente contraddittoria tramite la definizione di un insieme molto particolare: l'insieme che contiene tutti gli insiemi che non contengono se stessi come elementi (\"The set of all sets that do not contain themselves as members\"). La definizione di questo insieme porta al paradosso che questo insieme contiene e non contiene se stesso, dimostrando che la definizione di insieme di Frege non poteva essere usata come fondamento certo della definizione del concetto di numero e quindi della matematica.\nIl tentativo di Russell.\nIn continuit\u00e0 con il Logicismo di Frege, Russell si sarebbe cimentato assieme al collega Alfred North Whitehead nel tentativo di superare la sua stessa antinomia, dando alla luce i tre ponderosi volumi dei \"Principia Mathematica\", pubblicati tra il 1910 e il 1913. Quest'opera rappresent\u00f2 il pi\u00f9 grandioso tentativo di realizzare il sogno fregeano di una fondazione logica della matematica, anzi lo spirito russelliano si dimostr\u00f2 ancora pi\u00f9 radicale di quello del suo predecessore nella misura in cui arriv\u00f2 a coinvolgere la geometria, precedentemente esclusa da Frege.\nApprofondendo l'antinomia da lui scoperta, Russell giunge al problema dell'esistenza degli enti matematici. Che senso ha l'espressione \u00abesiste un numero (un insieme, etc.) che gode di una determinata propriet\u00e0\u00bb? Il quesito suscita un contrasto tra una concezione descrittiva (per cui l'ente matematico esiste indipendentemente dai metodi per individuarlo) e una concezione costituiva (per cui l'ente matematico \u00e8 il risultato di atti o processi dell'attivit\u00e0 razionale) della matematica.\nEbbene, Poincar\u00e9 chiama \"impredicative\" le definizioni che fanno riferimento alla totalit\u00e0 a cui l'ente da definire appartiene; e \"predicative\" le definizioni che non vi fanno riferimento. Il processo definitorio delle definizioni impredicative (che individua un ente riferendosi a totalit\u00e0 alle quali l'ente appartiene) \u00e8 un problema in una concezione costitutiva, riferendosi a qualcosa di non ancora costruito.\nPer evitar definizioni impredicative (e relative fallacie dell'autoriferimento) Russell elabora una teoria dei tipi: gerarchie di livelli degli enti logici, organizzati dai pi\u00f9 semplici ai pi\u00f9 complessi, definiti riferendosi ad enti gi\u00e0 dati.\n(Livello 0: gli elementi. Livello 1: gli insiemi di elementi. Livello 2: gli insiemi di insiemi di elementi. E cos\u00ec via). &lt;br&gt;In tale teoria vale il principio del circolo vizioso: nessuna totalit\u00e0 pu\u00f2 contener elementi definiti in termini di se stessa. Il problema del sistema logico che Russell \u00e8 la sua debolezza: senza definizioni impredicative, la matematica costruibile su tale base logica \u00e8 limitata; e richiede assiomi estranei allo spirito sia predicativista sia logicista di partenza. Un esempio \u00e8 l'assioma dell'infinito (esiste un tipo a cui appartengono infiniti individui distinti), senza cui si avrebbe l'esistenza di n individui che renderebbero possibile costruire i numeri cardinali da 0 a n, ma n+1 sarebbe una classe nulla, di conseguenza n+1 e tutti i successivi numeri naturali sarebbero tutti identici (cio\u00e8 0), il che sarebbe una catastrofe aritmetica.\nLa riduzione logicista della teoria dei tipi fu dunque raggiunta da Russell a costo di alcune forzature, che negli anni a seguire provocarono il progressivo disfacimento del sistema eretto nei \"Principia\". Punti deboli della sistemazione russelliana si rivelarono:\nRussell fallisce cos\u00ec nella ricerca di un compromesso tra l'ideale predicativista di Poincar\u00e9 (legato alla concezione costitutiva della matematica) e l'ideale logicista di Frege (legato alla concezione descrittiva della matematica).\nIl fallimento del progetto logicista.\nNonostante gli sforzi di Frank Plumpton Ramsey, il programma logicista si inarid\u00ec e venne soppiantato da altri approcci al problema dei fondamenti della matematica, quali il Formalismo di Hilbert o l'Intuizionismo di Poincar\u00e9 e Brouwer. Il Neologicismo, proposto tra gli altri da Crispin Wright, tenta di rianimare il programma logicista.\nIl Logicismo si avvi\u00f2 ad essere superato quando gli intuizionisti cominciarono a sostenere l'impossibilit\u00e0 di fondare la matematica sulla logica: secondo loro, il tentativo di ridurre la matematica alla logica fallisce perch\u00e9 la logica da sola non \u00e8 sufficiente. Il Logicismo adopera anche concetti dalla teoria degli insiemi, la quale \u00e8 ontologicamente pi\u00f9 ricca della mera logica. Non esiste comunque una necessit\u00e0 a priori che garantisca l'esistenza dei vari livelli di insiemi e insiemi di insiemi presupposti da Cantor, Frege e Russell.\nSuccessivamente al 1930 il punto di vista formalista entr\u00f2 in declino, sia per la scoperta di Kurt G\u00f6del dei teoremi di incompletezza che per l'emergere della teoria degli insiemi di Zermelo-Fraenkel, che ha rimpiazzato la teoria dei tipi di Russell come la pi\u00f9 promettente teoria fondazionale per la matematica. Secondo i teoremi di incompletezza di G\u00f6del, ogni sistema sufficientemente complesso da fondare l'aritmetica \u00e8 \"ipso facto\" o incompleto o incoerente, e inoltre non \u00e8 in grado di dimostrare la sua stessa validit\u00e0."}
{"id": "12405", "revid": "819238", "url": "https://it.wikipedia.org/wiki?curid=12405", "title": "Sistema Fell", "text": "Il sistema Fell o ferrovia a binario centrale fu ideato dall'ingegnere inglese John Barraclough Fell per aumentare l'aderenza delle locomotive in modo da poter percorrere tratte particolarmente ripide e tortuose.\nCaratteristiche.\nL'aumento dell'aderenza si otteneva mediante l'utilizzo di due coppie di ruote motrici supplementari poste orizzontalmente e premute mediante potenti molle su una rotaia centrale. Il vantaggio di questo sistema rispetto ad altri simili era che la rotaia centrale era necessaria soltanto nei tratti di linea con pendenza maggiore o pi\u00f9 tortuosi, nel resto della linea il funzionamento era analogo a quello di un treno tradizionale semplificando quindi la costruzione dei passaggi a livello e le manovre. \nUn primo collaudo eseguito con successo avvenne nel 1863.\nIl sistema Fell fu adottato in ferrovie sparse in tutto il mondo: la Ferrovia del Moncenisio sul Colle del Moncenisio tra Italia e Francia, in Brasile nella provincia di Rio de Janeiro, in Nuova Zelanda ed in Francia presso Clermont-Ferrand."}
{"id": "12406", "revid": "7", "url": "https://it.wikipedia.org/wiki?curid=12406", "title": "Casa bianca", "text": ""}
{"id": "12407", "revid": "125358275", "url": "https://it.wikipedia.org/wiki?curid=12407", "title": "Sigle automobilistiche italiane", "text": "Le sigle automobilistiche italiane sono codici di due lettere che identificano le province (o citt\u00e0 metropolitane) nelle targhe d'immatricolazione dell'Italia.\nL'uso della sigla automobilistica, introdotto nel 1927, si \u00e8 poi diffuso anche in altri settori (soprattutto quello postale, ma poi anche nell'ambito anagrafico e fiscale) per rappresentare la provincia, ad esempio per accompagnare tra parentesi i nomi delle localit\u00e0 e specificarne la collocazione geografica.\nDi solito la sigla corrisponde alle prime due lettere del nome del capoluogo di provincia, oppure, se la sigla \u00e8 gi\u00e0 usata da un'altra provincia, alla prima lettera e a una delle successive; ci sono per\u00f2 alcune eccezioni.\nStoria.\nL'uso della sigla automobilistica \u00e8 cominciato in Italia il 28 febbraio 1927, a seguito della circolare del Ministero dei lavori pubblici n. 3361 (del R.D.L. del 13-3-1927 n. 314 e della legge del 29-12-1927 n. 2730), con cui nasce il nuovo Codice della strada. In precedenza si utilizzava un codice numerico di due cifre, che contraddistingueva la provincia. Con la riforma venne sostituito da una coppia di lettere, scelte tra quelle contenute nel nome della citt\u00e0. Unica eccezione fu la provincia di Roma, alla quale, per il fatto di comprendere la capitale dello Stato, venne concesso il privilegio di riportare per intero il nome della citt\u00e0 scritto in maiuscoletto. Solo in seguito s'imporr\u00e0 la necessit\u00e0 tecnica d'individuare anche per Roma una sigla di due lettere, che sar\u00e0 \"RM\", giacch\u00e9 la sigla \"RO\" era gi\u00e0 occupata dalla provincia di Rovigo. Nonostante ci\u00f2, essa \u00e8 stata utilizzata esclusivamente dai filobus e dalle roulotte della Protezione Civile, quindi dal 1928 la targa ufficiale di Roma \u00e8 \"\".\nDa marzo 1994 l'immatricolazione degli autoveicoli si fonda su un codice alfanumerico nazionale (due lettere + tre cifre progressive + due lettere sugli autoveicoli, due lettere + cinque cifre progressive sui motoveicoli), senza pi\u00f9 riferimento diretto e obbligatorio alla provincia d'immatricolazione.\nLa sigla della provincia \u00e8 ritornata (in maniera non regolare) sulle targhe italiane nel 1999, quando il doppio campo azzurro ai lati della targa ne \u00e8 diventato parte integrante: sul lato sinistro sono impresse la bandiera dell'Unione europea e la sigla automobilistica internazionale dell'Italia, \"I\"; sul lato destro sono riportate in alto le due ultime cifre dell'anno d'immatricolazione del veicolo (inserite in un piccolo cerchio), in basso e facoltativa la sigla tradizionale, a due lettere, della provincia d'immatricolazione. Il colore delle scritte su ambedue le fasce \u00e8 bianco, ad eccezione dell'anno d'immatricolazione che \u00e8 giallo, come recita il comma 3 dell'articolo 260 del Codice della strada, modificato dall'articolo 2 del Decreto del Presidente della Repubblica del 4 settembre 1998 n. 355:\nLa regione autonoma Valle d'Aosta e le province autonome di Trento e Bolzano recano altres\u00ec lo stemma gonfaloniero accanto alla sigla \"AO\", \"TN\" e \"BZ\" rispettivamente, scritta in maiuscoletto con la lettera iniziale di dimensioni maggiori (si veda la sezione successiva relativa alle targhe di Aosta, Bolzano e Trento). Per Roma continua a valere la regola del nome completo, scritto in maiuscoletto con l'iniziale \"R\" di dimensioni maggiori.\nSigle delle province e delle citt\u00e0 metropolitane dal 1927 ad oggi.\n\"In corsivo le sigle non pi\u00f9 in uso\"\nSigle speciali.\nSigla per l'estero.\nNei documenti in cui \u00e8 richiesta l'indicazione della provincia con un'abbreviazione, per i Paesi esteri \u00e8 stata stabilita la sigla EE (\"Escursionisti Esteri\"), introdotta nelle targhe automobilistiche a partire dal 1929, da inserire al posto della provincia. Per quanto riguarda l'evoluzione dei formati negli anni, vd. Targhe d'immatricolazione italiane \u2013 paragrafo \"Targhe provvisorie\".\nIstituzione di nuove province.\nLa distribuzione di targhe con nuove sigle richiede l'emanazione di un apposito decreto del presidente della Repubblica di modifica dell'art. 1 \"bis\" dell'appendice XI del titolo III del Regolamento del Codice della strada, riportante appunto l'elenco delle sigle d'individuazione delle province italiane.\nSi tratta dell'unica provincia effettivamente soppressa nella storia italiana, per opera del regime fascista. La sua ricostituzione fu uno dei primi atti dei governi democratici del dopoguerra.\nLe province istituite nell'Italia repubblicana sono state, in ordine di tempo:\nOtto province di nuova istituzione furono approvate dal parlamento nel 1992. Le rispettive targhe furono disponibili per il rilascio nell'imminenza del passaggio alle nuove targhe nazionali, ossia da gennaio a fine febbraio del 1994:\nIl parlamento approv\u00f2 poi, nel 2004, altre tre province di nuova istituzione, le cui sigle furono formalmente introdotte col D.P.R. n. 133 del 15 febbraio 2006, mentre le targhe furono distribuite a partire dall'estate del 2006:\nInfine le province di nuova istituzione in Sardegna furono operative dal maggio del 2005. Le rispettive sigle d'identificazione, gi\u00e0 definite dal dicembre del 2006 dal Dipartimento della funzione pubblica della Presidenza del Consiglio dei ministri e dal Ministero dell'economia con la circolare prot. 2006/189860, furono formalizzate col D.P.R. n. 89 del 4 aprile 2008, pubblicato nella Gazzetta ufficiale del 22 maggio 2008:\nQueste province sono state soppresse gi\u00e0 in seguito al referendum regionale del 6 maggio 2012, ma lo scioglimento \u00e8 divenuto operativo il 4 febbraio 2016 con la legge regionale n. 2, che ha altres\u00ec istituito la citt\u00e0 metropolitana di Cagliari e, per scorporo, la provincia del Sud Sardegna:\nTarghe di Aosta, Bolzano e Trento.\nLa targa di Aosta (sigla: \"AO\") contiene un simbolo speciale: uno scudo con un leone sulle zampe posteriori, introdotto nel 1947.\nDal 1999 anche le province autonome di Trento (sigla: \"TN\") e di Bolzano (sigla: \"BZ\") hanno adottato stemmi speciali: l'aquila nera e \"fiammeggiante\" di San Venceslao di Boemia per Trento, l'aquila rossa tirolese per Bolzano.\nPer la targa di Aosta si tratta dello stemma regionale, mentre per le due province autonome di Trento e di Bolzano si tratta dei rispettivi stemmi provinciali, che sono anche presenti, insieme, nello stemma della regione.\nSigle provvisorie alfanumeriche.\nIl Codice della strada del 1959 prevede l'emissione di targhe provvisorie di transito da apporre sui veicoli da condurre ai transiti di confine per l'esportazione, a riviste prescritte da autorit\u00e0 militari, a mostre o fiere, nonch\u00e9 sui veicoli che circolano per le operazioni di controllo dell'idoneit\u00e0 tecnica prima di essere immatricolati. Queste targhe sono di cartone ed hanno caratteri neri su sfondo bianco. Il numero a cinque cifre nel formato su un'unica linea segue o raramente precede la sigla alfanumerica, che nelle targhe posteriori su due righe \u00e8 collocata sulla riga inferiore. Gli enti preposti al rilascio di queste targhe sono gli ispettorati compartimentali della Motorizzazione Civile. &lt;br&gt;Ogni codice alfanumerico elencato nella seguente tabella identifica una provincia o citt\u00e0 metropolitana."}
{"id": "12411", "revid": "15200", "url": "https://it.wikipedia.org/wiki?curid=12411", "title": "Console (storia romana)", "text": "Nell'antica Roma i consoli (latino: \"consules\", \"coloro che decidono insieme\") erano i due magistrati che, eletti ogni anno, esercitavano collegialmente il supremo potere civile e militare ed erano quindi dotati di potestas e imperium. La magistratura del consolato era la pi\u00f9 importante tra le magistrature maggiori della Repubblica romana (immediatamente al di sotto della dittatura, che era per\u00f2 magistratura solo straordinaria). Questa la definizione che ne d\u00e0 Polibio:\nIl termine derivava, secondo lo stesso Livio, dal dio Conso, una divinit\u00e0 che \"dispensava consigli\", come dovevano fare i due massimi magistrati della Repubblica romana.\nL'importanza di tale carica era tale che i nomi dei consoli eletti in un certo anno venivano utilizzati, tramite eponimia, per individuare quell'anno nel calendario romano. I nomi venivano riportati in un apposito elenco, i \"fasti consulares\", da parte dei pontefici.\nTale magistratura parrebbe non essere solo romana; infatti Tucidide, parlando dei Caoni ne \"La guerra del Peloponneso\", libro II, par. 80, riferisce che si tratta di un \u00ab [...] popolo non sottoposto a potest\u00e0 regia, su cui governavano, con carica annuale, Fozio e Nicaone, membri della famiglia dominante\u00bb.\nIn et\u00e0 imperiale, la carica consolare sopravvisse, ma divenne di nomina imperiale e, dopo la fondazione di Costantinopoli, un console venne regolarmente eletto per l'Occidente e uno per l'Impero bizantino, perpetuandosi tale pratica a Roma anche dopo la caduta dell'Occidente, sino al 534, e a Costantinopoli sino al 541.\nConsolato in et\u00e0 repubblicana.\nFu istituita, secondo la tradizione, alla cacciata del regime monarchico dei Tarquini da Roma nel 509 a.C. e alla fondazione della Repubblica, anche se la storia remota \u00e8 in parte leggendaria e la successione di consoli non \u00e8 continua nel V secolo a.C. I primi consoli a occupare tale carica mantennero tutte le attribuzioni e le insegne dei re, salvo che non ebbero contemporaneamente i \"fasces\", per non dare l'impressione di un terrore raddoppiato.\nCondizioni di eleggibilit\u00e0.\nIl consolato fu il normale punto d'arrivo del \"cursus honorum\", la sequenza di incarichi perseguiti dai Romani ambiziosi.\nDurante la repubblica, con la promulgazione della \"Lex Villia annalis\" del 180 a.C. l'et\u00e0 minima per l'elezione a console venne fissata a 40 anni per i patrizi e a 42 per i plebei, mentre nel periodo precedente si registrano elezioni alla carica anche molto pi\u00f9 precoci, vedi l'esempio di Marco Valerio Corvo, console per la prima volta nel 349 a.C. all'et\u00e0 di soli 23 anni e che entro i 40 anni fu console per ben quattro volte. Anche successivamente alla \"Lex Villia annalis\" si videro diverse eccezioni alla sua applicazione, compresa quella dell'et\u00e0 minima, vedi gli esempi di Publio Cornelio Scipione Emiliano, console a 38 anni, Gneo Pompeo Magno, console a 36 anni, e Gaio Mario il Giovane, console a 26 (o 28?) anni. Nel periodo imperiale, quando la carica aveva oramai perso quasi interamente la propria funzione pratica, il consolato venne conferito senza pi\u00f9 applicare rigorosamente i limiti di et\u00e0. \nAllo stesso modo secondo la \"Lex Villia annalis\" doveva intercorrere un periodo minimo di 10 anni prima di essere rieletto nuovamente console, limite che non esisteva precedentemente e che venne frequentemente ignorato nel periodo della fine della Repubblica, a partire da Gaio Mario, sei volte console in otto anni, fino a Gaio Giulio Cesare, quattro volte console in cinque anni.\nI consoli venivano eletti dal popolo riunito nei comizi centuriati. Durante i periodi di guerra, il criterio primario di scelta del console era l'abilit\u00e0 militare e la reputazione, ma in tutti i casi la selezione era connotata politicamente. Inizialmente solo i patrizi potevano divenire consoli. Con le cosiddette \"Leges Liciniae Sextiae\" (367 a.C.), i plebei ottennero il diritto a eleggerne uno; il primo console plebeo fu Lucio Sestio, nel 366 a.C.\nCompetenze e poteri.\nI due consoli della Repubblica erano i pi\u00f9 alti in grado tra i magistrati ordinari. Le competenze consolari investivano tutto l'agire pubblico, in pace come in guerra, compreso il fatto di introdurre le ambascerie di re e principi stranieri davanti al Senato. Nei fatti, tutti i poteri non appannaggio del Senato o di altri magistrati erano in capo ai due consoli. Dopo la loro elezione ottenevano l\"imperium\" dall'assemblea.\nPotevano proporre al Senato gli affari urgenti per la discussione e facevano eseguire i \"Senatus consulta\".\nIl console era a capo del governo romano e, poich\u00e9 rappresentava la massima autorit\u00e0 di governo, anche di tutta una serie di funzionari e magistrati della pubblica amministrazione, a cui erano delegati varie funzioni. I consoli convocavano e presiedevano le adunanze del Senato romano (\"ius agendi cum patribus\") e le assemblee cittadine (comizi centuriati) del popolo (\"ius agendi cum populo\"), avendo la responsabilit\u00e0 ultima di far rispettare le politiche e le leggi adottate da entrambe le istituzioni. Polibio infatti afferma che\nIl console era anche il capo della diplomazia romana, potendo effettuare affari con le popolazioni straniere e facilitando le interazioni tra gli ambasciatori stranieri e il Senato. A fronte di un ordine da parte del Senato, i consoli divenivano responsabili di fare le leve e di scegliere gli uomini pi\u00f9 idonei, di imporre agli alleati le loro decisioni, di nominare i tribuni militari, e di avere il comando \"pressoch\u00e9 assoluto\" dell'esercito. I consoli, disponendo della suprema autorit\u00e0 in campo militare, dovevano essere dotati di risorse finanziarie adeguate da parte del Senato per condurre e mantenere i loro eserciti, ed erano autorizzati a spendere il pubblico denaro nella misura in cui credevano pi\u00f9 opportuna. Per questo motivo avevano al loro fianco un \"quaestor urbanus\", che eseguiva puntualmente i loro ordini. Mentre era all'estero, il console aveva un potere assoluto sui suoi soldati e sulle province romane, potendo punire chiunque tra i soldati in servizio effettivo. Era, quindi, incaricato sia dei doveri religiosi sia di quelli militari; la lettura degli auspici era un passo essenziale prima di condurre l'esercito in battaglia.\nOrnamenti consolari.\nGli ornamenti consolari sono gli attributi distintivi che contraddistinguono un console in carica, o un ex-console, tra la folla urbana. Manifestazione del suo \"imperium\", essi sono il retaggio del periodo regio ed etrusco iniziale.\nSegni esteriori della dignit\u00e0 consolare erano la toga praetexta, abito bianco con orlo di porpora, in citt\u00e0, il paludamentum di porpora in guerra e nel trionfo, la sella curule (sedia portatile di avorio), dodici littori portanti \"fasces\" di verghe e, fuori del pomerium, \"fasces\" con scuri.\nTitolarit\u00e0, autonomia e collegialit\u00e0.\nOgnuno dei due consoli era titolare del potere nella sua interezza e poteva esercitarlo in via del tutto autonoma, salva la facolt\u00e0 del collega di porre il veto (\"intercessio\"). Per evitare possibili inconvenienti, si escogitarono diversi sistemi, grazie ai quali - in forza di un accordo politico tra i due - certi periodi o in determinati settori di attivit\u00e0 un solo console esercitava effettivamente il potere, senza che l'altro ponesse il veto. Il pi\u00f9 noto \u00e8 quello dei turni, in base al quale i due consoli dividevano l'anno in periodi - in genere mensili - in cui si alternavano nel disbrigo degli affari civili (nell'esercizio del comando militare, nel caso in cui entrambi i consoli fossero alla guida dell'esercito, i turni erano giornalieri).\nUn altro sistema era quello che si basava sulla ripartizione delle competenze tra i consoli eletti, in base al quale ciascuno dei due esercitava in maniera esclusiva alcuni poteri. \u00c8 comunque importante sottolineare che la divisione di competenze o i turni di esercizio non interessava alcune forme di esercizio del potere (come le proposte di legge).\nPoteri straordinari.\nIn via eccezionale i consoli potevano ricevere dal Senato i pieni poteri: il provvedimento era chiamato \"Senatus consultum de re publica defendenda\". Successivamente Marco Tullio Cicerone, durante il suo consolato, a seguito della rivolta di Lucio Sergio Catilina, lo rinomin\u00f2 \"Senatus consultum ultimum\", estremo provvedimento del Senato, e la formula era:\nA tale formula si ricorse poche volte:\nDurata e sostituti.\nErano eletti ogni anno (dalle calende di gennaio di ogni anno a dicembre) dai comizi centuriati. La campagna elettorale si svolgeva nell'estate dell'anno precedente, Cesare fu eletto nel luglio del 60 a.C. per il 59 e quindi dovette rinunciare al trionfo per essere presente fisicamente a Roma senza armi. I due consoli erano eponimi, ossia l'anno di servizio era conosciuto con i loro nomi. Ad esempio, il 59 a.C. per i Romani era quello del \"consolato di Cesare e Bibulo\", poich\u00e9 i due consoli erano Gaio Giulio Cesare e Marco Calpurnio Bibulo (anche se il partito di Cesare domin\u00f2 la vita pubblica impedendo a Bibulo di esercitare il proprio mandato tanto che l'anno fu ironicamente chiamato \"il consolato di Giulio e Cesare\").\nSe un console decedeva durante il suo mandato (fatto non raro quando i consoli erano in battaglia alla testa dell'esercito), si eleggeva un sostituto, che era chiamato \"console suffetto\" (\"consul suffectus\" in latino), per completare la durata del mandato.\nUna volta terminato il mandato, deteneva il titolo onorifico di \"consulare\" in Senato, ma doveva attendere dieci anni prima di poter essere rieletto nuovamente al consolato.\nConsolato in et\u00e0 imperiale.\nQuando con Augusto si esaur\u00ec il periodo repubblicano e si avvi\u00f2 il Principato, il potere si concentr\u00f2 nelle mani del \"princeps\", ossia di Augusto stesso; progressivamente, si ridusse il potere del Senato (anche se non formalmente), e si posero le basi di quello che pi\u00f9 tardi sarebbe diventato il regime imperiale. Pertanto, con Augusto cambi\u00f2 la natura del consolato, che esaur\u00ec progressivamente la sua funzione politica e divenne a poco a poco un titolo onorifico, prestigioso dunque, ma ormai privo di una funzione politica. Durante il lungo regno di Augusto, molti consoli infatti lasciarono l'incarico prima del termine, per permettere ad altri di reggere il fascio littorio come \"consul suffectus\". Quelli che erano in carica il 1\u00ba gennaio, conosciuti come \"consules ordinarii\" avevano l'onore di associare il proprio nome a quell'anno. Come risultato, circa la met\u00e0 di coloro che avevano il grado di pretore potevano raggiungere anche quello di console ora non pi\u00f9 a 40 anni, ma a 33.). Talvolta, questi \"suffecti\" si ritiravano e un altro \"suffectus\" veniva nominato. Questa pratica raggiunse il suo estremo sotto Commodo, quando nel 190, venticinque persone furono nominate console. Svetonio, soffermandosi sui consolati di Augusto, racconta che:\nUn altro cambiamento durante l'Impero fu che gli Imperatori spesso nominavano loro stessi, dei protetti o dei parenti, senza guardare all'et\u00e0 minima. Ad esempio, a Onorio venne conferito il titolo di console al momento della nascita.\nReggere il consolato era apparentemente un tale onore che il secessionista Impero delle Gallie, ebbe la sua coppia di consoli durante la sua esistenza (260 - 274). La lista di consoli di questo Stato \u00e8 incompleta, ricostruita dalle iscrizioni e dalle monete.\nL'antica magistratura romana sopravvisse fino a tarda epoca, anche se come semplice dignit\u00e0 priva di potere reale.\nUna delle riforme di Costantino I fu quella di assegnare uno dei consoli alla citt\u00e0 di Roma e l'altro alla citt\u00e0 di Costantinopoli. Quindi, quando l'Impero romano venne diviso in due, alla morte di Teodosio I, l'imperatore di ognuna delle due met\u00e0 acquis\u00ec il diritto di nominare uno dei consoli - anche se in alcune occasioni, per svariati motivi, uno dei due imperatori permise al suo collega di nominarli entrambi. Dopo la fine formale dell'Impero romano d'Occidente, dapprima Odoacre e poi i re ostrogoti (Teodorico e i suoi successori) ottennero dall'imperatore d'Oriente il diritto di nominare il console occidentale.\nSebbene avesse perduto di fatto ogni potere politico, il console ordinario godeva di un grande prestigio e il consolato era ancora considerato come il massimo onore che l'imperatore potesse concedere a un suddito. I due consoli designati entravano in carica ancora alle calende di gennaio, con una cerimonia solenne che comportava un corteo (\"processus consularis\") e una distribuzione di denaro alla folla (\"sparsio\"), proibita dall'imperatore Marciano ma poi reintrodotta da Giustiniano nel 537.\nQuesta carica decadde durante il regno di Giustiniano: prima con il console di Roma Decio Paolino nominato nel 534 dalla regina Amalasunta alle soglie della guerra gotica, e quindi con il console di Costantinopoli, Anicio Fausto Albino Basilio, ultimo console della storia romana nel 541. In seguito il consolato venne assunto dall'imperatore come parte della propria carica, e nessun altro poteva assumerlo, tanto che, quando il generale romano Eraclio coni\u00f2 monete assumendo il titolo di console, in effetti si proclam\u00f2 anche imperatore, in opposizione all'imperatore allora in carica Foca.\nCi sono notizie di consoli onorari anche nel VII secolo. Il 24 settembre 656, il vescovo di Cesarea in Bitinia si rec\u00f2 in visita da Massimo di Costantinopoli assieme ai due consoli Teodosio e Paolo.\nAnni consolari.\nA partire dal 509 a.C., l'anno consolare incominciava dal 1\u00ba agosto. Con l'elezione di Gaio Flaminio Nepote nel 223 a.C., l'anno venne conteggiato a partire dalle idi di marzo (15 marzo). A partire invece dal 153 a.C. esso fu anticipato al 1\u00ba gennaio, in modo da coincidere con l'anno solare.\nNei primi tempi della Repubblica romana, gli anni non venivano conteggiati, erano invece individuati col nome dei consoli che erano in carica. Per esempio, quello che per noi \u00e8 il 59 a.C., per i Romani era \"l'anno in cui erano consoli Gaio Giulio Cesare e Marco Calpurnio Bibulo\".\nSuccessivamente nella tarda repubblica si cominci\u00f2 a contarli dalla fondazione di Roma \"(anno ab urbe condita)\" che tradizionalmente veniva fissata nel 753 a.C. Perci\u00f2 in alcune iscrizioni il numero dell'anno \u00e8 seguito dall'acronimo che indica appunto \nLa datazione si basa sulla cronologia varroniana che, anche se incerta, \u00e8 utilizzata quasi universalmente. La lista dei consoli, e delle altre massime magistrature romane, non sono sempre esattamente verificabili e universalmente accettate, variando dalle diverse fonti che li riportano."}
{"id": "12412", "revid": "400694", "url": "https://it.wikipedia.org/wiki?curid=12412", "title": "Fascio littorio", "text": "Il fascio littorio () era, nell'Antica Roma, l'arma portata dai littori, che consisteva in un fascio di bastoni di legno legati con strisce di cuoio, normalmente intorno a una scure, a rappresentare il potere di vita e di morte sui condannati romani.\nDivenne in seguito un simbolo del potere e dell'autorit\u00e0 maggiore, l\"imperium\", e assunse la tipica forma di fascio cilindrico di verghe di betulla bianca simboleggianti il potere di punire, legate assieme da nastri rossi di cuoio (), simboli di sovranit\u00e0 e unione, al quale talvolta era infissa un'ascia di bronzo. \nVenne poi ripreso come simbolo nell'araldica da movimenti e ideologie politiche rivoluzionarie (nella rivoluzione francese come simbolo di ordine pubblico, guidato dal popolo liberato se insieme al berretto frigio) o autoritarie del XX secolo come il fascismo. Tanto che, il fascio littorio viene dichiarato emblema dello Stato, il 30 dicembre 1926. \nStoria.\nL'origine etrusca del fascio littorio sembrerebbe trovare fondamento su fonti letterarie e su testimonianze archeologiche. A quanto ci riferiscono Dionigi di Alicarnasso e Tito Livio, i Romani avrebbero importato dall'Etruria l'usanza di far precedere i re da littori recanti sulle spalle un fascio di verghe e una scure.\nDi origine etrusca dei fasci parlano anche Floro e Strabone, precisando che i fasci furono portati a Roma da Tarquinia. Silio Italico, invece, specifica che la prima citt\u00e0 a introdurne l'uso sarebbe stata l'etrusca Vetulonia. E proprio a Vetulonia nel 1898 Isidoro Falchi rinvenne nella cosiddetta \"Tomba del Littore\", databile attorno al 600 a.C., un oggetto di ferro ossidato a forma di fascio composto da un gruppo di verghe unite insieme con in mezzo un'ascia a doppio taglio (bipenne).\nLa pi\u00f9 antica rappresentazione etrusca di fasci senza scure s'incontra in un rilievo chiusino del Museo di Palermo che si data nella prima met\u00e0 del V secolo a.C. Su urne e su sarcofagi etruschi del periodo ellenistico (IV-I secolo a.C.) sono spesso rappresentati littori con fasci al seguito di magistrati. Fasci sono raffigurati anche sulle pareti della Tomba del Tifone e della Tomba del Convegno (databili al II-I secolo a.C.) di Tarquinia.\nVennero poi usati sin dall'et\u00e0 regia di Roma come simbolo del potere del re e recati davanti a questi in numero di dodici da altrettanti littori, in et\u00e0 repubblicana divennero appannaggio dei magistrati maggiori, cio\u00e8 quelli dotati di \"imperium\" e trasportati davanti al magistrato, in numero corrispondente al suo rango, nelle cerimonie pubbliche e nelle ispezioni.\nCaratteristiche.\nCon l'esclusione del dittatore, tutti gli altri magistrati potevano portare le asce infisse nei fasci solo al di fuori del pomerio, poich\u00e9 all'interno della citt\u00e0 non era possibile applicare la pena di morte a cittadini romani, che avevano diritto alla \"provocatio ad populum\" cio\u00e8 di ricorrere ai comizi centuriati per paralizzare una condanna capitale stabilita dai magistrati; inoltre in et\u00e0 repubblicana le verghe dei fasci erano considerate l'unico modo in cui fosse possibile violare la schiena di un cittadino romano, altrimenti considerata sacra e inviolabile. A seconda della figura, variavano nella composizione:\nL'unica eccezione si verific\u00f2 con i Decemviri del 450 a.C., che ripristinarono l'uso dei Re di mostrare l'ascia tra i fasci anche all'interno del pomerio, e per questo divennero invisi al popolo romano.In Senato il console in carica nella presidenza della seduta era riconoscibile dal fatto di esser fornito di \"fasces\". I fasci venivano inoltre portati da soldati eroici (dovevano essere stati feriti in battaglia) durante i Trionfi (celebrazioni pubbliche tenute a Roma dopo una conquista militare). A volte, in occasione di funerali o riunioni politiche, i littori potevano essere assegnati anche a privati cittadini come segno di rispetto da parte della citt\u00e0.\nFunzione.\nLa funzione dei fasci non era esclusivamente simbolica, giacch\u00e9 le canne venivano materialmente usate per fustigare i delinquenti sul posto e analogamente l'ascia era utilizzata nella somministrazione delle pene capitali e comunque come mezzo di difesa da parte della scorta di \"lictores\", i particolari servitori dello Stato incaricati di portare i \"fasces\".\nUtilizzo nell'et\u00e0 moderna.\nIl fascio \u00e8 un simbolo largamente utilizzato nel resto del mondo in stemmi, bandiere e sigilli per rappresentare l'autorit\u00e0. Negli Stati Uniti d'America si pu\u00f2 ritrovare ad esempio nel simbolo del Senato federale o anche inciso sopra la porta dello studio Ovale del Presidente nonch\u00e9 nel Lincoln Memorial. Tra gli altri svariati esempi si segnalano lo stemma ufficiale dell'Ecuador, della Francia, del Camerun, quello del cantone svizzero di San Gallo, del comune francese di Villejuif, del comune tedesco di Legau, quello della Polizia norvegese e della Guardia Civil spagnola.\nFrancia.\nUna raccolta fotografica inclusa in \"Les Grands Palais de France: Fontainebleau\" rivela che gli architetti francesi usavano i fasci littori (\"faisceaux romains\") come elemento decorativo gi\u00e0 sotto Luigi XIII (1610\u20131643) e hanno continuato a usarlo fino all'Impero di Napoleone I (1804\u20131815).\nI fasci, inizialmente usati solo nelle opere che ritraevano l'antica Roma (sia repubblicana sia imperiale), assunsero un ruolo sempre pi\u00f9 importante durante la rivoluzione francese. A partire dalla Prima Repubblica, infatti, il fascio littorio, talvolta sormontato dal berretto frigio, fu sia un tributo alla Repubblica romana sia un simbolo di democrazia e ordine sociale. Durante i moti del 1848, e di nuovo durante la Terza Repubblica, esso appare nel sigillo repubblicano, impugnato dalla dea Libert\u00e0. Il fascio, ufficialmente riconosciuto dalla Costituzione come simbolo di \"unit\u00e0 ed indivisibilit\u00e0 della Repubblica\", compare inoltre nell'attuale stemma della Repubblica Francese insieme alla sigla \"RF\", circondato da foglie d'ulivo (simbolo di pace) e di quercia (simbolo di giustizia).\nSebbene non sia mai stato riconosciuto come simbolo della Presidenza della Repubblica, il fascio ha fatto parte dello stemma presidenziale di Val\u00e9ry Giscard d'Estaing.\nIl fascio appare anche sull'elmetto, sulle fibbie e sui distintivi di alcuni reparti dell'esercito francese, tra cui il Corpo autonomo di polizia militare, che ha il compito di indagare gli avvocati coinvolti in processi penali presso la Corte marziale.\nItalia.\nIl termine venne impiegato nella politica italiana dalla fine del XIX secolo, e, facendo allusione alla forza derivante dall'unione, era riferita a gruppi politici radicali, socialrivoluzionari, particolarmente attivi in diverse parti d'Italia, soprattutto in Sicilia, dove vennero creati i Fasci siciliani, un movimento di lavoratori della terra che si batteva per i loro diritti. Nell'agosto 1883, per coordinare l'opposizione delle sinistre, fu organizzato il Fascio della democrazia da Andrea Costa, Giovanni Bovio e Felice Cavallotti. Il riferimento culturale era l'idea di forza e di unit\u00e0 plebea del fascio nell'antica Roma.\nNel periodo che precede la prima guerra mondiale l'idea di fascio venne estesa in chiave nazionalista dall\"Unione Sindacale Milanese\", in un celebre discorso di Alceste de Ambris. In qualche settimana le Unioni Sindacali di gran parte dell'area padana, guidate dal dirigente Amilcare De Ambris abbandonarono l'USI e, dopo meno di cinquanta giorni dallo strappo, il 5 ottobre 1914, vennero fondati da Filippo Corridoni, gi\u00e0 cofondatore dell'Unione Sindacale Italiana (USI), i Fasci d'azione internazionalista, anche detti Fasci d'azione rivoluzionaria internazionalista (composti da membri della sinistra avanzata, da repubblicani intransigenti, da sindacalisti rivoluzionari e dagli irredenti giuliani, dalmati e trentini) e Angelo Oliviero Olivetti pubblicava il loro manifesto nella nuova serie della rivista \"Pagine Libere\", fondata nel 1906 con Francesco Chiesa e Arturo Labriola. A dicembre dello stesso anno furono fondati i Fasci autonomi di azione rivoluzionaria, con l'aggregazione dei Fasci autonomi di Benito Mussolini, gi\u00e0 direttore dell\"Avanti!\", che pochi giorni prima, il 29 novembre, era stato espulso dal Partito Socialista Italiano.\nNel dicembre del 1917 nacque il \"Fascio parlamentare per la difesa nazionale\" sotto la guida di Maffeo Pantaleoni. Il termine \"fascio\" usato dalla sinistra diventa di moda anche negli ambienti della destra. Nel primo periodo del 1918 il fascio di difesa nazionale ottiene un discreto successo, radunando tutti gli interventisti, di destra e di sinistra, compresi i nazionalisti e i futuristi. Sull'onda di questo gruppo se ne formeranno molti altri: il \"Fascio nazionale italiano\", il \"Fascio romano per la difesa nazionale\", la \"Federazione dei Fasci di resistenza\". Per tutti, gli obiettivi possono essere riassunti nella petizione al parlamento italiano del \"Comitato italiano di resistenza interna\":\nAlla fine della guerra la coesione degli interventisti del fascio viene naturalmente meno essendo i suoi appartenenti su posizioni ideologiche troppo diverse. Solo parecchi mesi dopo, nel marzo del 1919, quando cominci\u00f2 a diffondersi il concetto di vittoria mutilata, quando sembr\u00f2 che il \"Wilsonismo\" si applicasse solo all'Italia e dopo il discorso rinunciatario di Bissolati, vi fu una ripresa dei contatti tra gli ex interventisti con la nuova parola d'ordine \"Fiume e la Dalmazia italiane\". Nacquero cos\u00ec, inizialmente in sordina, per opera del Benito Mussolini i \"Fasci italiani di combattimento\", che si trasformarono poi nel Partito Nazionale Fascista. Il Fascio littorio sar\u00e0 poi il simbolo della dittatura di Mussolini e comparir\u00e0 anche, durante la seconda guerra mondiale, sulla bandiera della Repubblica Sociale Italiana."}
{"id": "12433", "revid": "1846281", "url": "https://it.wikipedia.org/wiki?curid=12433", "title": "Campionato mondiale di calcio 1950", "text": "Il Campionato mondiale di calcio FIFA 1950 o Coppa del Mondo Jules Rimet 1950 (in portoghese: Copa do Mundo Jules Rimet 1950, in inglese: 1950 World Cup Jules Rimet), noto anche come Brasile 1950, \u00e8 stata la quarta edizione del campionato mondiale di calcio per squadre nazionali maggiori maschili organizzato dalla FIFA ogni quattro anni.\nSi svolse in Brasile dal 24 giugno al 16 luglio 1950, dopo una lunga pausa di dodici anni dovuta alla Seconda guerra mondiale. Le citt\u00e0 ospitanti furono Belo Horizonte, Curitiba, Porto Alegre, Recife, Rio de Janeiro e San Paolo.\nAssegnazione.\nPer la prima volta intitolato al suo creatore Jules Rimet, da venticinque anni alla presidenza della FIFA, il trofeo fece ritorno in Sud America. L'Europa era gravemente provata dalle distruzioni provocate dalla Seconda guerra mondiale e, durante una conferenza in Lussemburgo il 26 luglio 1946, il Brasile si candid\u00f2, unico paese, come organizzatore per il 1950, ripresentando la stessa proposta che aveva gi\u00e0 avanzato per l'edizione cancellata del 1942. La FIFA accett\u00f2 quasi subito, esorcizzando cos\u00ec la concreta paura che il torneo potesse cadere nel dimenticatoio.\nLa Germania Ovest e il Giappone, le due nazioni ritenute le maggiori responsabili della guerra, furono escluse in partenza, cos\u00ec come era successo per i Giochi olimpici di . Similmente a due anni prima, fece eccezione l'Italia che pur essendo stato paese aggressore, venne comunque invitata; era campione in carica e Ottorino Barassi, presidente della Federcalcio, non solo era vicepresidente della FIFA ma si era incaricato della custodia della Coppa Rimet durante gli anni burrascosi della guerra. Inizialmente gli azzurri tentennarono, poich\u00e9 il paese era ancora in fase di ricostruzione dopo la fine del conflitto. Affinch\u00e9 i detentori accettassero l'invito, probabilmente fu decisiva l'offerta della FIFA, che aveva promesso di pagare alla delegazione azzurra tutte le spese necessarie per la trasferta; viaggio che avvenne in nave e non in aereo, a causa dello \"shock\" che aveva provocato appena un anno prima la tragedia di Superga, l'incidente aereo che segn\u00f2 la fine dell'epopea del Grande Torino.\nStadi.\nSei sedi in sei citt\u00e0 del Brasile hanno ospitato le 22 partite giocate per questo torneo. Il Maracan\u00e3, nell'allora capitale di Rio de Janeiro, ha ospitato otto partite, tra cui la famigerata partita del Maracanazo nel secondo gruppo di gironi che ha deciso i vincitori del torneo. Lo stadio Pacaembu di San Paolo ha ospitato sei partite; questi due stadi a San Paolo e Rio sono stati gli unici luoghi che hanno ospitato le partite del secondo turno del torneo. L'Est\u00e1dio Sete de Setembro di Belo Horizonte ha ospitato tre partite, lo stadio Durival de Britto di Curitiba e lo stadio Eucaliptos di Porto Alegre hanno ospitato due partite e lo stadio Ilha do Retiro, nella lontana Recife, ha ospitato solo una partita.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nQualificazioni.\nNel complesso i meccanismi delle qualificazioni al mondiale furono poco chiari; a causa delle precarie condizioni economiche e sociali di molti paesi che ancora portavano le ferite del Secondo conflitto mondiale, vi furono numerose defezioni ed esclusioni. Cos\u00ec, nel tentativo di correre ai ripari e assicurare alla competizione il numero minimo di partecipanti, la FIFA cerc\u00f2, senza successo, di ripescare anche nazionali precedentemente eliminate.\nPer la prima volta le quattro federazioni britanniche si iscrissero alla competizione. Il tradizionale British Home Championship degli anni 1949-1950 funse loro da girone di qualificazione, vedendo primeggiare l'. Anche la , seconda classificata, ottenne la qualificazione; tuttavia gli scozzesi avevano preventivamente dichiarato che avrebbero preso parte al mondiale solo come primi del proprio girone, sicch\u00e9 tennero fede alla propria parola dando \"forfait\".\nSi ritir\u00f2 inoltre la e, poco prima dell'inizio del torneo, anche l', quest'ultima essenzialmente per questioni di equipaggiamento tecnico: infatti, pur disponendo di una buona formazione, in cui spiccavano il capitano Rajani e il centravanti Rohan, gli asiatici erano soliti scendere in campo senza scarpe (vedendo l'uso di queste ultime come un \"handicap\"), perci\u00f2 insistettero per poter giocare il mondiale a piedi nudi, cosa tuttavia non permessa dal regolamento.\nA causa di questi ritiri presero parte al torneo soltanto tredici squadre: cinque sudamericane, due nordamericane e sei europee, il minor numero di sempre al pari con l'edizione del 1930.\nRiassunto del torneo.\n\u00c8 il primo mondiale a mostrare i numeri sulle maglie dei giocatori; dai mondiali 1954 in poi i numeri di maglia saranno fissi per ogni giocatore anzich\u00e9 per ruolo.\nLe esclusioni portarono alla compilazione di due gironi da quattro squadre, uno da tre e uno addirittura da due sole formazioni. Le quattro vincitrici dei suddetti raggruppamenti sarebbero poi confluite in un ulteriore girone finale all'italiana che, caso unico nella storia della rassegna iridata, avrebbe assegnato il titolo alla nazionale prima classificata, senza quindi la disputa di una canonica finale a due (pur se l'ultima partita del raggruppamento finale, tra Brasile e Uruguay, di fatto si rivel\u00f2 decisiva per la vittoria del mondiale).\nL', formalmente ancora campione del mondo in carica (sebbene gli eventi bellici avevano fatto s\u00ec che fossero trascorsi ben dodici anni dalla precedente edizione del torneo iridato), venne inserita nel girone da tre con e . Gli azzurri persero all'esordio contro gli scandinavi per 3-2, un risultato che li condann\u00f2 visto che i rivali pareggiarono l'incontro successivo con il Paraguay, rendendo inutile la vittoria finale degli italiani sui deboli sudamericani. I motivi della \"d\u00e9b\u00e2cle\" furono riconducibili al lungo decennio passato dall'impeccabile Italia di Pozzo e, soprattutto, al disastro aereo di Superga, che solo dodici mesi addietro aveva privato la squadra azzurra di almeno nove undicesimi dei suoi titolari. Proprio lo \"shock\" di Superga aveva lasciato pesanti tracce nella psicologia di tutto il calcio italiano; l'emozione degener\u00f2 in psicosi quando la delegazione tricolore si rifiut\u00f2 di prendere l'aereo per recarsi in Brasile, preferendo alla trasvolata oceanica un massacrante viaggio con la nave \"Sises\" da Napoli fino a Santos e poi via terra fino a San Paolo, lungo tre settimane; i calciatori arrivarono in Sudamerica stanchi e poco allenati (cercarono di allenarsi sul ponte della nave ma durante il viaggio tutti i palloni finirono in mare), col grande caldo e la precaria sistemazione che influirono ulteriormente sulla cattiva prestazione azzurra.\nLa pi\u00f9 grande sorpresa della fase preliminare arriv\u00f2 comunque dai supposti \"maestri\" dell'Inghilterra che, dopo l'esordio vittorioso contro il , persero incredibilmente contro gli , in quello che \u00e8 considerato uno dei pi\u00f9 grandi \"upset\" della storia della competizione e persino del calcio mondiale, passato alla storia come il \u00abmiracolo di Belo Horizonte\u00bb: gli inglesi, che partecipavano per la prima volta alla rassegna iridata, arrivarono in Brasile come una delle favorite al titolo; i nordamericani contavano invece su una squadra di dilettanti, formata principalmente da postini, lavapiatti e immigranti. La sfida fin\u00ec con un 1-0 (firmato da Gaetjens, nato ad Haiti) al quale molti tifosi inglesi, leggendo i quotidiani l'indomani, non vollero credere, immaginando un refuso di stampa, e che in molti ritengono tuttora uno dei momenti pi\u00f9 scioccanti nella storia sportiva della nazione (una partita entrata nell'immaginario della cultura anglosassone, descritta in un romanzo di Geoffrey Douglas e a sua volta trasposta nel film \"In campo per la vittoria\"). I britannici persero poi col medesimo risultato anche contro la , venendo cos\u00ec eliminati al primo turno a vantaggio degli iberici. In Cile-Spagna e Cile-Brasile, il portiere cileno Sergio Livingstone divenne il primo portiere nella storia dei mondiali a giocare con maglie a maniche corte (cosa che non accadde fino al 1998, quando il portiere francese Fabien Barthez fece lo stesso).\nIl girone finale.\nAl girone finale presero dunque parte la Svezia, la Spagna, l' (che aveva battuto 8-0 la nell'unico gironcino a due), e i padroni di casa del , largamente favoriti dopo aver superato il proprio girone al primo posto in virt\u00f9 del 2-0 con la all'ultimo turno: l'attaccante jugoslavo Rajko Miti\u0107 sbatt\u00e9 la testa su una trave dello spogliatoio pochi minuti prima del match contro il Brasile, e fu obbligato a entrare in campo in ritardo. Mentre Miti\u0107 era ancora nello spogliatoio per ricevere la sua medicazione, il Brasile segn\u00f2 l'1-0.\nDopo due giornate, il Brasile conduceva la classifica del girone finale con 4 punti, frutto di due roboanti vittorie (13 gol fatti e due subiti) contro le due europee. Inseguiva un Uruguay che, nelle prime due partite del girone finale, aveva faticato pi\u00f9 del previsto, ma che era ormai l'unico a poter togliere alla squadra ospitante, a cui sarebbe bastato un pareggio, la gioia del primo titolo. Quella che era praticamente una finale venne disputata il 16 luglio 1950 di fronte a un pubblico di oltre persone (ma stime non ufficiali parlano di almeno ) allo Stadio Maracan\u00e3 di Rio de Janeiro. Le due squadre si erano affrontate nella \"Copa Rio Branco\" giocata in Brasile solo due mesi prima in tre match, uno vinto dalla \"Celeste\" 4-3 e due dal Brasile (2-1 e 1-0) che si aggiudic\u00f2 il torneo; le due compagini quindi, seppur con caratteristiche molto diverse, si equivalevano e, a differenza di e , gli uruguaiani erano abituati alle sfide nei grandi stadi sudamericani, oltre a essere tatticamente i pi\u00f9 preparati:\nI padroni di casa passarono in vantaggio con Fria\u00e7a all'inizio del secondo tempo ma, quando i giochi sembravano fatti, l'Uruguay prima pareggi\u00f2 con la sua stella, Schiaffino, e poi pass\u00f2 addirittura in vantaggio con Ghiggia, dando vita a quello che in tutto il mondo \u00e8 ricordato come il \"Maracanazo\". Fu un dramma per tutto il paese: venne proclamato lutto nazionale e molta gente che aveva scommesso tutti i suoi averi sulla vittoria del Brasile fin\u00ec in rovina o si suicid\u00f2.\nLa nazionale brasiliana abbandon\u00f2 persino il vecchio colore delle casacche per passare a una divisa verde e oro che riprendeva i colori della bandiera nazionale, mantenendo solo i calzettoni del colore originale come promemoria dell'accaduto. Inoltre, dato che in quell'occasione il portiere Moacir Barbosa era di colore, da allora in Brasile ci\u00f2 \u00e8 considerato un portasfortuna. L'Uruguay invece festeggi\u00f2 la seconda vittoria in due partecipazioni."}
{"id": "12434", "revid": "1846281", "url": "https://it.wikipedia.org/wiki?curid=12434", "title": "Campionato mondiale di calcio 1954", "text": "Il Campionato mondiale di calcio FIFA 1954 o Coppa del Mondo Jules Rimet 1954 (in tedesco: Fu\u00dfball-Weltmeisterschaft 1954, in francese: Coupe du Monde de football 1954, in inglese: World Cup Jules Rimet 1954), noto anche come Svizzera 1954, \u00e8 stata la quinta edizione del campionato mondiale di calcio per squadre nazionali maggiori maschili organizzato dalla FIFA ogni quattro anni.\nSi disput\u00f2 in Svizzera dal 16 giugno al 4 luglio 1954. Le citt\u00e0 ospitanti furono: Basilea, Berna, Ginevra, Losanna, Lugano e Zurigo.\nLa manifestazione venne vinta a sorpresa dalla , che dopo una clamorosa rimonta batt\u00e9 in finale per 3-2 l', formata da una serie di eccellenti giocatori e nettamente favorita alla vigilia. Dopo la finale furono affacciate ipotesi di doping da parte della squadra tedesca, dubbi mai completamente fugati.\nIl torneo ebbe la pi\u00f9 elevata media di gol a partita nella storia dei mondiali di calcio: ben 5,38 (140 gol in 26 partite). Fu inoltre il primo trasmesso in televisione, distinguendosi come uno dei primi eventi seguiti dalla neonata Rai italiana.\nAssegnazione.\nPer i primi 50 anni della FIFA, nel 1954, alla Federazione sembr\u00f2 una buona idea tenere i mondiali di quell'anno \"in casa propria\": la Svizzera fu cos\u00ec selezionata come paese ospitante. Al Mondiale svizzero parteciparono 16 squadre: fatte salve la nazionale di casa e l' vincitore in carica, le altre dovettero disputare le qualificazioni. Degna di nota l', che non partecipava ad un torneo di qualificazione dal mondiale casalingo del 1934 (unico caso di \u00abpadroni di casa\u00bb che dovettero conquistarsi la partecipazione). Per la nazionale azzurra fu poco pi\u00f9 che una formalit\u00e0, visto che, inserita in un girone a due con l', lo sconfisse sia al Cairo che a Milano.\nPresero parte alla fase finale altre 11 nazionali europee, tre americane e un'asiatica, l'esordiente . Fecero la loro prima apparizione a un campionato mondiale anche la (che si qualific\u00f2 a spese della per sorteggio: a Roma, il 17 marzo, fu il quattordicenne Luigi Franco Gemma ad estrarre il nome dei turchi) e la , escluse da Brasile '50. Entr\u00f2 in gioco per la prima volta la , esclusa nel 1950 in quanto paese aggressore nella seconda guerra mondiale.\nPer la prima volta vennero scelte delle \"teste di serie\", che influenzarono la composizione e lo svolgimento dei gironi eliminatori: le due squadre considerate le pi\u00f9 forti di ogni gruppo non si sarebbero incontrate e, dunque, per ogni girone da quattro squadre ogni nazionale avrebbe giocato solamente due partite, salvo spareggi qualora la seconda e la terza classificata fossero state a pari punti.\nNe furono necessari due: uno nel gruppo 2 fra e , terminato 7-2 per i tedeschi, e l'altro fra e , interno al gruppo 4.\nClassificata appunto come \u00abtesta di serie\u00bb, l'Italia fu inserita nel gruppo 4, considerato piuttosto difficile, tutto europeo, con la , l' e il . Perse a Losanna, all'esordio, contro i padroni di casa; l'arbitraggio del brasiliano Mario Vianna (che sarebbe stato in seguito radiato dalla FIFA) fu aspramente contestato dai calciatori italiani, che arrivarono ad aggredirlo nel cammino verso gli spogliatoi: in particolare fu fonte di polemiche l'annullamento di un gol di Lorenzi.\nPur superando il Belgio nel secondo match, l'Italia fu costretta allo spareggio, ancora contro gli svizzeri, per staccare il secondo biglietto utile per i quarti di finale (il primo se l'era gi\u00e0 assicurato l'Inghilterra). A Basilea, gli svizzeri si imposero per 4-1 e l'Italia torn\u00f2 a casa.\nNei gruppi 1 e 3, invece, si procedette al sorteggio per determinare le prime classificate del girone. Nel primo caso, e erano entrambe a 3 punti (una vittoria e un pareggio ciascuna), e la fortuna premi\u00f2 i verdeoro; nel secondo l' pot\u00e9 superare l' dopo che entrambe avevano ottenuto due vittorie in campo.\nQuesta complicata formula del torneo non fu pi\u00f9 riproposta nelle edizioni successive.\nStadi.\nSei sedi in sei citt\u00e0 (una sede in ogni citt\u00e0) hanno ospitato ventisei partite del torneo. Lo stadio pi\u00f9 utilizzato \u00e8 stato lo stadio St. Jakob di Basilea, che ha ospitato sei partite. Lo stadio \u00e8 stato ricostruito appositamente per il torneo per 3 milioni di CHF. Le sedi di Berna, Zurigo e Losanna hanno ospitato cinque partite, la sede di Ginevra ha ospitato quattro partite e la sede di Lugano ha ospitato solo una partita.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nRiassunto del torneo.\nLa \u00abSquadra d'oro\u00bb.\nL' vantava la squadra che secondo tutti i pronostici iniziali era la favorita alla vittoria del titolo mondiale.\nLa cosiddetta \"Aranycsapat\" (ungherese per \u00absquadra d'oro\u00bb), allenata da Guszt\u00e1v Sebes e composta da calciatori di grande valore e tecnica, tra i quali Ferenc Pusk\u00e1s, Gyula Grosics, N\u00e1ndor Hidegkuti, Zolt\u00e1n Czibor e S\u00e1ndor Kocsis, vantava un'imbattibilit\u00e0 che durava da quattro anni e l'anno precedente era stata la prima a sconfiggere l' a Wembley, infrangendo il cosiddetto \"Home record\" che durava da 90 anni e aveva resistito alle migliori formazioni degli anni trenta, e .\nNella fase a gironi la compagine magiara aveva sconfitto, rispettivamente per 8-3 e 9-0, e . L'inaspettata sconfitta in finale chiuder\u00e0 di fatto il ciclo ungherese che si sgretol\u00f2 nel 1956 quando l'invasione sovietica costrinse i principali giocatori all'esilio, Puskas il pi\u00f9 famoso divent\u00f2 una stella della Real Madrid.\nQuarti di finale.\nLa \"battaglia di Berna\".\nIl quarto di finale tra e a Berna fu particolarmente combattuto: i magiari, privi di Pusk\u00e1s a causa dell'infortunio alla caviglia a seguito del fallo del tedesco Liebrich nella partita del primo turno si portarono sul 2-0 nei primi 10' grazie a reti di Hidegkuti e Kocsis prima di subire il parziale ritorno brasiliano da parte di Djalma Santos su rigore; al 30', inoltre, persero di fatto il pi\u00f9 giovane dei fratelli T\u00f3th, infortunatosi e quindi rimasto in campo solo per mantenere i ranghi completi.\nNel secondo tempo, dopo il 3-1 ungherese di Lantos la partita divenne particolarmente fallosa e violenta, cosa che port\u00f2 dapprima all'espulsione contemporanea di N\u00edlton Santos e J\u00f3zsef Bozsik (quest'ultimo all'epoca anche deputato al parlamento ungherese) per scorrettezze reciproche, e successivamente di Humberto.\nAl termine della partita, finita 4-2 per l'Ungheria, un fotografo brasiliano assal\u00ec un poliziotto svizzero colpendolo con un pugno e fugg\u00ec mentre il portiere dei sudamericani Castilho tratteneva il tutore dell'ordine impedendogli l'arresto dell'aggressore; all'ingresso degli spogliatoi Pusk\u00e1s discuteva animatamente con Pinheiro a gesti \u2014 nessuno dei due comprendendo la lingua dell'altro \u2014 lamentandosi del gioco violento dei suoi compagni di squadra finch\u00e9 la discussione non sfoci\u00f2 in colluttazione: Pusk\u00e1s ruppe una bottiglia in testa a Pinheiro e a quel punto esplose una rissa, a stento sedata dalla polizia svizzera, che coinvolse giocatori di ambo le squadre, i fotografi l\u00ec presenti e i dirigenti delle due Nazionali.\nTale partita pass\u00f2 alla storia come \u00abBattaglia di Berna\u00bb.\nPi\u00f9 di quarant'anni dopo, l'arbitro inglese Arthur Ellis, che aveva gi\u00e0 diretto il nel mondiale precedente e l' nella finale del torneo olimpico di calcio a Helsinki due anni prima, raccont\u00f2 che alla vigilia del \"match\" si aspettava di dirigere il pi\u00f9 grande incontro della sua carriera che a posteriori giudic\u00f2 altres\u00ec \u00aborribile\u00bb, che se arbitrato con i parametri disciplinari pi\u00f9 moderni avrebbe portato secondo lui all'espulsione di ben pi\u00f9 di tre calciatori e probabilmente alla sospensione del gioco per mancanza del numero minimo di uomini in campo.\nDal punto di vista regolamentare, nonostante il rapporto presentato da Ellis, le espulsioni non ebbero alcuna conseguenza sui giocatori: la FIFA prefer\u00ec lasciare che fossero le due Federazioni a irrogare sanzioni, secondo Ellis per ignavia in quanto i membri del comitato disciplinare, a suo dire, temevano di non essere pi\u00f9 graditi come ospiti nei Paesi coinvolti nel procedimento; l'arbitro inglese ricorda anche che si tratt\u00f2 del primo caso di giocatori da lui espulsi a non avere ricevuto alcun provvedimento disciplinare in sede di esame del referto.\nLe semifinali.\nIl 30 giugno 1954 si giocarono in contemporanea le due semifinali: a Basilea si affrontarono la Germania Ovest e l'Austria in un incontro dai delicati risvolti storico-politici in riferimento agli avvenimenti di pochi anni prima con l'ascesa al potere dell'austriaco Adolf Hitler, il nazismo, l'Anschluss e la seconda guerra mondiale. A Losanna entrarono in campo invece la grande Ungheria, reduce dalla turbolenta \"battaglia di Berna\", e l'ottimo Uruguay, campione del mondo in carica e vincitore dei \"maestri\" dell'Inghilterra nel quarto di finale.\nLa partita di Losanna, considerata dai critici sportivi contemporanei come la vera finale del torneo, diede luogo ad uno splendido spettacolo di calcio nonostante le gravi assenze nelle due squadre; nell'Ungheria non pot\u00e9 giocare Puskas per i problemi alla caviglia susseguenti al fallo del tedesco Liebrich nella gara del primo turno, mentre l'Uruguay non pot\u00e9 mettere in campo n\u00e9 Obdulio Varela, la personalit\u00e0 pi\u00f9 spiccata della squadra, n\u00e9 il pericoloso e tecnico attaccante Julio Abbadie. L'incontro ebbe inizio con il gol del vantaggio ungherese al 12' segnato da Czibor; per il resto del primo tempo la gara continu\u00f2 sostanzialmente equilibrata mentre all'inizio della ripresa gli ungheresi raddoppiarono al 47' con Hidegkuti e credettero di aver chiuso la partita. Al contrario l'Uruguay inizi\u00f2 la rimonta, mostrando grande combattivit\u00e0, la cosiddetta \"garra\", e notevole resistenza fisica, gli uruguayani, guidati da Juan Alberto Schiaffino, autore di una prestazione eccellente, pareggiarono con una doppietta di Juan Hohberg al 76' e all'86'. Nei supplementari la partita continu\u00f2 incerta e accanita; Hohberg colp\u00ec un palo per l'Uruguay; la partita fu decisa infine da due gol di Kocsis in contropiede con acrobatici colpi di testa. Per la prima volta nella storia dei mondiali l'Uruguay, due volte campione del mondo, usc\u00ec sconfitto dal campo dopo una partita considerata tra le pi\u00f9 belle della storia del calcio.\nA Basilea la seconda semifinale venne vinta agevolmente dai tedeschi occidentali che dimostrarono notevoli progressi nel gioco e grande forma atletica di fronte agli austriaci della classica scuola danubiana guidati dal capitano Ocwirk. Il primo tempo si chiuse sull'1-0 per i tedeschi con gol di Sch\u00e4fer al 31' ma gli austriaci mantennero il predominio territoriale; nella ripresa la squadra del commissario tecnico Herberger domin\u00f2 la gara chiudendo con un netto 6-1 dopo doppiette del capitano Fritz Walter (entrambi i gol su rigore) e di Ottmar Walter, e una rete di Morlock.\nLa finale: Germania Ovest-Ungheria 3-2.\nIl 4 luglio 1954 si gioc\u00f2 la finale tra Ungheria e Germania Ovest. La partita, giocata a causa della continua pioggia in un campo allentato e pesante che favor\u00ec la squadra tedesca, inizi\u00f2 in modo favorevole all'Ungheria che, dopo solo otto minuti dall'inizio del primo tempo, si era gi\u00e0 portata in vantaggio di due reti, messe a segno da Puskas con un tiro dalla corta distanza, e Czibor che sfrutt\u00f2 un errato retropassaggio tedesco al portiere. La Germania Ovest per\u00f2 reag\u00ec mostrando una grande condizione atletica e una forte combattivit\u00e0 e riport\u00f2 entro il 18' il risultato in parit\u00e0, con i gol di Morlock, su errore della difesa ungherese, e Rahn su azione di calcio d'angolo.\nDa quel momento gli ungheresi giocarono costantemente all'attacco per ritornare in vantaggio: colpirono un palo e una traversa, i difensori tedeschi salvarono sulla linea di porta, il portiere tedesco Turek effettu\u00f2 una serie di difficili parate. Con il passare del tempo i tedeschi, nel campo allentato, mostrarono la loro superiorit\u00e0 atletica e all'86' l'attaccante Rahn mise a segno il gol del clamoroso 3-2, agganciando la palla dopo una respinta ungherese e sferrando un tiro rasoterra dal limite dell'area che super\u00f2 sulla sua destra il portiere Grosics.\nNegli ultimi minuti gli ungheresi cercarono ancora il pareggio: Pusk\u00e1s, che aveva giocato tutta la partita zoppicando, all'88' effettivamente mise la palla in rete ma l'arbitro inglese Ling annull\u00f2 per un dubbio fuorigioco; all'ultimo minuto Czibor sprec\u00f2 una favorevole occasione tirando sul portiere a pochi metri dalla porta. La Germania Ovest vinse quindi per 3 reti a 2 dopo una delle partite pi\u00f9 drammatiche e sorprendenti della storia del calcio, il cosiddetto miracolo di Berna. Il pubblico svizzero che parteggiava per gli ungheresi e il loro calcio spettacolare fischi\u00f2 la vittoria tedesca.\nIl capitano ungherese Puskas strinse cavallerescamente la mano al termine della partita al capitano tedesco Fritz Walter.\nI dubbi sul doping.\nIn realt\u00e0 gli ungheresi lamentarono un arbitraggio sfavorevole; la delusione tra i tifosi magiari, sicuri della vittoria, fu grande; le autorit\u00e0 dell'Ungheria comunista denunciarono un vero complotto del mondo occidentale contro di loro; al contrario si parl\u00f2 anche di partita deliberatamente perduta su disposizione del governo di Budapest in cambio di una fornitura tedesca di trattori. Dopo alcune settimane soprattutto si diffusero le prime voci di doping della squadra tedesca.\nPochi giorni dopo la finale alcuni giocatori della nazionale tedesca occidentale in effetti vennero ricoverati in ospedale per una misteriosa infezione con ittero: i due Walter, Morlock, Rahn e il portiere di riserva Kubasch. Le accuse del medico della squadra tedesca, il dottor Loogen, all'albergo dove erano stati in ritiro i giocatori vennero respinte dai proprietari e non fugarono i crescenti dubbi; Puskas in particolare accus\u00f2 direttamente di doping la squadra avversaria.\nUn altro fatto che supporta l'ipotesi del doping fu il rinvenimento di fiale sospette negli scarichi dei bagni della squadra tedesca; nonostante le dichiarazioni dei dirigenti tedeschi che si trattasse di glucosio e vitamina C, \u00e8 stata avanzata l'ipotesi che in realt\u00e0 fossero fiale di \"Pervitin\", metanfetamina gi\u00e0 utilizzata dalla Wehrmacht durante la seconda guerra mondiale.\nStatistiche.\nClassifica marcatori.\n11 reti\n6 reti\n4 reti\n3 reti\n2 reti\n1 rete\nAutoreti"}
{"id": "12437", "revid": "287204", "url": "https://it.wikipedia.org/wiki?curid=12437", "title": "Medusa", "text": ""}
{"id": "12440", "revid": "1543377", "url": "https://it.wikipedia.org/wiki?curid=12440", "title": "Impero delle Gallie", "text": "L'impero delle Gallie (in latino \"Imperium Galliarum\"; dal 260 al 273) \u00e8 il nome moderno che viene dato ad uno stato nato dalla secessione delle province di Gallia, Britannia e Spagna dell'Impero romano durante la crisi del III secolo.\nStoria.\nNel 260 circa l'Impero romano era governato da due imperatori, Valeriano e suo figlio Gallieno: il secondo era rimasto in Occidente a fare fronte contro le invasioni barbariche lungo la frontiera renano-danubiana, il primo si rec\u00f2 in Oriente a combattere contro i Sassanidi, ma fu fatto prigioniero. Alla notizia della cattura di Valeriano, due porzioni dell'impero si staccarono: in Oriente Settimio Odenato respinse i Sasanidi, ma si ritagli\u00f2 a tutti gli effetti un dominio personale, noto come Regno di Palmira; in Occidente il comandante delle truppe renane, Postumo, si rivolt\u00f2 uccidendo Salonino, il figlio di Gallieno di cui era tutore, proclamandosi augusto e creando un vero e proprio stato, con senato, consoli e magistrature simili a quelle dell'impero \"centrale\".\nLa rivolta di Postumo \u00e8 collegabile alle incursioni dei barbari oltre la frontiera renana. Postumo sconfisse gli incursori e distribu\u00ec il bottino tra i propri uomini, ma il prefetto del pretorio Silvano gli ordin\u00f2 di consegnare quanto aveva recuperato al cesare Salonino. Postumo guid\u00f2 le proprie truppe, che si erano ribellate e lo avevano acclamato imperatore, su Colonia, dove si trovavano Salonino e Silvano, ponendola sotto assedio; i soldati del cesare passarono dalla parte dell'usurpatore, consegnando Salonino e Silvano ai loro carnefici.\nPostumo non tent\u00f2 di contendere a Gallieno il potere sul resto dell'Impero, ma si accontent\u00f2 del controllo di Gallia, Spagna e Britannia, rafforzando al contempo le frontiere occidentali (qualcosa di simile faceva contemporaneamente Odenato in Oriente). Nel 265 Gallieno si sent\u00ec sufficientemente rafforzato da poter tentare la conquista delle province occidentali, ma dopo alcuni successi iniziali fecero seguito alcuni fallimenti, durante uno dei quali Gallieno stesso fu ferito; decise allora di lasciare a Postumo il controllo dell'Occidente.\nNel 268 Aureolo, comandante di Gallieno incaricato della difesa dell'Italia, si rivolt\u00f2 contro l'imperatore e fu assediato a Mediolanum: riconobbe Postumo imperatore, forse per sollecitarne il soccorso, ma anche questa volta Postumo non intervenne contro Gallieno, permettendogli di sopprimere la rivolta.\nPostumo regn\u00f2 per quasi un decennio; egli promise alle popolazioni delle sue province la protezione dalle invasioni e dai saccheggi dei barbari, che garant\u00ec con la propria abilit\u00e0 militare; la sua amministrazione fu saggia, a giudicare dalla qualit\u00e0 della sua monetazione, e fu in grado di respingere i tentativi di riconquista di Gallieno senza imbarcarsi a propria volta in tentativi di espansione. Il suo destino, per\u00f2, si gioc\u00f2 sul consenso dell'esercito. Nel 268 circa gli si rivolt\u00f2 contro Leliano, che guidava le legioni XXII \"Primigenia\" e VIII \"Augusta\"; Postumo riusc\u00ec ad assediarlo a \"Moguntiacum\" ma, dopo la morte del rivale, proib\u00ec ai propri soldati di saccheggiare la citt\u00e0 conquistata e questi gli si rivoltarono contro, uccidendolo.\nA Postumo succedette, col controllo dell'impero Vittorino, nel 268 o nel 271. Poco dopo, nel 269 o nel 271/272, l'imperatore Claudio il Gotico invi\u00f2 nella Gallia meridionale Giulio Placidiano, che riusc\u00ec a riconquistare parte dell'Impero delle Gallie; fu probabilmente in questa occasione che la citt\u00e0 di \"Augustodunum\" si rivolt\u00f2, forse confidando nel sostegno delle truppe di Claudio, ma Vittorino la assedi\u00f2 e, riconquistatala, ne pun\u00ec la popolazione.\nVittorino fu ucciso per ragioni private e sua madre Vittoria convinse le truppe, promettendo loro una forte donazione, a sostenere Tetrico, governatore d'Aquitania; mentre Gallia (ad eccezione della Narborense riconquistata da Placidiano) e Britannia lo riconobbero, le province spagnole e la citt\u00e0 di \"Argentoratum\" decisero di ritornare all'impero centrale. Tetrico spost\u00f2 la capitale da Colonia a Treviri e ottenne alcune vittorie sui Germani, attestate dalle monete recanti la legenda . La realt\u00e0 era per\u00f2 differente: Tetrico non fu in grado di opporsi efficacemente alle incursioni barbariche lungo le coste e il Reno, tanto che una incursione raggiunse persino la Loira, ma anzi dovette arretrare la linea difensiva abbandonando diversi forti frontalieri.\nL'Impero delle Gallie fu alla fine riconquistato dall'imperatore Aureliano (270-275), che con una serie di campagne militari riusc\u00ec nuovamente a ribadire il potere imperiale sia in occidente che in oriente (regno di Palmira). Alla fine del 273 o all'inizio del 274 marci\u00f2 sulla Gallia e sconfisse Tetrico nella battaglia di Chalons. Nel marzo del 274 la zecca di Lione smise di coniare monete per l'ultimo imperatore delle Gallie e inizi\u00f2 la coniazione a nome di Aureliano, \"Restitutor Orbis\". L'ultimo colpo di coda fu rappresentato dalla rivolta di Faustino a Treviri, rapidamente soppressa.\nGli imperatori che si succedettero al comando dell'impero furono:\nAltre usurpazioni in Gallia.\nAnche in seguito ci furono numerosi usurpatori nelle province galliche, ma si tratt\u00f2 pi\u00f9 di ribellioni che di una duratura separazione dall'impero romano.\nAmministrazione.\nL'Impero delle Gallie fu, a tutti gli effetti, una copia di quello romano, avendo un imperatore che si proclamava \"augusto\", un senato e dei consoli.\nSono noti anche altri consoli, che non \u00e8 possibile collocare temporalmente: Censore e Lepido, connessi ad una unit\u00e0 nota come i \"Postumiani\", che erano entrambi al secondo consolato; Apr(inio) e Ruf(ino); Vittorino e Santo, tra il 269 e il 271; Diale e Basso; tre consolati di Tetrico, di cui uno assieme al figlio.\nNel 260 Postumo controllava la zecca delle Gallie, mentre nel 270 erano attive due zecche, a Treviri e a Colonia; nel 262, con gli ultimi sesterzi di Postumo, termin\u00f2 la coniazione di monete in bronzo. La secessione delle province nord-occidentali dell'Impero fece s\u00ec che le miniere di argento della Britannia e forse della Spagna passassero sotto il controllo dell'Impero delle Gallie, sottraendosi alla disponibilit\u00e0 dell'Impero romano: questo permise a Postumo e ai suoi successori di coniare per qualche periodo monete di qualit\u00e0 nettamente superiore a quelle di Gallieno, rafforzando il loro controllo sulle province separatiste. Postumo rimise in circolazione sia il sesterzio che il doppio sesterzio radiato, introdotto da Traiano Decio, riconiando monete di Traiano e Adriano ancora in circolazione."}
{"id": "12442", "revid": "125961997", "url": "https://it.wikipedia.org/wiki?curid=12442", "title": "Agrate Brianza", "text": "Agrate Brianza (\"Agraa\" o \"Graa\" in dialetto brianzolo e semplicemente Agrate fino al 1862) \u00e8 un comune italiano di abitanti della provincia di Monza e della Brianza. Attualmente il comune \u00e8 formato dall'unificazione (anno 1869) dei territori di Agrate e di Omate. Fa parte del territorio del Vimercatese.\nAgrate si trova sul nodo che unisce la Tangenziale Est di Milano, l'autostrada A4 Torino-Trieste (la \"Serenissima\") e la Tangenziale Est Esterna Milanese.\nOrigini del nome.\nIl toponimo deriva da Agradate ed esistono diverse ipotesi che tentano di stabilirne la provenienza: secondo alcuni deriva dal nome latino di persona Acrius, secondo altri dal lombardo \"\"agher\" (acero). Altre ipotesi vogliono che derivi dal nome Acratus o Gratus con il suffisso -ate. La specifica Brianza \u00e8 successiva. Agrate, chiamato in prima Gradi, fu detto anche Gratis, Gr\u00e0, Grate, Gratum e finalmente Agrate.\nStoria.\nAgrate vanta origini molto antiche: verso il 1879 si rinvennero fondazioni di indubbia origine romana, che, insieme con un'ara di granito, ora sostenente l'arcata di una porta di masseria, attestano l'esistenza di un \"vicus\" romano.\nVerso la met\u00e0 del XIX secolo, nel demolire un muro della casa parrocchiale di Agrate, fu scoperta una lapide con la seguente epigrafe cristiana risalente alla fine del V secolo (o all'inizio del seguente, poich\u00e9 si accenna a un Boezio console, e Boezio fu console negli anni 487, 510, 522):\n\"Hic requiescit in Pace Primula quae vixit in seculo annus PL.M: XLV deposita sub V idus decembres Boetius vivo clariss.cos\"\nDell'aprile 745 \u00e8 il testamento di Rottoperto \"de vico Agrate\"\" che costituisce un ospedale in Agrate per i poveri e per i pellegrini (Codex dipl. Lang., col.25, doc. XI). Nell'anno 835 Angilberto II, arcivescovo di Milano, nomina Gaudenzio abate di Sant'Ambrogio e tra i beni del monastero \u00e8 ricordato Agrate, che viene chiamato Gratem.\nNel XIII secolo Agrate doveva costituire un Comune rurale, se troviamo sotto la data dell'11 febbraio 1202 una transazione fra i consoli d'Agrate a nome del proprio Comune e la Canonica di Vimercate.\nAgrate diede i natali a Gian Matteo Ferrario, medico della duchessa Bianca Maria Sforza e lettore nell'Universit\u00e0 di Pavia e a Marco d'Agrate che fu l'autore della famosa statua di \"San Bartolomeo scorticato\" che si trova nel Duomo di Milano.\nQuesta localit\u00e0, trovandosi in una posizione molto felice, si \u00e8 arricchita nei secoli scorsi di belle ville, fra cui le pi\u00f9 notevoli sono la Villa F\u00e8, la Villa d'Adda, la Villa Corneliani e la Villa Trivulzio.\nMonumenti e luoghi d'interesse.\nArchitetture religiose.\nAd Agrate vi sono state diverse chiese: due erano dedicate a San Martino, se non si deve incolpare d'errore Goffredo di Bussero, che lasci\u00f2 scritto: \"Grate, ecclesia S.Martini; iterum Grate Ecclesia Sancti Martini\"\nUna di queste forse era nel villaggio, l'altra era campestre e di patronato del monastero di San Dionigi di Milano: fu lasciata cadere in rovina nel 1570, come risulta dagli atti di una visita dell'Ordinario di Milano. Lo stesso Goffredo da Bussero menziona inoltre una chiesa dedicata a S.Eusebio, che oggi \u00e8 la parrocchiale, e un'altra dedicata al martire S.Donnino. Altrettanto antiche la chiesa di S.Pietro e la chiesa di S.Maria. Con Bolla pontificia, il 22 marzo 1493 ebbe origine l'istituzione della Parrocchia d'Agrate.\nDopo pi\u00f9 di 500 anni la parrocchia di Sant'Eusebio in Agrate si \u00e8 fusa con la parrocchia di San Zenone in Omate e la parrocchia di Santa Giuliana in Caponago per dare vita nel 2008 alla Comunit\u00e0 pastorale \"Casa di Betania\".\nParrocchiale di Sant'Eusebio.\nLa chiesa parrocchiale dedicata a sant'Eusebio di Agrate (costruita e ampliata due o tre volte) deve avere la sua origine nel secolo settimo o ottavo. \u00c8 poi certo che Agrate, prima d'essere eletta Parrocchia, formava una medesima Pieve con la chiesa di Santo Stefano di Vimercate gi\u00e0 nel 754.\nL'attuale chiesa \u00e8 comunque il prodotto finale di lavori eseguiti nei primi decenni del Novecento. La prima pietra fu posta il 15 gennaio 1925, nel 1927 fu benedetto l'altare maggiore e nel 1934 avvenne la consacrazione.\nSanta Maria Annunciata.\nChiesa a una navata, l'altare posto in fondo \u00e8 sopraelevato di un gradino rispetto al piano della cappella.\nLa struttura dell'edificio pu\u00f2 far pensare a epoche anteriori al Cinquecento.\nSan Pietro.\nChiesa dell'ex oratorio femminile delle Serve di Ges\u00f9 Cristo, ora centro parrocchiale, edificata nel 1200.\nSan Luigi.\nChiesa dell'oratorio maschile, edificata nel 1954.\nNon pi\u00f9 consacrata.\nAncilla Domini.\nChiesa del convento delle suore, edificata nel 1960.\nSant'Anna.\nChiesa del quartiere della Cascina Morosina, edificata nel 1400.\nSan Giovanni Battista.\nChiesa del quartiere della Cascina Offelera, edificata nel 1954.\nVille.\nVilla Schira-Corneliani.\nCostruzione risalente al XVI-XVII secolo.\nEssa si differenzia dalle vecchie ville signorili del paese per la severa sobriet\u00e0 della facciata, ornata comunque da un balconcino in ferro che \u00e8 uno dei dettagli barocchetti dell'antico edificio.\nIl giardino interno, di forma rettangolare, con un grande gelso al centro, risale al C\u00ecnquecento. Oggi \u00e8 sede della biblioteca comunale.\nVilla Trivulzio.\nNella frazione di Omate. Villa ottocentesca costituita da due corpi paralleli congiunti da un portico trasparente a sette arcate. La villa oggi appare molto diversa dal primitivo progetto dell'architetto Ruggeri.\nL'ampio parco, progettato in anni precedenti, fu in seguito trasformato in giardino paesaggistico.\nLa villa apparteneva gi\u00e0 nel Cinquecento alla nobile famiglia lombarda dei Trivulzio. Marc'Antonio dal Re illustra Villa Trivulzio con incisioni nell'opera \"Ville di Delizia\". Dopo diversi restauri (l'ultimo nel 2000) che le hanno restituito l'originaria bellezza, oggi la villa apre le sue sale per ospitare eventi esclusivi.\nLa \"vasca volano\".\nLa vasca volano () di Agrate \u00e8 un impianto realizzato come parte della rete fognaria. Si trova nella zona sud del territorio comunale, in area industriale. \u00c8 delimitata a nord dalla Strada Provinciale SP 121, a sud dal Canale Villoresi, a ovest dalla Strada Provinciale SP 121 e da una strada di collegamento Agrate \u2013 Carugate, a est da aree agricole e vivai. Venne realizzata come sfogo in caso di troppo pieno. Da alcuni anni non risulta pi\u00f9 necessaria, le acque presenti sono quindi quasi esclusivamente di origine meteorica.\nIl territorio intorno \u00e8 costituito da coltivi (cereali), prati e incolti. Fasce e chiazze ad arbusti e siepi risultano confinate lungo il lato occidentale della recinzione della vasca e, in parte, dal lato sud, lungo la strada che collega Agrate e Carugate. Il Canale Villoresi \u00e8 bordato da una fascia alberata. Pur poco estese, tali fasce rivestono importanza: contribuiscono ad arricchire la biodiversit\u00e0, cos\u00ec come una piccola altura, costituita da terra di riporto e posta a nord est della vasca. Alcuni settori dell'altura sono costituiti da vivai a piante d'alto fusto.\nContigua alla zona, da cui \u00e8 separata dal Canale Villoresi, \u00e8 l'Oasi WWF di Carugate, area in parte boschiva, in parte a prato e arbusteti, e in parte bagnata da zone umide alimentate dallo stesso Canale.\nNel settore nord est si trovano anche edifici e strutture di tipo industriale.\nLa vasca presenta una profondit\u00e0 massima, in condizioni di piena, di . La superficie del bacino \u00e8 posta a dal piano campagna. Le sponde risultano a forte pendenza. Lungo le sponde sono presenti strette fasce (al massimo 2\u2013) a vegetazione acquatica: \"Typha latifolia\" e \"Phragmites\" sp. A eccezione di plaghe molto strette (1\u2013 di larghezza) collocate lungo la sponda meridionale e, in parte, occidentale, non sono presenti spiagge o ambienti di tipo simile lungo le sponde.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nPrima domenica di ottobre. Varie iniziative culturali e ricreative.\nPrima domenica di giugno nella frazione di Omate, molto sentito dagli abitanti. Quattro contrade si sfidavano in una corsa sugli asini che percorrono le vie della frazione, e la gara \u00e8 suddivisa in manche. Oggi la corsa non si svolge pi\u00f9, a causa delle possibili ferite agli animali durante la gara, ma rimane la festa.\nil sabato pi\u00f9 vicino al 17 gennaio nella frazione di Omate, viene bruciato un pupazzo simbolico a forma di Asino. Ogni anno il pupazzo \u00e8 diverso, ispirandosi alla volte alla cultura contemporanea. In passato vi era la tradizione secondo cui a seconda della direzione in cui la testa dell'asino fosse caduta, la contrada in quella direzione era la favorita per il palio.\nFestival di musica, danza e cultura organizzato sin dal 2001 presso il Parco Aldo Moro nel mese di giugno dal Centro Sul\u00e8 di Agrate Brianza.\nEconomia.\nLa posizione geografica, che la rende di facile accesso quale crocevia di tutto il nord-est milanese, ha permesso l'espansione degli insediamenti produttivi e residenziali, cambiandone totalmente l'aspetto: sul suo territorio sono presenti, oltre ai grossi complessi industriali STAR e STMicroelectronics, numerosissime imprese artigiane e del terziario. Un altro polo di rilievo \u00e8 il centro direzionale Colleoni, dove hanno sede decine di aziende di importanza nazionale ed internazionale.\nTra le societ\u00e0 di rilievo internazionale \u00e8 presente nel territorio comunale la Intercos, leader mondiale nella produzione di cosmetici.\nLe attivit\u00e0 agricole rimaste sono quelle specializzate del floro-vivaismo di Agrate est, intorno alla Cascina Pescarola."}
{"id": "12443", "revid": "367445", "url": "https://it.wikipedia.org/wiki?curid=12443", "title": "Aicurzio", "text": "Aicurzio (\"Aic\u00f9rz\" o \"Icurz\" in dialetto brianzolo) \u00e8 un comune italiano di abitanti della provincia di Monza e della Brianza in Lombardia.\nStoria.\n\u00c8 un piccolo borgo brianzolo posto a 235 metri di altitudine con viuzze strette. Insieme ad altri comuni limitrofi fa parte del Parco Rio Vallone ed \u00e8 circondato dal Bosco di Campegorino, composto da robinie, castagni e sambuchi. Da visitare il Santuario di Campegorino (un tempo \"Campo Pecorino\" poich\u00e9 zona ove pascolavano le greggi) del 1700 al cui interno \u00e8 conservato il crocifisso taumaturgico trovato nello stesso punto ove ora sorge il Santuario; la leggenda di Campegorino narra che quando Aicurzio fu attaccata dagli spagnoli apparve nel punto dove sorge il santuario (fuori dal paese) un'armata celeste che fece scappare gli assalitori, e in questo modo Aicurzio si salv\u00f2. La leggenda ha anche un'altra versione: gli eserciti a fronteggiarsi nei pressi di Campegorino sarebbero stati quello francese e quello austriaco, nel periodo delle guerre di successione al dominio spagnolo in Italia. La conclusione della leggenda tuttavia \u00e8 la medesima.\nLa presenza degli Umiliati, con una loro \"Domus\", in prossimit\u00e0 della chiesa parrocchiale e di Ordini religiosi cavallereschi; la frazione di \"La Commenda\" e di \"Castelnegrino\", ex insediamenti templari dipendenti dalla precettoria milanese di Santa Croce e Santa Maria del Tempio, vennero costruiti dal primo Magister Templi di lingua italiana. Fr\u00e0 Dalmazio da Verzario fece erigere, su di un'antica via consolare nella prima met\u00e0 del XII secolo, l'hospitale che \u00e8 poi passato (alla soppressione dell'Ordine dei \"Poveri Commilitoni di Cristo e del Tempio di Salomone\") dai cosiddetti Cavalieri Templari, ai Cavalieri Ospitalieri di San Giovanni di Gerusalemme, poi di Rodi e di Malta, che per oltre mezzo millennio ne hanno mantenuto la propriet\u00e0 sino alla soppressione napoleonica. Numerosi le gesta di nobili famiglie di alto lignaggio fra cui i Paravicini, Rogorini e Malacrida. Aicurzio fu annesso a Bellusco ai tempi di Napoleone e poi a Bernareggio ai tempi di Garibaldi.\nSicuramente di origine romana, nella \"terra Curciorum\" o \"Curtiorum\" doveva esserci evidentemente una colonia o famiglia romana e forse, rappresentando un buon punto strategico, una piccola guarnigione militare.\nNel medioevo il paese mantenne la sua caratteristica di avamposto militare.\nLa presenza dei Cavalieri Templari \u00e8 testimoniata da molti edifici tuttora esistenti (Castel Negrino, La Commenda, Casa degli Umiliati).\nL'antica configurazione planimetrica del paese, caratterizzata da corti coloniche e vicoli stretti, si \u00e8 ben conservata nel tempo, tanto che \u00e8 oggi possibile confrontare con relativa precisione la situazione attuale con quella documentata dai catasti storici.\nVerso la fine del XVII secolo la famiglia dei Paravicini, in concomitanza con i Malacrida, i Cottini e i Rogorini, strinse un legame con i vari contadini che, coprendo il ruolo di mezzadri, garantivano la lavorazione dei terreni di propriet\u00e0 della famiglia nobile (elencati nel catasto teresiano).\nIter simile seguiva la coltura del baco da seta che risultava essere ben radicata nel territorio brianzolo e nel caso aicurziese aveva origini che risalivano al 1400.\nDurante le Cinque giornate di Milano (18-22 marzo 1848), Monza, dopo aver scacciato gli austriaci, diventa base logistica per i combattenti milanesi. Nella relazione del cronista di un giornale monzese dell\u2019epoca, Il Brianteo, in data 20 aprile 1848, si racconta la cronaca di quei giorni e si cita con riconoscenza il prezioso contributo di Aicurzio, pronto a donare pane, giallo e bianco, ai combattenti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 128 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "12444", "revid": "174925", "url": "https://it.wikipedia.org/wiki?curid=12444", "title": "Albairate", "text": "Albairate (\"Albair\u00e0a\" o \"Bair\u00e0a\" in dialetto locale) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nI primi ritrovamenti archeologici che testimoniano la presenza di abitanti nell'area di Albairate fanno risalire i primi insediamenti all'et\u00e0 del bronzo, quando la zona era abitata dai Liguri. Gran parte dei reperti ritrovati gi\u00e0 all'inizio del Novecento erano situati presso la Cascina Faustina (il cui oratorio risale ad epoca carolingia ed \u00e8 uno dei meglio conservati dell'intera area) e sono stati dettagliatamente studiati e catalogati da Carlo Dossi, proprietario dell'intero podere che effettu\u00f2 per primo gli scavi nell'area e si interess\u00f2 alla collocazione dei ritrovamenti dove ancora oggi si possono ammirare, ovvero presso il Museo archeologico \"Villa Pisani Dossi\" di Corbetta.\nTestimonianze di Albairate in epoca romana, sono invece di recente scoperta e sono stati registrati in localit\u00e0 Cascina Rosio, ad opera della famiglia Ranzani, attuale proprietaria dello stabile.\nDi questo comune i documenti parlano per la prima volta nel 1054, quando dipendeva come feudo dal monastero milanese di San Vittore, oltre ad avere propriet\u00e0 ascrivibili alle famiglie nobili milanesi dei Pietrasanta e dei Medici. Fu durante il XIII secolo che ebbe luogo il processo di affrancamento di Albairate dal vassallaggio e l'istituzione del vero e proprio comune rurale, passando poi come tutta l'area del milanese prima sotto la signoria dei Visconti e poi degli Sforza, sino ai possedimenti spagnoli del Ducato di Milano.\nIl 5 aprile 1570 San Carlo Borromeo si rec\u00f2 in visita ad Albairate stimolando un rinnovamento spirituale della parrocchia ed avviando lo sviluppo sociale del paese.\nLa citt\u00e0 segu\u00ec le sorti del Ducato di Milano e poi del Regno Lombardo-Veneto sino all'inclusione nel Regno d'Italia.\nNegli ultimi anni della Seconda Guerra Mondiale, le truppe tedesche incendiarono per rappresaglia la Cascina Chiappana, attualmente presente sul territorio comunale.\nMonumenti e luoghi d'interesse.\nArchitetture religiose.\nChiesa parrocchiale di San Giorgio.\nLa chiesa parrocchiale di San Giorgio di Albairate venne edificata a partire dal 1937 in sostituzione della pi\u00f9 antica chiesa parrocchiale, che sorgeva nella medesima posizione dell'attuale, in centro al paese, gittante sulla piazza principale. Tali lavori si erano resi necessari per problemi di statica del precedente edificio. La struttura venne consacrata ufficialmente il 1\u00ba ottobre 1938 ed aperta al culto pubblico.\nLa chiesa precedente, anch'essa dedicata a San Giorgio, risaliva al XVI secolo e, si presume, fu a sua volta edificata su un preesistente edificio di culto: la dedicazione a San Giorgio potrebbe far risalire la presenza di una chiesa in questo luogo all'epoca longobarda.\nLa chiesa attuale, costruita in mattoni a vista, riprende le forme tipiche dell'architettura romanica, con un tetto a capanna, con ampi finestroni e vetrate. Il campanile, retrostante la struttura, \u00e8 ancora quello originale dell'antica chiesa.\nL'interno della chiesa \u00e8 stato completamente decorato ad affresco a partire dalla met\u00e0 degli anni quaranta, con un ciclo dedicato a San Giorgio nella navata centrale, le immagini della Via Crucis nelle navate laterali, la Resurrezione nella controfacciata, l'Ultima Cena nel catino dell'abside, il Battesimo di Cristo, la Fuga in Egitto ed evangelisti nel tiburio. Interessante anche il piccolo battistero.\nIn occasione del 70\u00b0 della consacrazione dell'edificio gli affreschi e le altre componenti l'apparato decorativo sono stati completamente ripuliti e offrono un esempio notevole dell'arte religiosa di met\u00e0 Novecento.\nIl campanile \u00e8 ci\u00f2 che rimane della chiesa precedente. Ha un concerto di 6 campane in La2 crescente. Sono state fuse nel 1897 dai Fratelli Barigozzi. Il Mi3 \u00e8 stato fuso da Angelo Bianchi nel 1948, mentre il Re3 da Carlo Ottolina e Figli nel 1961.\nLa campana maggiore (il La2 crescente) ha un diametro di 168,5\u00a0cm.\nChiesa di Santa Maria De Bozzis.\nLa piccola chiesa di Santa Maria De Bozzis, venne edificata a partire dal Cinquecento come oratorio per la Confraternita del SS. Sacramento presente presso la parrocchia di Albairate. L'edificio venne realizzato con le medesime fattezze del XVI secolo dell'antica chiesa di Albairate che\nChiesa di Santa Teresa (loc. Riazzolo).\nSita in localit\u00e0 Riazzolo, la piccola chiesa di Santa Teresa venne edificata nel corso del Settecento come tutto l'antico complesso rurale e residenziale dell'area. Essa si presenta come un tempio di modeste dimensioni, con facciata a decorata con tinte bianche e gialle e mossa da lesene e decorazioni a stucco, un timpano al termine della struttura. Il resto della chiesa, si presenta invece esternamente a mattoni vivi che contraddistinguono anche l'area del presbiterio, stondato.\nL'interno, contraddistinto da un'unica navata, \u00e8 in stile tardo barocco, semplice ma raffinato, con la particolarit\u00e0 del grande finestrone sovrastante il portale d'ingresso che d\u00e0 luce all'interno della struttura, che dispone inoltre di due finestrelle nell'area dell'altare.\nLa chiesa dispone anche di un piccolo campanile al concerto di due campane.\nDi fronte alla chiesa, si trova un piccolo piazzale a ghiaietto con un viale di piccoli cipressi e una colonna marmorea con un'aquila di bronzo, sotto la quale \u00e8 posta una targa a ricordo dei caduti della prima guerra mondiale nella frazione.\nLa chiesa dipende attualmente dalla parrocchia di Albairate, ma rimane un patronato della famiglia corbettese dei Pisani-Dossi (oggi passata ai Macchi di Cellere) che l'acquist\u00f2 e la ristruttur\u00f2 per interessamento di Carlo Alberto Pisani-Dossi. Oggi la chiesa viene utilizzata solo occasionalmente, soprattutto nel caso di matrimoni che abbinino a ristorante un vicino agriturismo, gittante sulla piazzetta della chiesa.\nChiesa di Santa Maria della Neve.\nSita presso la Cascina Rosio e risalente al XVII secolo, la chiesa di Santa Maria della Neve era la cappella della grande corte che, trovandosi a lunga distanza dal paese, richiese e costru\u00ec un luogo di culto in loco.\nOratorio di San Bernardo.\nL'oratorio di San Bernardo, non lontano dal cimitero del paese, risale al 1641 ed \u00e8 attribuito al grande architetto Francesco Maria Richini.\nEsternamente, l'oratorio presenta caratteristiche molto simili all'Oratorio di Sant'Ambrogio del vicino comune di Corbetta al quale il Richini stava lavorando nei medesimi anni: la chiesa si presenta preceduta da un piccolo protiro con quattro colonne in granito che sorreggono delle arcate che sovrastano l'ingresso. La facciata \u00e8 scandita da riquadrature regolari che richiamano lo stile cinquecentesco, mentre le restanti decorazioni e l'impostazione stessa della chiesa a pianta ottangonale richiamano chiaramente gli stilemi barocchi.\nAll'interno, spicca l'altare riccamente decorato in marmo con dettagl a stucco, sopra il quale si trova l'immagine della Vergine circondata da due colonne con putti e decorazioni in stucco.\nOratorio dei Santi Faustino e Giovita.\nL'Oratorio dei Santi Faustino e Giovita, posto a breve distanza dall'ex SS 114, \u00e8 uno dei pi\u00f9 antichi e significativi monumenti religiosi del magentino e dell'abbiatense, noto particolarmente per aver conservato immutata nei secoli la sua originaria struttura. La piccola cappella campestre venne eretta in epoca carolingia (VIII - X secolo), nei pressi dell'allora insediamento di \"Verdesiacum\" oggi scomparso e che si concentrava essenzialmente nel territorio della cascina Faustina che oggi ospita la chiesa.\nLa chiesa, ancora nell'XI secolo, era adibita al culto di quelle famiglie locali di origine longobarda che avevano conservato il loro rito religioso proprio e risultava di propriet\u00e0 di Gotofredo di Aicardo da Barate. Successivamente lo stesso proprietario, nel 1054, la pass\u00f2 in propriet\u00e0 al monastero di San Vittore al Corpo di Milano, ente feudatario del luogo. Nel 1170 la parrocchia del vicino comune di Cisliano, nella persona del parroco, intraprese una contesa col monastero di San Vittore per il possesso della chiesa e di altri beni posti in Albairate, ma l'ente monastico riusc\u00ec ad avere la meglio.\nL'edificio presenta esternamente una pianta quadrata con murature di epoca carolingia, mentre l'abside \u00e8 riconducibile al medioevo.\nOratorio di San Benedetto.\nEdificato nel 1960, l'Oratorio di San Benedetto venne realizzato per sopperire alle esigenze di un nuovo ampio quartiere residenziae sviluppatosi all'estremo margine dell'abitato albairatese negli anni del boom economico. La struttura, di fattezze semplici, presenta un'aula unica con una copertura a due falde ed un piccolo portico che precede la struttura. Al tutto si affianca un piccolo campanile.\nCappella di Santa Caterina.\nLa piccola cappella di Santa Caterina venne edificata sul finire del Cinquecento su impulso dell'arcivescovo Carlo Borromeo nel bordo di Albairate. Essa si trova ad ovest del territorio cittadino, nei pressi della cascina Marcatutto ed \u00e8 stata recentemente oggetto di restauri che le hanno restituito lo splendore originario.\nEsternamente la cappella si presenta di forme semplici, aperta sulla strada e separata da un piccolo cancello.\nArchitetture civili.\nCorte Salcano.\nLa struttura della Corte Salcano ha origini cinquecentesche anche se le forme esterne risalgono al Settecento. Un tempo era propriet\u00e0 dell'ospedale Fatebenefratelli di Milano. Oltre agli splendidi rustici d'epoca, qui \u00e8 possibile ammirare ancora oggi una delle ultime ghiacciaie sotterranee per la conserva delle derrate alimentari, un tempo molto diffuse in campagna. La corte ospita inoltre il suggestivo Museo agricolo \"Angelo Masperi\" che raccoglie le testimonianze della storia agreste del paese e delle tradizioni agricole della Lombardia, con una vasta collezione di oggetti ed attrezzi per la coltivazione dei campi. Attualmente la Corte \u00e8 sede del municipio di Albairate.\nVilla Albani.\nIl palazzo denominato \"Villa Albani\" \u00e8 in localit\u00e0 Cascina Rosio, non lontana dalla Cascina Isola Maria, a sud del territorio comunale di Albairate.\nLa costruzione risale alla fine del XVI secolo ad opera della famiglia Negroli ed \u00e8 frutto della trasformazione dell'estremit\u00e0 occidentale di un precedente edificio del quale rimangono avanzi significativi. Si tratta di una costruzione che, nella sua struttura rigidamente geometrica del cubo, esemplifica il passaggio dai modi costruttivi militari a quelli residenziali. Il palazzo domina una corte chiusa, nella quale sono presenti una chiesa e tutte le strutture di supporto alla conduzione di un'azienda agricola. Prese il nome di \"villa Albani\" da uno dei proprietari pi\u00f9 illustri succedutisi.\nI restauri condotti a partire dal 1991 hanno permesso di recuperare in ogni locale le decorazioni ad affresco originali, a grottesca, nel portico che caratterizza la facciata sud, di carattere anche religioso in tutti gli altri locali.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente nel comune era di persone, costituenti il 5.5% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nSecondo l'ISTAT, il territorio comunale comprende il centro abitato di Albairate, la frazione di Castelletto e le localit\u00e0 di Cascina Faustina, Cascina Marcatutto-Bruciata, Cascina Riazzolo e Rosio.\nVoci correlate.\nDe ligt"}
{"id": "12445", "revid": "2176804", "url": "https://it.wikipedia.org/wiki?curid=12445", "title": "Albiate", "text": "Albiate (\"Albi\u00e0a\" in dialetto brianzolo) \u00e8 un comune italiano di abitanti della provincia di Monza e della Brianza in Lombardia.\nGeografia fisica.\nAlbiate sorge nella valle del fiume Lambro (al centro del parco regionale della Valle del Lambro), nella zona brianzola che \u00e8 stata inserita nella Provincia di Monza e Brianza dal 2004, per distacco dalla Provincia di Milano. \u00c8 compresa in un territorio di circa 3\u00a0km\u00b2, confinante a nord con Carate Brianza, a sud con Sovico, a sud-ovest con Lissone, a est con Triuggio e a ovest con Seregno. Possiede una frazione, Dosso, confinante con Albiate a sud-ovest. La frazione di Dosso dista 2,15 chilometri dal comune di Albiate. Per la frazione di Dosso non sono momentaneamente disponibili i dati anagrafici, statistici e geografici.\nStoria.\nAlbiate viene citata in vari documenti gi\u00e0 con questo nome dall'XI secolo: il toponimo deriva forse dal nome gentilizio romano \"Albius\", oppure da \"alveolus\", ovvero \"alveo\" o \"conca\", inteso come termine geomorfico. In dialetto brianzolo, infatti, \"albioeu\" significa \"pila per acqua\"; sembra chiaro il forte legame con il fiume Lambro, che delimita il confine est del paese, separandolo da Triuggio. All'epoca la cittadina faceva riferimento alla pieve di Agliate, sotto il governo \"de facto\" dei Confalonieri. Successivamente divenne feudo dei Mandelli e quindi dei Pallavicini.\nPochi secoli pi\u00f9 tardi il paese rimase coinvolto nelle guerre fra Visconti e Torriani per il dominio del Milanese. Al vecchio ponte di Albiate, che oggi non esiste pi\u00f9, Mario Visconti sconfisse i guelfi nel 1324, nella stessa zona dove pass\u00f2 Ludovico il Bavaro per andare a Monza. Dal 1478 la famiglia Balbiani ottenne il potere sulla zona, dal 1777 i Mellerio. Nel 1609 la citt\u00e0 di Bergamo don\u00f2 le reliquie dei santi Fermo (al quale era gi\u00e0 dedicato un santuario), Rustico e Procolo, che diedero origine alla sagra di San Fermo, la pi\u00f9 antica della Brianza. A questo periodo risale la Villa Caprotti, gi\u00e0 Airoldi, costruita intorno ad una torre preesistente. Nel 1880 sorse, su entrambe le rive del fiume Lambro, lo stabilimento tessile Galeazzo Vigan\u00f2, che contribu\u00ec, fino alla seconda met\u00e0 del XX secolo, in larga misura alla crescita economica del paese e delle zone limitrofe.\nSimboli.\nLo stemma comunale \u00e8 stato concesso con Decreto del Capo del Governo del 18 maggio 1936.\nDeriva da uno stemma relativo alla \"Comunit\u00e0 d'Albiate\", riprodotto nello \"Stemmario Cremosano\" del 1673. Come tutti gli emblemi concessi durante il periodo fascista, anche questo stemma recava il capo del Littorio, sostituito da un semplice capo di porpora alla caduta del Regime e poi definitivamente rimosso all'inizio degli anni duemila.\nIl gonfalone \u00e8 stato concesso con Decreto del presidente della Repubblica del 5 febbraio 2005.\nBiblioteche.\nLa Biblioteca Civica \"Aldo Moro\" di Albiate fa parte del Sistema Bibliotecario BrianzaBiblioteche.\nFeste e fiere.\nMarted\u00ec dopo la seconda domenica di agosto, si celebra la sagra di San Fermo, con mostra del territorio: \u00e8 attestata come la sagra pi\u00f9 antica della Brianza, istituita nel 1609. Per l'occorrenza si tiene nel parco di villa Campello un'esposizione di bestiame e materiale inerente all'agricoltura e all'allevamento; per le vie del paese invece, nel primo pomeriggio, sfilano i trattori che partono dal piazzale del mercato e si recano all'area feste, ove tra l'altro \u00e8 attivo per i giorni della sagra un servizio di ristorazione tra i migliori della zona.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 465 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFra il 1890 e il 1960 la localit\u00e0 ospit\u00f2 una fermata posta lungo la tranvia Monza-Carate.\nSport.\nCalcio.\nLa principale squadra di calcio albiatese, l'A.C. Albiatese, fu fondata nel 1969 attualmente militante in Prima Categoria; l'altra societ\u00e0 calcistica \u00e8 l'A.S.D. Azzurra Oratorio Albiate, fondata nel 1940, che si occupa della crescita sportiva ed umana dei ragazzi in Oratorio, attraverso sport come il calcio, appunto, ma anche volley e basket.\nBasket.\nLa Azzurra Basket Albiate milita nel campionato di prima divisione."}
{"id": "12447", "revid": "1584528", "url": "https://it.wikipedia.org/wiki?curid=12447", "title": "Arcore", "text": "Arcore (IPA: , \"Arcor\" in dialetto locale) \u00e8 un comune italiano di abitanti della provincia di Monza e della Brianza in Lombardia.\nSi trova nella pianura padana a nord-est di Milano, da cui dista 32\u00a0km circa, in prossimit\u00e0 delle due pi\u00f9 importanti citt\u00e0 della provincia brianzola, Monza e Vimercate.\nLa testimonianza archeologica pi\u00f9 antica rinvenuta ad Arcore \u00e8 rappresentata da una lastra marmorea dedicata a tale Giulia Drusilla, databile al I secolo, mentre i primi accenni documentati che nominano la comunit\u00e0 arcorese si rifanno a pochi documenti risalenti al IX secolo.\nIl paese \u00e8 inoltre noto in quanto all'interno del suo territorio si trovano l'ex Villa Giulini-Casati-Stampa, ora Villa San Martino, e la Villa Borromeo d'Adda.\nGeografia fisica.\nTerritorio.\nIl territorio di Arcore \u00e8 esteso per 9,33\u00a0km\u00b2 e sorge nel bacino fluviale compreso tra i fiumi Lambro e Molgora, nel centro della Pianura padana.\nConfina con i comuni di Biassono, Camparada, Concorezzo, Lesmo, Usmate Velate, Villasanta e Vimercate.\nGeologia e morfologia.\nLa formazione geologica del territorio arcorese \u00e8 costituita da un terreno fluvioglaciale, nonch\u00e9 da depositi morenici provenienti dalle colline brianzole. Il sottosuolo \u00e8 ricco di argilla ed \u00e8 poco poroso. Inoltre vi sono alcune falde acquifere a diverse profondit\u00e0.\nClima.\nArcore, e pi\u00f9 in generale la Brianza, gode di un clima temperato, mediamente umido in tutte le stagioni, con estati calde e afose ed inverni freddi e con percentuali di precipitazioni (soprattutto di carattere nevoso) non molto alte.\nI dati provenienti dalla Stazione meteorologica di Milano Brera indicano, in base alla media trentennale di riferimento (1961-1990) per l'Organizzazione meteorologica mondiale, la temperatura media del mese pi\u00f9 freddo, gennaio, si attesta attorno ai +3,1\u00a0\u00b0C; quella del mese pi\u00f9 caldo, luglio, \u00e8 di circa +24,6\u00b0. Valori inferiori si registrano nelle campagne circostanti dove l'effetto \"isola di calore\" \u00e8 assente.\nLe precipitazioni medie annue sono di 895\u00a0mm, mediamente distribuite in 81 giorni, con picco autunnale, massimo secondario primaverile e minimo invernale ed estivo.\nGeografia antropica.\nFrazioni.\nSecondo lo Statuto comunale le frazioni di Arcore sono quattro:\nIdrologia e sismologia.\nIdrologia.\nArcore, bench\u00e9 sita a pochi chilometri dal fiume Lambro, non \u00e8 attraversata da importanti corsi d'acqua fatta eccezione per il torrente (o \"rio\") Molgorana, ad oggi in parte coperto ed interrato (in ambito cittadino) per far posto alla via Casati, importante arteria stradale tra le pi\u00f9 trafficate del paese. Prosegue invece a cielo aperto nelle aree meno urbanizzate e \"selvatiche\" del comune.\nSismologia.\nDal punto di vista sismico presenta un rischio molto basso e distribuito in modo uniforme su tutto il territorio. Il comune \u00e8 stato infatti classificato come zona 4 (bassa sismicit\u00e0) dalla protezione civile nazionale.\nStoria.\nLe origini e l'epoca Romana.\nSull'origine di Arcore non esiste documentazione certa: dall'etimologia si pu\u00f2 dedurre un'origine romana. L'etimologia del nome Arcore \u00e8 infatti controversa: alcuni lo ricollegano al semidio Ercole, per il cui culto forse sorgeva un tempio in suo onore, altri lo associano ad un arco eretto dai romani.\nCi\u00f2 potrebbe far supporre, pur con i dovuti accorgimenti, una possibile nascita del borgo di Arcore fin dall'epoca romana. Ad avallare questa ipotesi concorrono diversi elementi: com'\u00e8 infatti noto, all'epoca della conquista romana, il territorio rurale veniva suddiviso in \"centurie\", secondo le linee incrociate del \"cardo\" e del \"decumano\". Questa centuriazione serviva per fare le assegnazioni di terre ai cittadini delle colonie di nuova fondazione; tracce di tale suddivisione sono ancora visibili sui rilevamenti cartografici della fine dell'Ottocento, mettendo in evidenza resti di centuriazione localizzati intorno a quella che oggi \u00e8 la Cascina del Bruno. Da Arcore passava la \"via Spluga\", strada romana che collegava Milano con il passo dello Spluga.\n\u00c8 inoltre recentemente emerso che il territorio dell'attuale comune era attraversato, in epoca romana, dalla strada che univa Mediolanum a Leucum, passando per Modicia. Nell'area dove si \u00e8 successivamente evoluto il paese di Arcore erano poste due pietre miliari: la prima, che contrassegnava una stazione di posta, si trovava all'altezza dell'attuale Cascina Sentierone, mentre la seconda presumibilmente nel luogo dove poi sorse il monastero benedettino di Sant'Apollinare.\nA questa documentazione si collega l'epigrafe riportata su una lastra marmorea romana, conservata al museo archeologico di Milano, unica testimonianza archeologica ritrovata ad Arcore, ora conservata presso il Civico museo archeologico di Milano.\nIl Medioevo e l'et\u00e0 Moderna.\nI documenti pi\u00f9 antichi finora ritrovati risalgono al IX secolo e sono relativi a donazioni alle chiese locali da parte di abitanti di \"vico Arcole\" o \"loco Arculi\".\nArcore, nel medioevo, appartiene alla pieve di Vimercate ed \u00e8 segnalata la presenza di due monasteri: il monastero benedettino di San Martino e la casa delle Umiliate a Sant'Apollinare.\nNel trecentesco \"Liber Sanctorum\" di Goffredo da Bussero \u00e8 citata la chiesa di Sant'Eustorgio che diverr\u00e0 la Parrocchia della comunit\u00e0 ai tempi di san Carlo Borromeo.\nDal XVI secolo, quando il paese era chiamato Arcone, diverse famiglie nobiliari lombarde (Casati, Durini, Giulini, Vismara, D'Adda, Barb\u00f2) spostano la propria residenza lungo tutta la Valle del Lambro e la Bassa Brianza e vi edificano importanti \"ville di delizia\", tra cui ad Arcore la Villa Borromeo d'Adda, la Villa \"La Cazzola\" e la Villa San Martino (gi\u00e0 Giulini Della Porta, Casati, Stampa di Soncino), favoriti dalla buona collocazione geografica e dalle agevoli comunicazioni. La costruzione dell'attuale chiesa parrocchiale risale al 1759.\nA met\u00e0 del Settecento Arcore conta 580 abitanti divisi tra il paese e le due frazioni riconosciute (Cascina del Bruno e Bernate, che subir\u00e0 nei successivi due secoli un continuo passamano con il comune di Usmate Velate).\nIl castello di Arcore.\nAlcune prove consentono di presupporre che il paese, un tempo, ebbe un proprio castello. Il primo documento che ne cita l'esistenza, \"la donazione di Ariprando e Gisla\" (oggi presente nell'Archivio Storico di Concorezzo), risalente al 1100, cita il lascito, da parte del nobile milanese Ariprando e della moglie Gisla di due abitazioni, la prima delle quali situata nei pressi del gi\u00e0 citato castello. \nUn altro documento, risalente al XIII secolo, conservato nell'Archivio di Stato di Milano, conferma la presenza di un \"castrum in vico Arcole\", documento citato nel XIX secolo dallo storico e paleografo Giovanni Maria Dozio in \"Notizie di Vimercate e la sua Pieve\", nel quale egli afferma che \nNonostante ad oggi non sia rimasta alcuna traccia di questo castello, si pu\u00f2 riscontrare, nelle mappe teresiane del 1722, l'indicazione dell'attuale via Monte Grappa come strada del Castello nonch\u00e9, nella tradizione arcorese, l'abitudine di definire quella parte della citt\u00e0 compresa tra via Abate d'Adda e via San Gregorio proprio \"zona del Castello\".\nL'et\u00e0 contemporanea.\nIn seguito all'annessione delle provincie lombarde, all'epoca austriache, al regno di Sardegna (e con la definitiva unificazione d'Italia), Arcore venne dotata di una nuova amministrazione, con un sindaco, una giunta e un consiglio comunale.\nNel 1869 alla cittadina, ancora di poche migliaia di abitanti, venne aggregata la frazione di Cassina Palazzina, staccatasi dal comune di Lesmo.\nDa questo momento, Arcore ebbe una graduale crescita industriale coadiuvata dalla creazione stazione ferroviaria nel 1873 e della tranvia nel 1879, con l'insediamento di varie industrie, tra cui la famosa Gilera.\nAll'incremento industriale si accompagn\u00f2 un robusto boom demografico che in poco meno di 100 anni portarono a quintuplicare il numero dei residenti arcoresi, cui si aggiunse la definitiva annessione della frazione di Bernate nel 1963.\nIl 7 luglio 2001 la zona industriale del comune \u00e8 stata colpita da un tornado di intensit\u00e0 F3 che ha causato decine di feriti tra i comuni di Arcore, Concorezzo e Vimercate e danni stimati di 400 miliardi delle vecchie lire\nIndustrie.\nLo sviluppo industriale arcorese nasce, molto probabilmente, in concomitanza con la costruzione, negli anni settanta del XIX secolo, della stazione ferroviaria sulla linea Lecco-Milano. Gi\u00e0 a fine secolo sorgono le prime attivit\u00e0 nel ramo meccanico (Morandi), saponifico, tessile (Monti e Martini) e di carpenteria (Zerboni).\nNel 1909 nasce l'azienda motociclistica Gilera, marchio che in pochi anni diverr\u00e0 uno dei pi\u00f9 noti in Europa e nel mondo, e, negli stessi anni, accanto allo stabilimento Zerboni (che poi diverr\u00e0 Falck) prende piede la ditta Carlo Bestetti, un aeroporto per aerei da guerra e piccoli aerei commerciali, distrutto dai partigiani nel 1945.\nInfine, nell'immediato dopoguerra, Giuseppe Perego, da responsabile carpentiere Falck fonda, nel 1949 la Peg P\u00e9rego, oggi produttrice ed esportatrice a livello internazionale di passeggini ed accessori d'infanzia.\nAd Arcore \u00e8 inoltre presente anche un impianto della Tenaris Dalmine, la sede italiana della Borg Warner Morse Tec ed in forte sviluppo \u00e8 l'impresa del settore terziario.\nSociet\u00e0.\nLa popolazione di Arcore ha avuto un grande aumento demografico specialmente dopo il secondo dopoguerra, dai circa paesani ai quasi nel 2007. Nel 1963, ad incrementare ulteriormente la popolazione, venne annessa la frazione di Bernate, prima sotto la competenza di Usmate Velate.\nDemografia ed evoluzione demografica.\nNella fascia di et\u00e0 da 0 a 14 anni vi sono bambini e ragazzi (pari al 13,6%); i giovani dai 15 ai 25 anni sono (pari al 9,9%); gli adulti dai 26 ai 64 anni sono e rappresentano poco pi\u00f9 della met\u00e0 della popolazione (55,5%, di cui il 28,4% tra i 26 e i 45 anni e il 24,1% tra i 46 e i 64 anni); infine gli anziani con et\u00e0 superiore ai 65 anni sono (pari al 20,9%). Di questi, quelli con et\u00e0 superiore ai 75 sono .\nLa popolazione femminile rappresenta il 51,5% del totale. I nuclei familiari sono di cui ben il 31,4% costituite da un solo componente, poco meno del 30% da due componenti, il 20% da tre componenti.\nEtnie e minoranze straniere.\nGli stranieri residenti nel comune sono , ovvero il 7,9% della popolazione. Di seguito sono riportati i gruppi pi\u00f9 consistenti:\nLingue e dialetti.\nDi pari passo con la lingua italiana, abbastanza diffuso \u00e8 l'utilizzo - soprattutto nella fascia pi\u00f9 matura dei cittadini arcoresi - del dialetto brianzolo, che, come la maggior parte dei dialetti d'Italia, \u00e8 una lingua romanza (precisamente la lombarda) derivata dal latino con infiltrazioni anche di altri idiomi (spagnolo, francese, tedesco...). Attualmente, bench\u00e9 in lenta fase di regressione, \u00e8 attualmente conosciuto e compreso dalla maggior parte della popolazione attiva.\nMonumenti e luoghi d'interesse.\nArchitetture religiose.\nCappella della peste.\nPiccola cappella aperta, situata all'interno del parco della villa Borromeo, edificata nel XVII secolo dopo la mor\u00eca di peste di San Carlo e quella del 1630 che colp\u00ec in particolar modo Milano ed il suo circondario.\nLa cappella, a cielo aperto e di ridotte dimensioni, \u00e8 costruita attorno ad una croce di pietra, posta in quel luogo a commemorazione delle numerose vittime causate dalla peste, e si affaccia su un piccolo sentiero secondario, isolata dai normali itinerari.\nEsternamente, una copertura emiciclica di rame \u00e8 posta a protezione della volta esterna; internamente, la facciata \u00e8 invece molto semplicemente intonacata di bianco, mentre la conca absidale \u00e8 di un azzurro tenue. Tra di esse, su un bordo aggettante anch'esso bianco, \u00e8 dipinta, a lettere maiuscole nere, questa frase: \nCappella Vela.\nCostruita tra il 1850 ed il 1853 per volere di Giovanni D'Adda all'interno del complesso di Villa Borromeo, venne commissionata all'architetto Giuseppe Balzaretto (gi\u00e0 chiamato alla creazione dell'attiguo parco) ed agli scultori ticinesi Lorenzo e Vincenzo Vela per contenere le spoglie di Maria Isimbardi (Milano, 1827 - Muggi\u00f2, 1849), sua moglie.\nIl piccolo edificio, a pianta ottagonale, presenta un pavimento marmoreo a motivi geometrici complessi, da cui si innalzano le otto piccole absidi. La raffinatezza della cappella \u00e8 impreziosita da alcune statue, anch'esse commissionate dal conte Giovanni, in marmo bianco sulle quali spicca, con estrema malinconia, quella della giovane Maria Isimbardi sul suo letto di morte.\nRestaurata con l'acquisizione della Villa da parte del comune negli anni settanta del XX secolo, \u00e8 mensilmente visitabile.\nChiesa Parrocchiale di Sant'Eustorgio.\nDedicata a Sant'Eustorgio da Milano, \u00e8 la pi\u00f9 importante e tra le pi\u00f9 antiche della citt\u00e0, risalente al XIII secolo ma ingrandita e ammodernata in pi\u00f9 fasi nel corso dei secoli successivi.\nL'ultimo importante restauro venne avviato, con il benestare delle potenti famiglie locali (Durini e D'Adda in primis) nel 1759 e si concluse definitivamente soltanto nel 1891 con la sua consacrazione da parte del cardinale Agostino Gaetano Riboldi (sebbene i lavori esterni fossero gi\u00e0 stati completati nel 1805).\nEsternamente, la chiesa si presenta con una classica pianta a croce latina con i due bracci secondari adibiti a piccole cappelle. Il campanile \u00e8 situato a sinistra dell'abside, defilato, mentre la facciata, grandiosa, a doppio ordine e preceduta da un pronao a tre luci (non molto dissimile da quella della vicina Lesmo) \u00e8 invece la sezione pi\u00f9 recente, edificata in epoca fascista tra il 1925 ed il 1926.\nSant'Apollinare.\nChiesa-Monastero alto medievale, situata nel nord-est della citt\u00e0, tra Arcore e la frazione Bernate, risalente al X secolo e dedicata a Sant'Apollinare abate di Montecassino.\nOriginariamente, il complesso era costruito in pietra arenaria (le pareti esterne ed interne e le volte) ed in cotto (il tetto ed i pavimenti). Dell'originaria struttura \u00e8 per\u00f2 ad oggi rimasta inalterata solamente la piccola cappella, mentre gli edifici attigui, ricostruiti in epoca pi\u00f9 recente, sorgono sui resti del precedente monastero benedettino.\nRecentemente restaurato, ad oggi viene ancora fruito da una comunit\u00e0 di monaci e da un centro di accoglienza per anziani.\nChiesa di Santa Maria Nascente e San Giacomo.\nChiesa parrocchiale della frazione di Bernate sita in piazza conte Durini e costruita come cappella privata tra i secoli XVI e XVIII, a pianta rettangolare e dotata di un piccolo campanile. L'attuale configurazione (lesene e timpano dentellato) \u00e8 invece riconducibile agli inizi del XIX secolo.\nAttualmente (primavera 2012) \u00e8 in corso la ristrutturazione, ormai prossima alla conclusione, dell'edificio, compresi i ricchi affreschi delle volte e dell'abside, e della piazza circostante.\nOratorio della Madonna del Rosario.\nDedicato alla Madonna del Rosario, sorge nella frazione Cascina del Bruno e si presenta come un piccolo edificio ad aula con un campanile a vela, di dimensioni piuttosto ridotte, tuttora funzionante. Esso \u00e8 inglobato nel complesso di edifici della omonima cascina da cui prende nome la frazione.\nAltre chiese.\nTra le altre chiese di Arcore ricordiamo:\nDal 29 maggio al 5 giugno 2016 la statua della Madonna pellegrina di Fatima \u00e8 stata portata ad Arcore ed \u00e8 rimasta nella chiesa di Sant'Eustorgio per una settimana.\nArchitetture civili.\nPalazzo Durini.\nSituato nella frazione di Bernate, venne costruito tra il XVI ed il XVII secolo dalla famiglia Durini per controllare le cinque corti rustiche della zona, gi\u00e0 densamente popolata durante l'epoca medievale. L'edificio, costituito a pianta pseudo rettangolare, si affaccia sulla piazza conte Durini, ed \u00e8 articolato da un corpo principale a tre livelli caratterizzato, al piano terra, da un portico a tre archi, e da due ali laterali, pi\u00f9 basse e modeste.\nDel complesso originario possono ancora essere ammirate le originarie colonne del portico d'ingresso, parzialmente murate nel perimetro dell'edificio, e, all'interno, le volte a botte del piano interrato e del piano terra nonch\u00e9 alcuni originali affreschi risalenti al XVI secolo.\nLe facciate esterne risentono invece di restauri posteriori e sono databili al 1922, quando, alla morte del conte Carlo Durini, il palazzo venne venduto ad alcuni coloni affittuari che lo scorporarono in tre distinti edifici, che hanno cos\u00ec perso in gran parte la loro primigenia uniformit\u00e0 strutturale ed artistica.\nVilla Borromeo d'Adda.\n\"Villa di delizia\" e complesso di edifici circondato da un parco, risalenti al XVII-XVIII secolo, aperto al pubblico e ospitante parzialmente (nella foresteria e nelle costruzioni adiacenti ed all'entrata del parco) la sede del Comune, mentre nelle Scuderie ha sede un distaccamento del Dipartimento di Restauro Accademia di belle arti di Brera di Milano.\nL'attuale villa, vero e proprio simbolo della cittadina, \u00e8 stata completamente ristrutturata dall'Amministrazione Comunale che ne \u00e8 proprietaria, \u00e8 in realt\u00e0 un complesso di due differenti ville: la prima, risalente al milleseicento, e la seconda (detta \"la Montagnola\") di un secolo circa posteriore, ad opera dell'abate Ferdinando D'Adda ed unite, a met\u00e0 ottocento, dall'architetto Giuseppe Balzaretto, rivedendone le facciate in stile eclettico ed occupandosi anche della progettazione e realizzazione del parco di circa 30 ettari che circonda idealmente tutto il complesso.\nDegni di nota anche l'edificio delle scuderie e, soprattutto, la cappella Vela, costruita ancora una volta su commissione dal Balzaretto per Isabella Isimbardi, moglie del marchese Giovanni D'Adda, con all'interno sculture in marmo di Vincenzo Vela (da cui prende il nome).\nVilla San Martino.\nGi\u00e0 Casati-Stampa, completa di attiguo parco, risalente al XV secolo come monastero benedettino, venne acquistata e restaurata nel corso del XVIII secolo dai conti Giulini. L'edificio fu disposto o forse mantenuto dai Giulini nella tipica struttura a U aperta verso il paese. Durante queste opere di trasformazione fu impostato anche il grande viale d'accesso lungo un asse prospettico che, partendo dalla piazza antistante villa Borromeo, si spinge verso Ovest oltrepassando a cannocchiale l'edificio, nella sequenza corte d'onore, arco centrale del portico e apertura corrispondente nel salone; quindi attraversa il giardino e, infine, fiancheggiato da un lungo filare d'alti pioppi, si prolunga fino al Lambro, distante qualche chilometro.\nUn impianto scenografico imponente, capace di far colloquiare l'edificio, il parco secolare e il verde agricolo circostante. L'asse prospettico all'ingresso, sebbene ora parzialmente interrotto visivamente da una macchia verde di alberi e arbusti e dal muro di cinta, \u00e8 rimasto sostanzialmente integro nel corso del tempo. Dopo le trasformazioni compiute dai Giulini, la villa pass\u00f2 ai Casati nella prima met\u00e0 dell'Ottocento a seguito del matrimonio di Anna Giulini Della Porta (1818-1883) con Camillo Casati (1805-1869) e, alla fine di quello stesso secolo, pervenne quindi al ramo dei Casati Stampa di Soncino. Il conte Alessandro Casati (1881-1955), che vi abit\u00f2 sino alla propria morte, ne ingrand\u00ec la biblioteca e vi ospit\u00f2 a pi\u00f9 riprese l'amico Benedetto Croce. Alla dipartita del conte l'immobile pass\u00f2 a suo nipote, ovverosia il suo parente pi\u00f9 prossimo, marchese Camillo Casati Stampa di Soncino (1927-1970). Questi risiedette saltuariamente nella villa. Suicidatosi il 30 agosto 1970 dopo avere assassinato la moglie Anna Fallarino e il di lei compagno Massimo Minorenti (Delitto Casati Stampa), la propriet\u00e0 pass\u00f2 ad Anna Maria Casati Stampa di Soncino, nata a Roma il 22 maggio 1951, ossia alla figlia di primo letto (avuta con Letizia Izzo) del marchese. La giovane, all'epoca dei fatti delittuosi diciannovenne (e quindi secondo la legge di allora minorenne), venne affidata ad un tutore, nella persona di Giorgio Bergamasco. Pro-tutore venne nominato Cesare Previti.\nIl 26 luglio 1972 Bergamasco venne nominato Ministro dei rapporti con il Parlamento nel secondo governo Andreotti; nel frattempo la Casati Stampa si era gi\u00e0 emancipata dalla potest\u00e0 giuridica tutoriale con il raggiungimento della maggiore et\u00e0 al compimento del ventunesimo anno avvenuto il 22 maggio 1972. Successivamente Anna Maria Casati Stampa, frattanto sposatasi con il conte Pierdonato Don\u00e0 dalle Rose, si trasfer\u00ec con il marito in Brasile e come suo legale in Italia venne da lei scelto il suo ex pro-tutore Cesare Previti. Poich\u00e9 pressata da esigenze economiche e avendo ricevuto in eredit\u00e0 non solo i beni di famiglia ma anche i grandi sospesi del padre con il fisco, Anna Maria Casati Stampa di Soncino in Don\u00e0 dalle Rose decise nel 1973 di porre in vendita la villa e di avvalersi del suo avvocato come mediatore, Cesare Previti. Nel 1974 venne infine venduta - ad un prezzo molto inferiore di quanto fosse stata valutata - all'imprenditore milanese e futuro presidente del consiglio Silvio Berlusconi, il suo attuale proprietario.\nVilla Buttafava.\nCostruita alla fine del XVIII secolo, si sviluppa su tre piani con l'aggiunta, posteriore, di due ali pi\u00f9 basse ed allungate. Circondata da numerose cascine, presenta, oltre ad una folta macchia d'alto fusto circondata da un muro di cinta, una caratteristica torre belvedere probabilmente eretta in epoca pi\u00f9 recente (intorno alla fine del XIX secolo). \u00c8 attualmente adibita ad abitazione privata.\nVilla Vittadini \"La Cazzola\".\nCasotto di caccia e villa privata cinque-seicentesca a pianta rettangolare, inserita in un parco di propriet\u00e0 e costruita e progettata dall'architetto Pellegrino Tibaldi, \u00e8 situata fuori dal centro abitato della citt\u00e0 in direzione dei cosiddetti boschi di Arcore, nel nord-ovest del paese.\nVilla Ravizza.\nSituata in Via Monte Grappa e risalente al XVIII secolo, presenta, cinto da cancellate in ferro battuto, un giardino - tra i pi\u00f9 belli e suggestivi della Brianza, progettato dall'architetto Lodovico Barbiano di Belgiojoso - composto da una serie di terrazzamenti e di statue e piante pregiate, nonch\u00e9 un ponticello a pi\u00f9 archi che lo collega alla villa di propriet\u00e0 privata.\nMulino Taboga.\nAntico mulino da grano ad acqua, situato in via Molini di Mezzo, \u00e8 costituito da un edificio di mattoni e travi di legno, sorretti da pilastri in muratura, su una pianta rettangolare. L'entrata, anticipata da un porticato, introduce ai locali interni del piano terra; il primo piano \u00e8 invece raggiungibile tramite una scala esterna, in ferro battuto come le ringhiere dei balconi. Documenti circa la sua esistenza risalgono ai primi decenni del XVII secolo.\nCascina Bice.\nCascina ottocentesca costituita da un ampio corpo centrale rettangolare affacciato su via Michelangelo Buonarroti, aperta nella parte centrale, rientrante, da un portico a quattro archi, a cui corrisponde al piano superiore un analogo loggiato, sostenuto da colonne.\n(ex) Palazzo del Municipio.\nSituato in Via Umberto I, a breve distanza da Piazza della Chiesa, si presenta come unedificio a due piani, con una particolare pianta a T rovesciata, venne edificato tra la fine del XIX secolo e l'inizio del XX come nuova sede del municipio cittadino. Dopo il trasferimento, verso la met\u00e0 degli anni sessanta, degli uffici comunali in una nuova palazzina in via Roma, il palazzo venne destinato prima come sede della biblioteca civica e successivamente, dagli anni ottanta, alla scuola statale Olivetti.\nArchitetture industriali.\nStabilimento Gilera.\nSorto per volere di Giuseppe Gilera nel 1916, esso fu dapprima ubicato presso alcuni capannoni dell'industria Bestetti, e solo successivamente nell'attuale sede in via Cesare Battisti; con la sua chiusura, nel 1993, ad oggi sopravvivono quelli che furono i locali amministrativi e gli uffici della casa motociclistica. Attualmente \u00e8 in fase di progettazione la trasformazione di questi edifici, in tempi ancora da stabilire, in un complesso museale dedicato al mondo della Gilera.\nCultura.\nIstruzione.\nI servizi per l'istruzione di base sono:\nPer quanto riguarda l'istruzione secondaria nel territorio cittadino \u00e8 presente un istituto superiore privato e un distaccamento del corso magistrale di restauro dell'Accademia di belle arti di Brera nelle Scuderie di Villa Borromeo.\nBiblioteche.\nArcore \u00e8 dotato di una biblioteca pubblica, dedicata all'artista Nanni Valentini e situato in via Gorizia 20, che oltre a svolgere le sue naturali mansioni, promuove conferenze e corsi per ogni fascia d'et\u00e0 come, ad esempio, l'universit\u00e0 della terza et\u00e0.\nInoltre, il sistema bibliotecario arcorese rientra nel \"Sistema bibliotecario del Vimercatese\", che comprende le biblioteche di Vimercate, Agrate Brianza, Aicurzio, Arcore, Basiano, Bellusco, Bernareggio, Burago di Molgora, Busnago, Cambiago, Camparada, Caponago, Carnate, Cavenago di Brianza, Concorezzo, Cornate d'Adda, Correzzana, Grezzago, Lesmo, Masate, Mezzago, Ornago, Pozzo d'Adda, Ronco Briantino, Sulbiate, Trezzano Rosa, Trezzo sull'Adda, Usmate Velate, Vaprio d'Adda, per un bacino d'utenza complessivo di circa 190.000 abitanti.\n= Corpo musicale Citt\u00e0 di Arcore.\nFondata nel marzo del 1992 su iniziativa della sezione locale dell'Associazione nazionale carabinieri - Generale c.a. Dalla Chiesa, ad oggi \u00e8 diretta dal maestro Pasquale Vaccarella. Collegata all'attivit\u00e0 concertistica (in territorio comunale attiva durante le principali feste locali e nazionali), il corpo musicale ha anche attivato una scuola di musica. Attualmente, la sua sede \u00e8 ubicata in via Belvedere, 22.\nFeste e ricorrenze.\nArcore Street Festival.\nEvento artistico-culturale - nato nel 2003 - nel corso del quale si esibiscono artisti, musicisti, giocolieri e teatranti coinvolgendo tutto il centro storico cittadino, in particolar modo le vie Umberto I e Gorizia. Organizzato ogni terza domenica di giugno dal progetto Piano Locale Giovani delle politiche giovanili del territorio e dal comune di Arcore.\nCioccoarcore.\nIl cosiddetto \"Tour del Cioccolato\", con decine di stand dei migliori artisti italiani del cioccolato, promosso dall'assessorato al commercio e dalla \"Pro Loco di Arcore\", viene tenuto annualmente nella piazza del mercato comunale (via Pertini), durante i primi mesi dell'anno senza seguire una data precisa.\nFesta della Regina del Rosario.\nLa prima domenica di ottobre la comunit\u00e0 parrocchiale della Regina del Rosario celebra la sua festa patronale. Da tempo memorabile questa \u00e8 la seconda festa patronale di Arcore.\nLa Fiera di Sant'Eustorgio.\nL'evento sociale pi\u00f9 importante del paese, tenuto il luned\u00ec della terza settimana di settembre, in prossimit\u00e0 della festa padronale, durante il quale si pu\u00f2 assistere alla tradizionale sfilata dei carri rionali, all'esibizione della banda cittadina, rivisitazioni storiche, giochi (palio dei Rioni in primis) nonch\u00e9 altre iniziative che coinvolgono l'intera cittadinanza.\nIl palio dei Rioni.\nCreata su ispirazione degli antichi palii medievali ma caratterizzata da prove di abilit\u00e0 pi\u00f9 semplici e paesane (come, ad esempio, il palo della cuccagna), vede la partecipazione di quattro compagini: Bernate e boschi, La Ca, Cascina del Bruno e Arcore nord/sud (prima separate).\nLa prima edizione del \"Palio di Sant'Eustorgio\" si \u00e8 disputata in Villa Borromeo d'Adda nel settembre del 2007 ed \u00e8 stata vinta dalla squadra della frazione di Arcore Nord. Nel settembre del 2008, sempre in concomitanza con la Fiera di Sant'Eustorgio, \u00e8 stata invece la squadra della frazione di Bernate ad aggiudicarsi il Palio, cos\u00ec come nelle edizioni 2009, 2010 e 2011. Nel 2012 infine, il titolo \u00e8 stato vinto dalla frazione della Ca'.\nVolontariAMO.\nLa Fiera della solidariet\u00e0 e degli stili di vita, considerata la \"vetrina ufficiale del mondo del volontariato in Brianza\", si tiene la prima domenica di ottobre e vede la partecipazione di decine di stand di enti no profit, allestiti nel centro cittadino, tra via Roma e via Umberto I.\nCucina.\nLa cucina arcorese \u00e8 quella tipica della regione brianzola, ed \u00e8 ampiamente influenzata da quella monzese e lombarda, nonch\u00e9 dalla tradizione contadina della citt\u00e0 (basti pensare che fino agli inizi del Novecento Arcore era un paese rurale). La carne di maiale \u00e8 la pi\u00f9 utilizzata, e da essa ne derivano i principali prodotti gastronomici che rendono famosa la Brianza: salumi, cotechini vaniglia, luganega sono solo alcuni esempi.\nTra i piatti pi\u00f9 noti, la Cass\u0153ula, la torta paesana (cucinata soprattutto durante la festa padronale di Sant'Eustorgio), la bus\u00e8ca, la polenta \u00f9ncia ed il risotto.\nTrasporto pubblico.\nIl territorio di Arcore \u00e8 servito dal trasporto pubblico tramite due stazioni ferroviarie poste su due distinte ferrovie (Stazione di Arcore, posta sulla ferrovia Monza-Lecco, e fermata di Buttafava, lungo la ferrovia Monza-Molteno-Lecco), nonch\u00e9 da linee automobilistiche (principalmente da e per Monza, Oggiono, Vimercate).\nFra il 1880 e il 1915 la localit\u00e0 era altres\u00ec servita dalla dismessa tranvia Monza-Barzan\u00f2-Oggiono, successivamente sostituita da linea automobilistica.\nSport.\nLa societ\u00e0 di pallavolo, Pallavolo Casati milita nella serie D.\nHa sede nel comune la societ\u00e0 di ginnastica, U.S. Casati Ginnastica Arcore.\nLa squadra di pallacanestro Basket Casati Arcore, disputa la serie D\nLa U.S. A. Casati Calcio Arcore, ha disputato campionati dilettantistici regionali.\nNel 1976 l'ultima tappa del Giro d'Italia, fu divisa in due semitappe la prima delle quali, a cronometro individuale, si disput\u00f2 con partenza e arrivo ad Arcore.\nImpianti sportivi.\nIl centro sportivo cittadino principale si trova in via San Martino e comprende piscine coperte e scoperte, due campi da calcio, una palestra ed una pista di pattinaggio.\n\u00c8 inoltre presente il Palazzetto dello sport PalaUnimec."}
{"id": "12449", "revid": "1516566", "url": "https://it.wikipedia.org/wiki?curid=12449", "title": "Arluno", "text": "Arluno (\"Arlun\" in dialetto milanese, : , \"Arlugn\" in dialetto locale, : ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTrovandosi a 156 metri s.l.m., Arluno presenta un'ambientazione tipica dell'alta Val Padana.\nDista dal Duomo di Milano e 12,5 dal fiume Ticino.\nOrigini del nome.\nNella \"Corografia dell'Italia\" (1832), Giovanni B. Rampoldi, fa risalire il nome agli \"Aruleni\", un'ipotetica antica e possente famiglia insubre, dove qui il termine starebbe per lombardi occidentali o al massimo gallo-romani, che possedevano una villa dotata di frutteti; Dante Olivieri nel suo \"Dizionario di toponomastica Lombarda\" (1931) dichiara che i nomi con desinenza \"uno\", si possono supporre di origine gallica, oppure celtica se derivato da persone o cose.\nLa pretesa che il nome Arluno derivi dal latino \"Ara Lunae\" (\"Altare della luna\"), \u00e8 da attribuire a Filippo Argelati che nella sua opera dal titolo \"Bibliotheca Scriptorum mediolanensium\" pubblicato nel 1745, alla voce \"Bernardinus Arlunus\" latinizza il termine \"Arluno\" in \"Ara Lunae\", ed \u00e8 la prima volta in assoluto che tale termine viene usato.\nStoria.\nIl ritrovamento nel 1951 di oltre 250 monete romane di rame e bronzo risalenti al II secolo (tutte diverse fra loro) e frammenti di vasi e urne cinerarie, attestano solo il passaggio e non un insediamento di epoca romana.\nDal \"Liber Notiti\u00e6 Sanctorum Mediolanensis\" di Goffredo da Bussero, apprendiamo che l'abitato intorno al 1200, disponeva di tre piccole chiese che si stagliavano lungo l'abitato. Ci\u00f2 porta ad ipotizzare una consistenza abitativa ipotizzabile intorno alle 400 unit\u00e0; mentre la pi\u00f9 antica iscrizione si rintraccia su una formella sul lato orientale della chiesa in cui \u00e8 incisa in cifre romane la data MCCCCLV-/-dm (anno domini 1455).\nAl primo Rinascimento risalirebbe invece la presenza di un primo antico cortile che svolgeva essenzialmente il ruolo di centro commerciale ed amministrativo del paese e come tale era detto \"Bruett\" (quasi ad imitare nell'assonanza il ben pi\u00f9 famoso \"Broletto\" milanese), che venne costruito per ordine della famiglia Litta, che si era distinta nel periodo medioevale come una delle pi\u00f9 ricche e potenti del luogo, in particolare per l'attivit\u00e0 fondiaria.\nNel 1574, come si evince da un documento conservato oggi nell'Archivio diocesano di Milano, il parroco don Ambrogio Ferrario, nominato da san Carlo Borromeo, redasse una delle prime stime della popolazione arlunese che ammontava a 860 anime.\nIl 22 maggio 1722 ad Arluno nacque Francesco Saverio Morazzone, padre del futuro Beato Serafino Morazzone nato il 1\u00ba febbraio 1747 a Milano.\nNel corso del XVII secolo, Arluno divenne feudo della famiglia Pozzobonelli, ed uno dei suoi pi\u00f9 illustri appartenenti, il cardinale Giuseppe Pozzobonelli, nonch\u00e9 vescovo settecentesco di Milano, incaric\u00f2 l'architetto Giulio Galliori di ricostruire in forme sobrie la chiesa dei Santi Pietro e Paolo a partire dal 1762, la nuova chiesa fu consacrata dallo stesso cardinale Giuseppe Pozzobonelli il 17 settembre 1775.\nIl 16 gennaio 1806 nacque ad Arluno da Rosa Pogliani e dal medico Giuseppe Castiglioni, Cesare Castiglioni fondatore della Croce Rossa Italiana.\nPersonaggi di rilievo calcarono il suolo arlunese: Giuseppe Parini trascorse alcuni momenti di svago a Villa Marliani (che in seguito diventer\u00e0 Villa Taroni) e Silvio Pellico, fu ospite a lungo del conte Luigi Porro-Lambertenghi nel Palazzo Pozzobonelli (poi Porro-Lambertenghi) in qualit\u00e0 di precettore dei figli Domenico (Mimino) e Giulio.\nNella prima met\u00e0 dell'Ottocento, inizi\u00f2 l'attivit\u00e0 industriale che consisteva essenzialmente nella presenza di filande lungo il territorio comunale, per la lavorazione della seta prima e del cotone pi\u00f9 tardi, attivit\u00e0 che venne affiancata dal diffondersi intensivo dell'allevamento del bestiame da latte. \nLa conseguente crescita edilizia, favor\u00ec lo sviluppo dell'abitato, che ad ogni modo ancora oggi conserva nel centro storico l'impianto seicentesco.\nArluno conta 79 caduti durante la prima Guerra mondiale. Il monumento ai caduti 1915-18 situato in piazza Pozzobonelli \u00e8 affettuosamente chiamato \"\"Ceck'\" perch\u00e9 durante l'inaugurazione dello stesso monumento avvenuta il 22 ottobre 1922, la madre del caduto Francesco Mario Losa caduto sul Monte Grappa il 28 dicembre 1917, volle riconoscere nel volto della statua il viso del figlio gridando: \"Oh, 'l me Ceck! L'\u00e8 al me Ceck!\"\" (\"Oh, il mio Francesco! \u00c8 il mio Francesco!\")\nOltre ai caduti sui campi di battaglia e ai deportati nei campi di concentramento nazisti, Arluno conta anche numerose vittime civili durante lo svolgimento della Seconda Guerra Mondiale. Il 18 gennaio 1945 durante il tragitto verso Cuggiono, fu mitragliato da aerei alleati il \"\"Gamba de legn\" (la tramvia che univa Milano all'hinterland), ci furono 8 vittime fra cui 5 di Arluno. Il 16 marzo 1945 fu bombardata da aerei alleati la filatura Dell'Acqua chiamata \"Mec\u00e0niga\"\", ci furono 14 vittime e 80 feriti di cui 10 in modo molto grave.\nIl 25 aprile del 1945 fu attaccato il casello autostradale presidiato dai militi della \"Brigata Nera Mobile Ettore Muti\", durante l'attacco perse la vita il partigiano arlunese Pietro Remorini.\nNel secondo dopoguerra forte \u00e8 stato lo sviluppo di piccole e medie industrie nel campo dei serramenti in alluminio.\nSimboli.\nIl riferimento storico del crescente che sormonta le due ali spiegate come rappresentazione all'altare dedicato alla dea Luna (\"Ara Lunae\") che era comunemente presente negli accampamenti dei legionari romani, \u00e8 ormai stato accertato come invenzione di Filippo Argelati che nel suo: \"Bibliotheca scriptorum mediolanensium\" edito nel 1745, alla voce Bernardinus Arlunus tradusse \"Arlunus\" in \"Ara Lunae\" che piacque molto ai nobili dell'epoca. \u00c8 ormai accertato che lo stemma comunale di Arluno riprende lo stemma della famiglia di Bernardino Arluno, storico della corte degli Sforza di Milano nel XV secolo, anche se con i colori invertiti. \u00c8 uno stemma \"parlante\": Ali+luna. (in dialetto Ar=Ali).\nLo stemma attuale venne ad ogni modo ufficialmente adottato in tempi relativamente recenti (D.C.G. del 17 ottobre 1935), in quanto sappiamo che ancora nel 1673 lo stemma araldico della comunit\u00e0 era composto da un partito composto dallo stemma della famiglia Sormani (un castello torricellato sorretto da un leone) e quello dei marchesi Pozzobonelli (un'aquila ad ali spiegate e contornata da sei gigli d'oro).\nMonumenti e luoghi d'interesse.\nLe chiese cittadine.\nChiesa dei Santi Pietro e Paolo.\nCostruita tra il 1762 ed il 1769 da Giulio Galliori (futuro sovrintendente dell'opera del Duomo di Milano), la Chiesa dei Santi Pietro e Paolo di Arluno venne commissionata dal cardinale Giuseppe Pozzobonelli, arcivescovo di Milano per quattro decenni, e rimasta poi di propriet\u00e0 della famiglia del prelato che essendo feudataria del borgo leg\u00f2 gran parte della propria storia al borgo. La chiesa venne ufficialmente consacrata dallo stesso Pozzobonelli il 17 settembre 1775. \nLa chiesa si presenta esternamente e internamente in forme e stili settecenteschi, con strabilianti esempi di architettura scenografica quali la facciata barocca e le splendide vetrate dell'abside (in stile rococ\u00f2).\nLa Chiesetta dell'Assunta (demolita).\nLa pi\u00f9 antica testimonianza dell'esistenza di questa chiesa risale al 1250, non \u00e8 mai stata parrocchiale, ma era stata dotata di una Cappellania dai maggiori proprietari del paese nel 1512, da un documento dello stesso anno sappiamo che si celebrava la santa messa domenicale. Era situata alla fine di via Parini oltre il canale, all'interno del cortile del condominio dove si trova la sede delle Poste di Arluno. All'inizio del '900 rimase inclusa fra le propriet\u00e0 della filanda Gattinoni, esclusa da ogni pubblico passaggio; col tempo la parrocchia la lasci\u00f2 cadere in prescrizione. Prima di essere demolita nel 1973 per fare posto ad un complesso residenziale era adibita a laboratorio di collanti e vernici.\nOratorio Sant'Antonio da Padova (crollato e poi demolito).\nEretto nel XVIII secolo per volere di Carlo Bartolomeo Piotti, l'Oratorio di stile barocco era annesso a casa civile, orto e giardino. Successivamente la propriet\u00e0 pass\u00f2 alla famiglia Andreetti che nel 1831 venne devoluta in beneficenza all'Ospedale Maggiore di Milano. Nel 1848 l'oratorio sub\u00ec qualche danno, quando vi furono alloggiate le truppe austriache. Nel 1850 l'allora parroco di Arluno Varieschi Biagio, per incarico dell'Arcivescovo, riconsacr\u00f2 la cappella. Fino agli inizi della Prima Guerra Mondiale l'Oratorio era destinato ad accogliere bambini fino ai dieci anni di et\u00e0. Nel 1996 l'edificio ormai pericolante venne abbattuto per far posto ad abitazioni.\nChiesa di Sant'Ambrogio.\nLa chiesa di Sant'Ambrogio, risalente al XV secolo, venne usata nei secoli successivi come ricovero per gli appestati (data anche la sua vicinanza con il luogo che veniva usato come lazzaretto), ed il terreno circostante si proponeva come un cimitero straordinario in occasione delle gravi epidemie che colpirono il paese nel corso di tutto il Seicento. Gravemente danneggiata dall'incuria e dal tempo, nel 1646 venne restaurata e dal 1904 venne incorporata a servizio dell'oratorio maschile di Arluno.\nNegli ultimi mesi del 2007 e nel corso dei primi mesi del 2008 la chiesa \u00e8 stata oggetto di una nuova ristrutturazione che nel frattempo \u00e8 divenuta parte del centro diurno per anziani \"Don Carlo Rozzoni\" (gi\u00e0 Oratorio di Sant'Ambrogio) essendosi spostato l'oratorio presso l'ex collegio delle Figlie del Sacro Cuore. (vedi voce sottostante)\nArchitetture civili.\nVille storiche.\nPalazzo Pozzobonelli Scala, poi Palazzo Pestalozza.\nCaratterizzato nel corso dei secoli da denominazioni diverse (Palazzo Pozzobonelli Scala, Palazzo Valentini, Villa Pestalozza, Palazzo Pestalozza-Dal Verme). Il Palazzo Pestalozza, sito in piazza Pozzobonelli, si trova in pieno centro storico, prospiciente la chiesa parrocchiale.\nVoluto dal marchese Pozzobonelli (antenato dell'arcivescovo milanese Giuseppe Pozzobonelli) che era divenuto feudatario di Arluno sin dal 1647. Nei primi anni del 1800 era la dimora di Alessandro Pestalozza, mentre alla fine dello stesso secolo divenne dimora dell'allora sindaco di Arluno conte Giorgio Dal Verme.\nLa costruzione, di origini settecentesche con rimaneggiamenti ottocenteschi di stile neoclassico, presenta un tipico impianto formale a \"U\" con i corpi laterali congiunti da una lunga cancellata in ferro battuto, tre portoni nell'area della casa padronale, completati sul laterale da due ali terminanti sulla pubblica via, sormontate da timpani e dotate di balconcini. Un passaggio a destra dell'edificio padronale consentiva l'accesso alle scuderie della villa.\nVilla Bolognini.\nVilla Bolognini venne edificata nel 1689 e terminata nel 1714 dal marchese Giuseppe Bolognini, come abitazione nei pressi della vicina Cascina Poglianasca da lui acquistata in loco.\nCon la morte nel 1937 di Luigi Bizozzero, ultimo erede delle fortune dei marchesi Bolognini, il complesso pass\u00f2 per eredit\u00e0 all'Ospedale Maggiore di Milano, il quale lo cedette in seguito all'associazione \"Amici di Giovanni Marcora\" poi alla \"Fondazione Giuseppe Restelli Onlus\", la quale accoglie ancora oggi nel complesso della cascina una serie di cooperative ed associazioni sociali.\nLa villa presenta nella parte centrale il corpo padronale rialzato, evidenziato da un portico al pian terreno e da una serie di sei finestre ad arco al piano superiore, e conserva le caratteristiche originarie delle cascine lombarde.\nPalazzo Pozzobonelli Porro Lambertenghi Dell'Acqua.\nFatto costruire agli inizi del Settecento dalla famiglia Pozzobonelli, fu questa la residenza di Silvio Pellico durante il periodo che trascorse ad Arluno come precettore dei figli del conte Luigi Porro Lambertenghi nel 1816. Successivamente, la residenza pass\u00f2 a Francesco Prada ed ai padri rosminiani che ne fecero un centro di studi religiosi, perdurando in attivit\u00e0 sino al 1860 quando il neo comune di Arluno acquist\u00f2 il palazzo per farne la sede degli uffici comunali e della scuola elementare del paese. Nel 1925 la struttura pass\u00f2 al Cotonificio dell'Acqua che ne far\u00e0 l'abitazione dei dipendenti della ditta stessa.\nLa struttura \u00e8 articolata sull'ingresso gettante sul corso principale tramite un portone a botte dei tre originariamente presenti nel complesso. Oltrepassato l'ingresso si accede ad un piccolo cortile porticato che si apre con una struttura a \"U\" con una decorazione a fasce di intonaco in rilievo che contribuiscono a dare suddivisione e movimento alla facciata della struttura. Nella facciata a sud che d\u00e0 sul parco di piazza Europa, \u00e8 presente una meridiana, e su tutta la struttura campeggia una torretta panoramica, un tempo usata anche come piccionaia.\nVilla Taroni (demolita).\nVilla Taroni, demolita negli anni '60 del Novecento, era la pi\u00f9 antica costruzione adibita a residenza esistente in paese. Il suo impianto risaliva infatti al periodo rinascimentale, ma si basava su tracce di un edificio preesistente e risalente al XII secolo. La villa era originariamente di propriet\u00e0 della famiglia Litta che la cedette in seguito alla famiglia Menati, poi ai Marliani, ai Radice ed infine ai Taroni che la vendettero al comune nel 1927 con l'intento di farne la sede del municipio e della scuola elementare del paese, cosa che avvenne nel 1928. Qui vi soggiorn\u00f2 il poeta Giuseppe Parini, ospite dell'avvocato e senatore milanese \"Rocco Marliani.\"\nLa pianta a \"U\" della villa richiamava gli stilemi tipici della villa lombarda, con cortile chiuso verso la strada da una cinta; il corpo padronale era rialzato, con un portico colonnato alla base ed il tutto sormontato da un frontone di forma triangolare. La villa disponeva inoltre di un ampio parco di cui oggi rimane a testimonianza il solo cancello d'ingresso, fa bella figura di se nel parco del complesso residenziale \"Orologio\".\nCascine.\nCascina Frisasca.\nLa cascina Frisasca \u00e8 una struttura agricola del territorio di Arluno risalente al XVI secolo. Propriet\u00e0 dei nobili Svirigo, nel 1574 la cascina risulta di propriet\u00e0 del Monastero delle Veteri di Milano il quale attorno al 1750 la cedette al Deputato all'Estimo del Comune di Arluno, Gerolamo Pogliani ed al di lui figlio Giovanni. Il complesso venne poi venduto dalla famiglia Pogliani a Giovanni Redaelli nel 1847, da questi pass\u00f2 ad Angelo Belloni di Busto Arsizio nel 1895. Fino a met\u00e0 degli anni '70 mantenne la sua natura agricola ospitando fino ad un'ottantina di persone. Fu ristrutturata negli anni '80 ed \u00e8 tra le quattro cascine di Arluno inserite nel piano regionale di conservazione ambientale.\nCascina Poglianasca.\nLa cascina Poglianasca si trova sulla strada SP229 che collega Arluno con Pogliano Milanese.\nI primi proprietari di cui si trova cenno, nella met\u00e0 del XVII secolo, sono i signori Daverio e Varesi, proprietari delle 2 corti ad oriente della strada, mentre i signori Osio di quella ad occidente.\nNel 1689 le due corti dei Daverio e dei Varesi vengono acquistate dai signori Menati, mentre la propriet\u00e0 degli Osio viene venduta al marchese Giuseppe Bolognini, il quale acquista alla cascina ulteriori terreni per 920 pertiche . Il marchese inoltre fa costruire un altro cortile sulla pubblica via per Pogliano Milanese e edifica una chiesetta dedicata a Sant'Antonio da Padova, sostituendo l'edicoletta di San Bernardo che custodiva la tomba dei fondatori della cascina. Nel 1714 viene terminata l'elegante villa dei Bolognini che si trova nel cortile della chiesa con un portico a quattro colonne al piano terreno ed una elegante veranda a colonnine ed archi al piano superiore.\nAl Bolognini succede, nella propriet\u00e0 della cascina, l'avvocato Giuseppe Francesco Pizzotti di Vigevano, avendone spostato la figlia Antonia e, alla sua morte, avvenuta nel 1753 succede il figlio Giovanni.\nNel 1775 tutti i beni dei Pizzotti vengono acquistati dal Visconte di Rosate che nel 1812 vende al signor Guido Riva.\nNel 1825 la vecchia chiesetta dedicata a Sant'Antonio da Padova viene sostituita da una nuova pi\u00f9 grande chiesa dedicata ai Santi Gervaso e Protaso, tutt'oggi esistente.\nNel 1854 la cascina \u00e8 acquistata da Andrea Radice al quale subentra la figlia Adele.\nNel 1904 Adele vende tutto al facoltoso commerciante Luigi Bizzozzero al quale, in seguito alle sue volont\u00e0 testamentarie, si deve il passaggio dell'intera propriet\u00e0 all'Ospedale Maggiore di Milano nel 1937.\n\u00c8 proprio dall'Ospedale Maggiore di Milano che la Fondazione Marcora, tra il 1985 ed il 1999, sotto la guida del dr. Giuseppe Restelli, attraverso quattro aste pubbliche acquista l'intera propriet\u00e0 per un totale di 9.000\u00a0m\u00b2 di immobili e 37.000\u00a0m\u00b2 di terreni e, dopo una impegnativa opera di ristrutturazione, ne fa la sua sede.\nCascina Gomarasca.\nGi\u00e0 esistente nel 1500, appartenne ai Crivelli di Magenta e nel 1574 vi abitava la famiglia Oldani con 28 componenti. La cascina pass\u00f2 di propriet\u00e0 ai Casati nel 1700, i quali per un fallimento furono costretti ad alienarla a Giovanni Battista Pecchio (o Pechio). Terza cascina per importanza, verso il 1800 pass\u00f2 ai Sala di Milano. Nel 1835 ne divenne proprietario Giovanni Battista Limito il quale nel 1838 fece restaurare la chiesetta in onore del suo Santo Patrono, San Giovanni Battista, su disegno dell'Architetto Ambrogio Lomeni, autore anche del Campanile di Arluno. La chiesetta era gi\u00e0 presente sulla mappa del 1722 del Catasto Teresiano, venne benedetta e riaperta al culto il 25/10/1840. In seguito la cascina Gomarasca venne ceduta prima ai Mazzucchelli, poi al fittavolo Ravanelli Luigi e nel 1924 alla famiglia Cusaro. La cascina, tuttora abitata si trova sulla strada provinciale 34, al confine con Vittuone.\nCascina Radice.\nCostruita nel 1857 da Attilio Radice, chiamata \"Cascina Adele\" in onore della propria figlia. Per molti anni la cascina mantenne la sua vocazione agricola. Fu poi abbandonata e completamente ristrutturata nei primi anni '90 dello scorso secolo, per diventare un pregevole complesso abitativo. La cascina \u00e8 immersa nel Parco del Roccolo.\nCascina San Giacomo.\nCostruita dopo la met\u00e0 dell'800 posizionata alla fine dell'antica strada \"Decumana\" chiamata \"Str\u00e0 Sign\u00f9\". Per la sua posizione isolata era nota come \"Cassina dal Boia.\" Dopo anni di abbandono si \u00e8 riconvertita in agriturismo con maneggio.\nCascina Viago.\nLa cascina Viago \u00e8 situata al confine con il territorio di Santo Stefano Ticino a sud-ovest di Arluno sulla Via per Turbigo. Presente sulla mappa Teresiana del 1720 nel secolo precedente fu di propriet\u00e0 della famiglia Aliprandi pass\u00f2 nel \u2018700 ai Castiglioni quindi agli Albani e poi alla famiglia Calderara, all'inizio dell'800 pass\u00f2 ai Parravicini. Dopo anni di abbandono la cascina Viago \u00e8 ora abitata da una famiglia e ha ripreso seppur in minima parte la sua vocazione contadina.\nCollegio delle Figlie del Sacro Cuore.\nEdificio realizzato a partire dal 1854, il Collegio delle Figlie del Sacro Cuore fu l'insediamento locale di questa congregazione, nonch\u00e9 prima scuola elementare per ragazze, sede dell'oratorio femminile e di varie associazioni religiose femminili. Fu qui che matur\u00f2 la propria vocazione religiosa Santa Francesca Saverio Cabrini, diplomandosi maestra presso questo istituto. La struttura \u00e8 arricchita dalla presenza di un quadriportico a quarantaquattro campate di buona fattura e progettazione e si articola su tre piani. Attualmente la struttura \u00e8 sede dell'oratorio parrocchiale.\nAltre architetture.\nMolino Moroni Mario.\nStorico Molino ad acqua sulle sponde del Canale. Costruito da Ercole Moroni, entr\u00f2 in funzione nel 1892, da allora \u00e8 sempre stato gestito dai discendenti della famiglia. Fino alla met\u00e0 del secolo scorso nel mulino c'era anche una fabbrica del ghiaccio. Con lo sviluppo industriale il paese perse la sua vocazione agricola, e anche il mulino cadde in disuso. Ne prende il nome anche una contrada del Palio di Arluno.\nLavatoio (crollato).\nIl vecchio lavatoio costruito negli anni '20 dello scorso secolo, era situato a lato del canale Villoresi all'altezza di via Turati, era molto usato dalle donne del posto anche come luogo di aggregazione, croll\u00f2 durante i lavori di manutenzione e copertura di un tratto del canale Villoresi, non fu pi\u00f9 ricostruito. Nell'autunno del 2014, la Pro loco Arluno e un gruppo di Facebook, si sono attivati per sensibilizzare l'opinione pubblica per la possibile ricostruzione del lavatoio.\nAree naturali.\nI boschi e le campagne a nord del comune, verso \"Cascina San Giacomo\", \"Cascina Passerona\", \"Cascina Poglianasca\" e \"Cascina Frisasca\", fanno parte del \"Parco Agricolo Sovracomunale del Roccolo\". Istituito nel 1991 tra i Comuni di Parabiago, Busto Garolfo, Casorezzo, Arluno, Canegrate e Nerviano (solo dal 1997), riconosciuto tale nel 1994 dalla Regione Lombardia, si estende per circa , ed \u00e8 atto alla difesa di fauna, flora e attivit\u00e0 agricole locali. Viene caratterizzato dalla presenza di specie arboree autoctone (quercia, ciliegio, pino silvestre) ed altre specie introdotte dall'uomo (robinia, castagno, quercia rossa, prunus serotina). Attualmente \u00e8 in progetto una sua estensione fino all'Oasi WWF della Oasi del bosco di Vanzago.\nInoltre, il territorio di Arluno fa parte del Parco agricolo Sud Milano.\nSociet\u00e0.\nEtnie e minoranze straniere.\nAl 1\u00ba gennaio 2019 nel comune risiedevano cittadini stranieri, ovvero il 9% della popolazione totale. Le nazionalit\u00e0 pi\u00f9 rappresentate erano:\nGeografia antropica.\nIl paese \u00e8 suddiviso in 7 contrade: Baia, Beacqua, Brera, Certosa, Mulino, Rogorotto e Sant'Ambrogio.\nIl comune comprende due frazioni:\nInfrastrutture e trasporti.\nIl comune \u00e8 posizionato sulla direttrice dell'autostrada A4 Torino-Milano dove \u00e8 presente un proprio casello autostradale. Imboccando essa in direzione Ovest si arriva in 25 minuti all\u2019Aeroporto della Malpensa.\nLa stazione di Vittuone-Arluno \u00e8 servita dai treni della Linea S6 (Novara\u2013Milano\u2013Pioltello) del servizio ferroviario suburbano di Milano.\nIl servizio \u00e8 gestito da Trenord nell'ambito del contratto stipulato con Regione Lombardia.\nLa stazione della metropolitana di Milano pi\u00f9 facilmente raggiungibile \u00e8 quella di Molino Dorino della linea M1.\nArluno \u00e8 servita da alcune linee, operate da Movibus che la collegano con Milano e con citt\u00e0 quali Magenta, Parabiago e Legnano.\nArluno \u00e8 attraversata dalla ciclabile che porta fino al\nTicino.\nFra il 1879 e il 1952 la localit\u00e0 era servita dalla tranvia Milano-Castano Primo altres\u00ec nota con il soprannome di \"Gambadelegn\", la fermata era nel territorio di Vittuone."}
{"id": "12450", "revid": "479120", "url": "https://it.wikipedia.org/wiki?curid=12450", "title": "Assago", "text": "Assago (: , \"Sago\" nel 1600 e \"Assagh\" in dialetto milanese, ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nAssago \u00e8 collocata nella zona sud-ovest della citt\u00e0 metropolitana di Milano ed \u00e8 confinante direttamente con il capoluogo. All'interno del territorio comunale scorrono importanti vie di comunicazione come l'Autostrada A7 e la Tangenziale ovest.\n\u00c8 bagnata dal Naviglio Pavese ed all'interno del Parco Agricolo Sud Milano.\nNella zona si sviluppa una fitta rete di canali che partono dai navigli o nascono da sorgenti nel terreno.\nL'altitudine varia da 102 a 111 m s.l.m. L'intero comune poggia su un'unica entit\u00e0 geologica del pleistocene costituita da sedimenti portati dai fiumi (sabbia, ghiaia e limo).\nClima.\nDurante l'inverno (gennaio) le temperature si aggirano intorno ai 3\u00a0\u00b0C con precipitazioni di 65\u00a0mm. \u00c8 spesso possibile osservare nebbia e brina. In estate (luglio) si hanno in media 25\u00a0\u00b0C con precipitazioni di 65\u00a0mm. Sono abbastanza frequenti temporali accompagnati da vento forte, pioggia e grandine.\nOrigini del nome.\nCirca l'origine del nome, esistono diverse ipotesi:\nStoria.\nIn base a rilevamenti archeologici effettuati presso la chiesa di san Desiderio, sono stati rinvenuti i resti di un muro romano e diversi oggetti che suggeriscono l'esistenza di una casa di campagna romana del I secolo (1-100 d.C.). Tali resti durante l'alto medioevo (476-1000 d.C.) furono utilizzati come area cimiteriale. Un riferimento ad Assago compare per la prima volta in un documento risalente al 1153: nella sentenza di un processo viene citato, fra i testimoni, un certo \"Azo de Axago\".\nNel 1346 Assago (\"el locho de Asago\") era incluso nella pieve di Cesano Boscone.\nEt\u00e0 moderna.\nDurante il XVIII secolo (1701-1800 d.C.) tutto il territorio del Ducato di Milano, e quindi anche Assago, venne misurato e trascritto su carta.\nNel 1722 il territorio dell'attuale Assago era formato da quattro comuni: Assago, Bazzana Sant'Ilario, Bazzanella con Monte Gaudio e Pontirolo.\nNel 1771 il Comune di Assago contava 730 abitanti. L'et\u00e0 napoleonica port\u00f2 a cambiamenti poco duraturi: nel 1809 vennero unite per la prima volta Bazzana e Bazzanella, mentre nel 1811 il tutto, Assago compresa, fu sottoposto al comune di Corsico. In ogni caso, gli austriaci ripristinarono lo stato delle cose precedente al 1816.\nEt\u00e0 contemporanea.\nNel 1841 gli austriaci ritornarono sui loro passi e decisero la seconda e definitiva annessione di Bazzana e Bazzanella. Nel 1854 Assago era abitata da 762 persone. Il territorio apparteneva principalmente a cinque proprietari: conte Luigi Confalonieri, nobili Luigi e Benedetta Peluso, la parrocchia e Luigi Simonetta.\nNel 1881 il territorio era diviso fra le famiglie Galloni, Monfrini, Olginati, il comune di Assago e la parrocchia.\nIl 20 gennaio 1900 il comune acquist\u00f2 al costo di 14\u00a0500 lire un terreno di 768 m\u00b2 dalla famiglia Olginati per la realizzazione del municipio e della scuola elementare costate 17\u00a0300 lire. Il 16 ottobre 1906 si avviarono le procedure per la realizzazione di una linea elettrica, mentre il 1\u00ba ottobre 1908 quelle per la costruzione di una linea telefonica. Il 17 gennaio 1915 il consiglio comunale approv\u00f2 una spesa di 15\u00a0500 lire (prezzo poi lievitato) per la realizzazione di un asilo di 400 m\u00b2 che avrebbe ospitato 70 bambini.\nDurante la prima guerra mondiale partirono per il fronte 167 assaghesi, tra questi 28 non fecero ritorno. L'amministrazione comunale decise di sostenere le famiglie pi\u00f9 bisognose attraverso un risarcimento straordinario e una aiuto a decorrenza ventennale di 116 lire per gli orfani dei morti in guerra.\nIl 13 agosto 1926 il podest\u00e0, Ernesto Moro, approv\u00f2 la realizzazione di una cabina elettrica. Nel 1929 la prefettura di Milano avvi\u00f2 un progetto di fusione tra i comuni di Assago, Rozzano e Basiglio che per\u00f2 fall\u00ec dopo poco tempo. \nNel 1940 Assago contava 1100 abitanti. La notte tra il 18 e il 19 novembre 1940 cinque aerei militari bombardieri Vickers Wellington, del Commando Bombardieri dell'aeronautica militare britannica e diretti alle fabbriche Pirelli, colpirono erroneamente la cascina Cavallazza. Negli anni successivi, alcuni sfollati milanesi, trovarono riparo dai bombardamenti nelle stalle assaghesi.\nIl 10 agosto 1944 due partigiani assaghesi, Giuseppe de Vecchi e Mario Idiomi, persero la vita in uno scontro militare a Noviglio. \nNel 1946 si fece un resoconto delle conseguenze della guerra e della lotta antifascista: 84 sopravvissuti rientrati, 25 ancora all'estero, 13 dispersi e 2 partigiani uccisi.\nNel 2008 la direzione distrettuale antimafia di Milano ha documentato attraverso l'inchiesta \"Cerberus\" il monopolio delle 'ndrine calabresi Barbaro-Papalia nell'area di Buccinasco, Assago e Corsico.\nSimboli.\nLo stemma del Comune di Assago \u00e8 stato concesso con decreto del presidente della Repubblica del 26 giugno 1973.\nLa ruota dentata richiama la presenza di fabbriche nel territorio, mentre le tre spighe alludono ai campi di cereali della zona.\nOnorificenze.\nA partire dal 2012 \u00e8 stata consegnata la cittadinanza onoraria a illustri personaggi: Tenzin Gyatso, XIV Dalai Lama; Rafael Correa, presidente dell'Ecuador; Giusy Versace, atleta paralimpica.\nMonumenti e luoghi d'interesse.\nArchitetture religiose.\nLe chiese.\nNell'arco della storia di Assago sono state realizzate diverse chiese:\nSantuario di Nostra Signora della Vittoria.\nIl santuario di Nostra Signora della Vittoria, conosciuto anche come \"el domm de Asagh\" (il duomo di Assago) era una insolita costruzione in cemento armato rivestita da uno strato di roccia artificiale.\nVenne costruito nel corso di vent'anni da Davide Malberti (parroco dal 1908 al 1937) che ne sostenne tutte le spese di realizzazione.\nCollocato nel cortile della chiesa (S. Desiderio), comprendeva un insieme di scenografie con personaggi d'ogni genere ai quali si poteva arrivare attraverso l'uso passaggi. Per anni fu meta di turisti e pellegrini.\nL'intera costruzione venne demolita negli anni cinquanta perch\u00e9 pericolante.\nArchitetture civili.\nAssago, data la sua storia agricola, \u00e8 sempre stata molto ricca di Cascine. Alcune delle cascine storicamente presenti sul territorio sono:\nSociet\u00e0.\nEtnie e minoranze straniere.\nSecondo le statistiche ISTAT al 31 dicembre 2016 la popolazione straniera residente nel comune era di 471 persone, circa il 5% della popolazione.\nLe dieci nazionalit\u00e0 maggiormente rappresentate, in base alla loro percentuale sul totale della popolazione residente, erano:\nTradizioni e folclore.\nNel 2010 l'amministrazione comunale, nell'ambito delle iniziative culturali e del tempo libero, ha approvato l'organizzazione di un \"Palio delle quattro cascine\", a cadenza annuale, con l'intenzione di aggregare, divertire e per promuovere il senso di appartenenza al territorio. Il territorio comunale \u00e8 stato diviso in quattro contrade:\nQueste si sfidano in giochi sportivi e di abilit\u00e0 per determinare un vincitore.\nQualit\u00e0 della vita.\nIl comune di Assago \u00e8 attualmente tra i 143 enti locali italiani virtuosi. Non sono presenti IMU e addizionale IRPEF.\nEconomia.\nL'economia locale continua a far uso dell'agricoltura (cereali, grano e foraggio) e dell'allevamento (bovini e avicoli). \nIl tessuto industriale (elettronica, vetro e prodotti derivati dal petrolio) si affianca ad imprese di costruzione e all'importante centro \"Milanofiori\", sede di famose aziende. \nIl terziario si compone di una buona rete commerciale e amministrativa.\nInfrastrutture e trasporti.\nAssago \u00e8 attraversata dall'Autostrada A50 (Tangenziale Ovest di Milano) e dall'Autostrada A7 (\"Milano-Serravalle\"); nel territorio comunale \u00e8 presente uno svincolo della Milano-Serravale, lo svincolo \"Assago Milanofiori\".\nSono presenti due fermate della linea M2 della metropolitana milanese: Assago Milanofiori Nord e Assago Milanofiori Forum (capolinea di una delle diramazioni meridionali della linea).\nVarie linee di autobus, gestite da ATM, collegano Assago ai comuni e ai quartieri limitrofi.\nSport.\nAd Assago \u00e8 presente il Mediolanum Forum, il pi\u00f9 grande palazzetto dello sport della citt\u00e0 metropolitana di Milano, dove gioca le partite casalinghe l'Olimpia Milano. La struttura \u00e8 polivalente ed ospita manifestazioni sportive, concerti e congressi.\nA livello calcistico sono presenti le societ\u00e0 GS Assago e OSM Assago. Sono presenti altre societ\u00e0 sportive come l'Assago Volley A.D. e la Cestistica Assago.\nNel luglio 2013 ad Assago viene conferito il titolo di \"Comune Europeo dello Sport 2014\"."}
{"id": "12451", "revid": "22475", "url": "https://it.wikipedia.org/wiki?curid=12451", "title": "Bareggio", "text": "Bareggio (\"Baregg\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl territorio comunale ha forma allungata e confina ad ovest e a nord-ovest con Cornaredo, a ovest con Cornaredo (frazione San Pietro all'Olmo) a sud con Cusago e Cisliano, a nord-est con Sedriano e infine a nord con Pregnana Milanese.\nIl comune di Bareggio attualmente non dispone di frazioni (salvo una, verso Pregnana Milanese, la Brughiera) ma ha una localit\u00e0, San Martino di Bareggio, che oggi si qualifica come quartiere essendo nel tempo stata completamente assorbita dall'allargamento del territorio comunale proprio.\nBareggio dista circa 11 chilometri ad ovest dal capoluogo lombardo.\nGeologia e idrografia.\nMorfologicamente, il territorio di Bareggio \u00e8 caratterizzato dall'ambiente pianeggiante tipico della pianura padana, prevalentemente adatto a coltivazioni o boschi. L'altitudine \u00e8 di circa 138 m s.m.l.\nUno degli aspetti pi\u00f9 significativi dell'idrografia di Bareggio, come delle zone limitrofe all'abitato, sono le risorgive, che un tempo avevano ampia rilevanza economica per l'agricoltura e oggi costituiscono una delle attrazioni principali del Parco agricolo Sud Milano, di cui Bareggio fa parte. Tra i fontanili pi\u00f9 rilevanti ricordiamo il fontanile Barona e il fontanile Nuovo (riserva naturale).\nNell'area sud del comune \u00e8 presente la \"Riserva Naturale parzialmente biologica Fontanile Nuovo\", che si estende su circa 40 ettari.\nSismologia.\nDal punto di vista sismico Bareggio presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Bareggio \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nOrigini del nome.\nVi sono diverse interpretazioni per definire le origini del nome Bareggio. Alcuni studiosi lo fanno derivare dal latino Baradiglum o Baradiclum (i primi documenti, medioevali attorno all'anno 1000, riportano il termine \"Baradiglo\"). Altri considerano la radicale celtica \"bar\" e lo fanno derivare da Barasia o Baraggia (\"luogo incolto\"): questa interpretazione parrebbe oggi in contrasto con la realt\u00e0 del paese, in quanto l'agricoltura della zona \u00e8 molto fiorente.\nStoria.\nBareggio \u00e8 un centro molto antico: furono i Galli Insubri, di lingua celtica, a scacciare dal territorio dove ora sorge il paese i Liguri della cultura di Polada, suoi antichi abitanti, tra il VI ed il V secolo a.C. dai Galli si pass\u00f2 ai Romani nel 197 a.C. ed ancora ai Longobardi, che regnarono su queste terre dal 569 al 774 quando i Franchi di Carlo Magno ebbero il sopravvento. Da Bareggio , epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. La prima documentazione relativa al paese risale infatti al 780 e si riferisce ad una permuta di fondi.\nCon i Franchi la comunit\u00e0 di Bareggio visse un lungo periodo sotto il diretto potere temporale dell'abate della Basilica di Sant'Ambrogio di Milano, uno dei grandi feudatari dell'impero.\nNel periodo successivo si ricordano i Canonici lateranesi ed i monaci Umiliati, rispettivamente al monastero di San Pietro all'Olmo e all'ospizio della Roveda, allora entrambi nel territorio di Bareggio. \nNel 1570 arriva a Bareggio per la sua visita pastorale San Carlo Borromeo.\nIn un documento del 1574 risulta che le attivit\u00e0 degli abitanti, in tutto 740 persone, sono quelle di \"contadino, ferraro, prestinaro, mulinaro, camparo e legnamaro\".\nDel flagello della peste del XVI secolo restava una traccia significativa nell'oratorio di San Rocco, fatto costruire in quell'occasione.\nNegli ultimi secoli Bareggio, come per gli altri comuni lombardi, sub\u00ec l'alternarsi di molti dominatori: dopo gli spagnoli, gli austriaci, i francesi e poi ancora gli austriaci sino a giungere all'unit\u00e0 d'Italia (i resoconti della battaglia di Magenta indicano la presenza in paese della Divisione di Cavalleria Mensdorff, in ritirata nella sera della battaglia).\nDal 1786 fino al 1797 il comune di Bareggio fu nella provincia di Pavia.\nNel 1866 il parroco Don Antonio Villa, arguto autore di scritti, poesie e sonetti sul paese ed i suoi abitanti, venne arrestato e incarcerato con l'accusa (rivelatasi poi infondata) di essere \"austriacante\".\nNel periodo post-unitario si ricorda altres\u00ec la sommossa popolare del maggio 1889, con i danneggiamenti alle ville dei possidenti del tempo e al municipio, e il conseguente intervento dell'esercito.\nDurante la Grande Guerra Bareggio ebbe 92 caduti con 15 decorati.\nNel 1921 la popolazione del comune risultava essere di abitanti.\nSimboli.\nLa descrizione araldica dello stemma \u00e8 la seguente:&lt;br&gt;\nLa descrizione araldica del gonfalone \u00e8 la seguente:&lt;br&gt;\nLo stemma del comune di Bareggio \u00e8 un chiaro rimando all'economia del territorio, unito ad un elemento che allude all'attivit\u00e0 prevalentemente svolta un tempo dalla sua popolazione: l'agricoltura. Questo fatto \u00e8 confermato non solo dal fascio di spighe e dall'albero nello scudo, ma anche dalla presenza del rastrello in sbarra (secondo altri sferza di Sant'Ambrogio).\nMonumenti e luoghi d'interesse.\nArchitetture religiose.\nChiesa parrocchiale dei Santi Nazaro e Celso.\nPer la chiesa parrocchiale dei Santi Nazaro e Celso di Bareggio, non \u00e8 stata trovata con esattezza una precisa data di costruzione, ma essa era sicuramente presente gi\u00e0 nel XIII secolo quando viene menzionata nel \"Liber Notitiae Sanctorum Mediolanensis\" di Goffredo da Bussero.\nAnticamente si sa che la chiesa era direttamente sottoposta all'amministrazione della collegiata di San Vittore di Corbetta nell'ambito dell'omonima pieve, dalla quale si sarebbe staccata come parrocchia gi\u00e0 a partire dal XII secolo, conservando per\u00f2 il privilegio di godere dell'influenza della giurisdizione della basilica di Sant'Ambrogio di Milano che qui possedeva diversi fondi agricoli e terreni. Questa predominanza \u00e8 oggi ricordata anche dalla frusta di Sant'Ambrogio che \u00e8 possibile ammirare trasversalmente allo stemma comunale di Bareggio.\nLa chiesa sub\u00ec notevoli variazioni nel corso dei secoli, ed in particolare ottenne l'aspetto corrente dopo i lavori di ammodernamento eseguiti nel 1727, che si conclusero ufficialmente solo nel 1893. Dell'antica chiesa romanica si trovano solo alcuni archetti nella torre campanaria.\nEsternamente, la facciata presenta una struttura tipicamente barocca, tripartita, sormontata da un grande timpano ricongiunto ai lati della chiesa con due volute terminate da angeli annuncianti con trombe. Due nicchie accolgono le statue dei Santi Nazaro e Celso, inframezzati da una lapide con la dedicazione della chiesa.\nL'interno, anch'esso di stampo puramente barocco, presenta un complesso di tre navate di cui la maggiore di grandezza quasi doppia rispetto alle laterali. Le pareti sono perlopi\u00f9 bianche, mentre il tripudio di stucchi e colori si identifica all'altezza del cornicione e dei capitelli corinzi che decorano le lesene e la parte superiore della chiesa. A perpendicolo dell'altare, sul soffitto, un affresco settecentesco, realizzato in un riquadro stuccato, rappresenta \"Il martirio dei Santi Nazaro e Celso\".\nChiesa di Santa Maria alla Brughiera.\nLa chiesa di Santa Maria, ambientata tra gli alberi ed il verde dell'antica cascina Brughiera, risale al 1482. Caratterizzata inizialmente da una struttura quadrata, attorno al 1700 la chiesetta fu ingrandita, nel rispetto per\u00f2 della parte antica. Fu in quel periodo che comparve anche il campanile lineare di forma quadrangolare. A 500 anni dalla sua costruzione, la chiesetta \u00e8 tornata al proprio splendore grazie a recenti restauri.\nChiesa di Santa Maria della Neve.\nSituata in via Battisti, la chiesa di Santa Maria della Neve (denominata \"la chiesuola\") consiste in un pregevole edificio seicentesco in mattoni a vista alternato con parti intonacate o stuccate. La chiesa \u00e8 dotata anche di un piccolo campanile, pure esso di origine seicentesca.\nLa chiesa \u00e8 stata sottoposta ad un totale restauro in occasione del giubileo del 2000, anno nel quale \u00e8 stato anche sostituito il semplice finestrone sovrastante il portale d'ingresso con un'opera grandiosa di vetreria, raffigurante il simbolo dell'anno giubilare 2000.\nSantuario della Madonna Pellegrina (loc. San Martino).\nEdificato nel 1960 nel quartiere di San Martino (allora frazione), la chiesa venne eretta su volere degli abitanti del quartiere stesso divenendo presto il luogo di culto ufficiale del borgo.\nNei pressi si consum\u00f2 l'attentato alla statua della Madonna Pellegrina.\nArchitetture civili.\nPalazzo Visconti di Modrone.\nTra i palazzi e le ville storiche del paese, il pi\u00f9 importante \u00e8 senz'altro il palazzo Visconti di Modrone, che \u00e8 sede del municipio di Bareggio.\nIl palazzo venne voluto dal conte Melchiorre Gerra nel 1647, il quale nel 1640 era divenuto feudatario di Modrone ed aveva sposato una discendente della ricca prosapie milanese dei Visconti.\nNel 1836, il palazzo pass\u00f2 alla famiglia Radice Fossati.\nL'ingresso di questa interessante costruzione era anticamente sotto un arco monumentale, inserito nella cinta delimitante la propriet\u00e0, sovrastato dallo stemma dei Visconti di Vimodrone, costituito da due leoni addossati ad una torre, che ancora oggi \u00e8 possibile vedere all'interno, nell'ingresso.\nNella parte interna un grandioso scalone barocco, con balaustra e colonnine di granito, conduceva alla dimora dei proprietari, contraddistinto sul soffitto da un grandioso dipinto ad affresco (uno dei migliori conservati del complesso) raffigurante due puttini che sostengono lo stemma dei Visconti di Modrone.\nSono giunte a noi solo tracce di affreschi e decorazioni risalenti allo stesso periodo nell'atrio ed alle finestre.\nLa facciata, ancora originale, \u00e8 oggi contraddistinta da un portico a tre arcate, chiuso su quelle laterali da due piccole balaustre barocche di marmo.\nLa struttura padronale era circondata di alcune corti rustiche dedicate all'allevamento dei bachi ed alla produzione di seta ed all'allevamento di piccolo pollame.\nTrovandosi in pessimo stato di degrado, nel 1977 lo stabile venne acquistato dal comune di Bareggio che si occup\u00f2 delle operazioni di restauro, adibendo la struttura ad accogliere gli uffici comunali.\nVilla Sormani Marietti.\nVilla Sormani Marietti \u00e8 contraddistinta dal suo ingresso da un lungo viale che conduce ad un arco dove ancora si possono ammirare pregevoli seppur frammentarie tracce di pitture ad affresco.\nL'abitazione padronale, parallela all'ingresso, si sviluppa su due piani e presenta anche una torretta belvedere.\nNell'ala destra dell'edificio, un portico colonnato ed architravato conduce ad un ponticello sovrastante il vicino Fontanile Barona, che scorre parallelamente alla lunghezza dell'edificio e che un tempo penetrava nel giardino della villa, il che ha fatto sorgere notevoli legami con una possibile attivit\u00e0 agricola, legata alla presenza di un'abitazione signorile o della casa di una congregazione religiosa.\nVilla Vittadini.\nLa villa venne progettata nel suo nucleo iniziale dalla famiglia Villa, la quale nel 1798, con Luigi, si appropri\u00f2 di un terreno circostante il Fontanile Barona per l'edificazione di una strada che collegasse la chiesa parrocchiale con la cascina di propriet\u00e0 della casata dei Villa di Desio.\nNell'Ottocento, questa prosapie si imparent\u00f2 con i conti Vittadini, possidenti ai quali conflu\u00ec la propriet\u00e0 del palazzo.\nGli ultimi eredi dei Vittadini, infine, vendettero la villa ad un'impresa edile che si occup\u00f2 della ristrutturazione dello stabile, che venne in seguito venduto ad appartamenti di lusso ricavati dai vari piani dello stabile (una simile sorte \u00e8 recentemente toccata alla Villa Clari Monzini di Cassinetta di Lugagnano).\nUna volta superata la cancellata d'ingresso, realizzata in ferro battuto, si trovava in origine un vasto cortile contraddistinto da alberi che correvano lungo i lati della struttura.\nDa un portone, sulla sinistra, decorato da una cornice riportante il monogramma \"V\" della famiglia Vittadini, si accedeva ad un piccolo cortile di forma quadrata attorno al quale si sviluppava il resto dell'edificio.\nLa parte settentrionale, ben pi\u00f9 antica del resto del complesso, era collegata alla villa dei Radice Fossati ed \u00e8 caratterizzata ancora oggi sulla facciata da un portico tripartito e da una torretta belvedere.\nDall'ingresso si accede ad un atrio decorato con affreschi settecenteschi ed ottocenteschi, rappresentanti paesaggi di stile neoclassico, motivi che ricorrono anche nelle sale del primo piano e del piano terreno.\nDal portone di sinistra del complesso del cortile, si poteva un tempo anche accedere ad un sontuoso ed elegante parco all'inglese contraddistinto da statue di divinit\u00e0 greche e romane oggi irrimediabilmente distrutto.\nVilla Gallina Radice Fossati.\nLa villa, di origine seicentesca, venne costruita dalla famiglia milanese dei Gallina la quale nel 1832, alla morte dell'ultimo della casata, omonimo dell'antenato benefattore della comunit\u00e0 Francesco, venne rilevata dall'ingegner Luigi Radice Fossati che l'acquist\u00f2 nel 1836.\nEssa si sviluppa intorno ai tre lati di un cortile (il quarto lato d\u00e0 sul Fontanile Laghetto), dove un viale, una volta delimitato da leoni di pietra su larghi pilastri, conduce ad una delle strade principali del paese.\nLa facciata \u00e8 contraddistinta da un portico oggi chiuso da vetrate protettive ma un tempo aperto, dal quale si accedeva al vero corpo dell'abitazione.\nGli affreschi delle sale interne sono contraddistinti da delicati motivi floreali e paesaggistici con ninfe e putti, posizionati sulla parte superiore delle pareti, a cornice degli splendidi soffitti cassettonati.\nUn'altra facciata si presenta con splendide volute e decorazioni di spirito barocco, alla sommit\u00e0 della quale si trovava un tempo lo stemma dei Gallina ed un orologio a muro affrescato.\nNella villa si trova anche una scuderia con colonne in granito, sostenenti un soffitto architravato, che custodisce la collezione delle carrozze di famiglia dei Radice Fossati, risalenti alla fine dell'Ottocento ed ai primi del Novecento.\nIl giardino, retrostante la villa, ospita un complesso insieme di alberi secolari.\nLa villa \u00e8 ancora oggi di propriet\u00e0 della famiglia Radice Fossati.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente nel comune era di persone, costituenti il 6.7% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'economia era basata, negli anni passati, su un'agricoltura fiorente, con coltivazioni soprattutto di cereali e foraggi: oggi accanto all'agricoltura, vi \u00e8 un'industria piuttosto sviluppata soprattutto nel settore delle maglierie, dei manufatti aerotermici, dei prodotti per l'edilizia e metalmeccanici.\nInfrastrutture e trasporti.\nIl territorio di Bareggio \u00e8 servito da autolinee gestite dalle societ\u00e0 ATM, Autoguidovie e Movibus.\nFra il 1879 e il 1957 la localit\u00e0 era servita dalla tranvia Milano-Magenta altres\u00ec nota con il soprannome di \"Gamba de legn\" o, secondo la denominazione locale, \"Sgich\".\nNel 2017/18, l'allora sindaco Giancarlo Lonati, si dimostr\u00f2 positivo a un possibile allungamento della metropolitana milanese fino a Bareggio e ai comuni circostanti, in modo da rendere Bareggio molto pi\u00f9 collegata a Milano di quanto lo sia oggigiorno. Successivamente per\u00f2, la nuova giunta ha abbandonato questo progetto, e tutt'oggi Bareggio resta mal collegata al capoluogo lombardo, specialmente negli orari serali, dove l'attuale azienda che si occupa del trasporto pubblico magentino, non fornisce un servizio sufficiente.\nCuriosit\u00e0.\nL'accademia dell'Arcadia.\nUn dato poco conosciuto risale al XVII secolo quando gli aristocratici del luogo come i Gallina, i Visconti, i Sormani, gli Arconati fondarono a Bareggio un movimento letterario con un'Arcadia che romanticamente aveva sede sulle sponde di una chiara sorgente, in campagna.\nL'attuale parco pubblico, molto visitato, prende il nome da tale accademia.\nLa bomba sulla Madonna.\nLa bomba alla statua della Madonna Pellegrina venne lanciata durante il trasferimento della statua stessa da Bareggio a Cornaredo con una processione solenne. Era il 31 luglio 1948, parroco di Bareggio era don Felice Biella. Il simulacro della Vergine proveniva dalla vicina Sedriano e, dopo aver sostato alcuni giorni a Bareggio, si apprestava a prendere la via di San Pietro all'Olmo. Proprio su questa strada (ora Via Madonna Pellegrina) circondata, all'epoca, da campi di granoturco, avvenne il fattaccio. I facinorosi, nascosti nel granoturco, lanciarono due bombe a mano: una non esplose, la seconda colp\u00ec la statua all'altezza del braccio sinistro ed esplose.\nIl fatto avvenne nell'immediato secondo dopoguerra ad opera di fanatici sostenitori dell'anticlericalismo: vi furono parecchi feriti anche gravi fra i quali dei bambini. La statua era posta su un carro addobbato trainato da cavalli che rimasero infilzati da parecchie schegge ma che fortunatamente non si imbizzarrirono evitando cos\u00ec una strage. I responsabili vennero arrestati e condannati.\nLa statua mutilata \u00e8 custodita nel Santuario della Madonna Pellegrina al quartiere San Martino in Bareggio che venne costruito nei primi anni cinquanta poco distante il luogo dell'attentato. Alla costruzione della nuova chiesa segu\u00ec la fondazione di una nuova parrocchia intitolata a Sant'Anna, antica patrona di San Martino.\nUna diceria popolare voleva che alla base dell'accaduto vi fosse una secolare rivalit\u00e0 tra corbettesi e bareggesi in quanto si narra che questi ultimi sarebbero stati alla base di una congiura contro la vicina Corbetta, invidiosi della potenza della pieve, da cui la ritorsione dei bombaroli forse filo-corbettesi.\nDal fatto si origin\u00f2 il famoso detto dialettale \"Baregiatt, masamadonn\" (Bareggesi, ammazzamadonne), epiteto non corretto in quanto quasi tutti gli attentatori risultarono essere non di Bareggio.\nVia Fiume.\nCaratteristica via, affacciata sul fontanile Barona, dove in occasione delle maggiori feste come il Natale o la Pasqua, vengono celebrati eventi e feste accompagnate da spettacoli, mangiate e musica, organizzate spontaneamente dai residenti e riservate agli abitanti della via. Spesso giornali locali riportano notizie sugli avvenimenti legati a queste feste.\nSul palo pi\u00f9 alto svetta la bandiera della via, costituita semplicemente dall'accostamento dei due colori rappresentativi della zona: il verde della pianura e l'azzurro dell'acqua del fontanile Barona.\nDa molti anni, in prossimit\u00e0 del Natale, due maestri presepisti della Via allestiscono con la collaborazione degli altri residenti un tradizionale presepe che rimane visibile alla cittadinanza per tutto il periodo natalizio.\nil 7 settembre 2019, si \u00e8 festeggiato il ventesimo anniversario della festa di via Fiume.\nCiliegie.\nBareggio \u00e8 particolarmente nota per le sue ciliegie, tanto da venire elette prodotto a Denominazione comunale d'origine (De.Co.). Il poeta Romano Oldani scrive a proposito della sagra che si tiene ogni anno a giugno: "}
{"id": "12452", "revid": "533647", "url": "https://it.wikipedia.org/wiki?curid=12452", "title": "Barlassina", "text": "Barlassina (\"Barlassina\" in dialetto brianzolo, : ) ed anticamente \"Barla\u017fina\") \u00e8 un comune italiano di abitanti della provincia di Monza e della Brianza in Lombardia.\nGeografia.\n\u00c8 situato a circa da Monza, a nord di Milano e da Como, sulle colline della Valle del Seveso, nella Brianza comasca, poco distante dalle Prealpi Lombarde. L'abitato si estende su due aree, quella a est digradante verso la valle del Seveso e quella a ovest pi\u00f9 elevata rispetto al resto del paese perch\u00e9 situata sul pianalto delle Groane, circondata su tre lati dal Parco delle Groane. I comuni confinanti sono: a nord Lentate sul Seveso, a est Meda, a sud/est Seveso, a ovest Cogliate. Dalla parte collinare si ha una splendida vista dell'arco alpino, in particolare, dove la visuale non \u00e8 chiusa dal bosco, del Monte Rosa, e soprattutto di quello prealpino, con in primo piano i monti Bollettone, Boletto e Palanzone, e verso est la catena del Resegone e il Gruppo delle Grigne.\nIl territorio comunale geologicamente si sviluppa su quattro terrazzi d\u2019et\u00e0 diverse. Partendo da est verso ovest dapprima troviamo l'alluvione attuale del fiume Seveso con una discesa graduale di quattro metri da nord a sud, da 218 m s.l.m. al confine con Lentate a 214 m al confine con Seveso. Continuando verso il centro, si trova un\u2019antica alluvione del Seveso, separata da quella attuale con un orlo di terrazzo di scarsa rilevanza morfologica a parte nella parte settentrionale della valle, verso Camnago, di cinque-sette metri. Successivamente dopo la salita che porta in centro \u00e8 sito il terrazzo intermedio (della glaciazione Riss), rilevato di altri dieci metri. Di natura fluvioglaciale, ha un andamento graduale nord-sud (da 233 m s.l.m. a 225 m). Finendo verso Cogliate troviamo l'ultimo terrazzo, d'et\u00e0 antica, rilevato di ulteriori quindici metri. Sempre di natura fluvioglaciale, ha una morfologia molto pi\u00f9 ondulata e ricca di vallette create dall'erosione fluviale di torrentelli presenti su tutto il pianalto.\nSommariamente l'altitudine comunale varia da 214 m s.l.m. ai 246 m.\nStoria.\nIl territorio di Barlassina era gi\u00e0 abitato in epoca antica dagli Insubri, una popolazione gallica che, respinti gli Etruschi, s'insedi\u00f2 in quei luoghi e fond\u00f2 molti centri abitati. Testimonianze della presenza gallo \u2013 romana del I secolo a.C. si trovano nel Museo del Seminario a Seveso, e derivano da scavi condotti nella localit\u00e0.\nLa regione sub\u00ec, con la decadenza dell'impero romano e la seguente Guerra gotica, l\u2019invasione longobarda e dal IX secolo la dominazione dei Franchi e la costituzione del Sacro Romano Impero. Il primo documento in cui \u00e8 citata l'allora \u201cBarnasina\u201d \u00e8 una sentenza giudiziaria del 15 dicembre 1288 in cui Pietrino da Roma, Girardino figlio di Giovanni Giuce e Pietrino da Asenago \u201ctutti de loco de Barnasina\u201d muovono causa contro Civolla da Meda per essere compensati della perdita di alcuni buoi.\nL'abitato \u00e8 di origine molto antica e viene gi\u00e0 menzionato nel XIII secolo da Goffredo da Bussero che, elencando le chiese del territorio milanese nel \u201cLiber Notitiae\u201d, cita anche la parrocchiale di Barlassina dedicata a S. Giulio.\nSotto la dominazione spagnola, Barlassina venne concessa in feudo alle famiglie dei Carcassola e degli Arese, i quali divennero pi\u00f9 tardi gli unici feudatari. Con l'arrivo degli austriaci, Barlassina divent\u00f2 la sede del comando di un distretto militare, che comprendeva anche Desio e Seregno.\nI destini feudali del comune nei secoli successivi seguono la sorte di Seveso e di tutta la regione. Nel XVI secolo dopo l'arrivo di Carlo VIII di Francia e la conseguente costituzione della Lega Santa \u00e8 saccheggiata ed incendiata dai Lanzichenecchi che distruggono il suo castello.\nIntorno alla met\u00e0 del XVIII secolo i due maggiori possidenti erano i Conti Porro e i Conti Rezzonico. Carlo Rezzonico, divenuto papa col nome di Clemente XIII, concede a Barlassina l'Arcipretura e nel secolo successivo si susseguono grandi donazioni ed opere di bene compiute dalle due famiglie.\nNel 1859 nacque a Barlassina il pittore Emilio Longoni, quartogenito del garibaldino Matteo Longoni e di Luigia Meroni. La Banca di Credito Cooperativo di Barlassina ha raccolto un'importante collezione dei suoi quadri.\nNel 1869, a seguito del riordino amministrativo conseguente all'Unit\u00e0 d'Italia, il comune di Barlassina venne accorpato a quello di Seveso, decisione invisa ad entrambe le popolazioni. Cos\u00ec nel 1901, con regio decreto, Barlassina sar\u00e0 ricostituita in comune autonomo.\nFino all'epoca della prima ferrovia Chiasso-Milano Barlassina fu il luogo di sosta a mezza via dei carrettieri, come ricorda Cesare Cant\u00f9 nella sua \"Storia di Milano\" che rammenta anche come \u201cpi\u00f9 anticamente la via era frequentata da molti asini sui quali per pochi quattrini montavano i viandanti\u201d. Da qui probabilmente l'appellativo di \u201cPaese degli Asini\u201d, che trova conferma pure in alcuni versi del 1810 del poeta milanese Carlo Porta in cui sono citati i prosperosi allevamenti di asini nella zona.\nSimboli.\nStemma: \"D'azzurro, all'albero di verde, nascente da un pozzo d'oro accostato da due leoni di rosso, affrontati, controrampanti, al pozzo.\" (R.D. del 19 marzo 1931).\nGonfalone: \"Drappo d'azzurro al palo d'argento, riccamente ornato di ricami d'argento e caricato dello stemma con la iscrizione centrata in argento: Comune di Barlassina.\"\nMonumenti e luoghi d'interesse.\nArchitetture civili.\nEdificato nel Settecento per volont\u00e0 di papa Clemente XIII su terreni di propriet\u00e0 della sua famiglia, Palazzo Rezzonico \u00e8 la storica sede del comune; affittato nel 1901 dall'Opera Pia Porro, dal 1998 \u00e8 divenuto infine di propriet\u00e0 municipale. Il palazzo, oltre ad essere sede delle principali attivit\u00e0 politiche, amministrative, sociali e culturali del paese, ospita frequentemente mostre d'arte.\nL'edificio, sorto forse su una preesistente struttura pi\u00f9 antica, conserva ancora oggi caratteri di severa eleganza e presenta un tipico schema a \"U\" con profondo corpo centrale alleggerito da un porticato a tre fornici e affiancato da due strette e brevi ali laterali leggermente ribassate.\nNel biennio 1788-1789 l'architetto Simone Cantoni edific\u00f2 la casa dei fratelli Giani.\nNegli anni a met\u00e0 del secolo XX gli architetti Mario Asnago, barlassinese, e Claudio Vender costruirono prima la villa Vegni - La Selva, per il medico condotto del paese, nel 1956, poi le scuole medie (1965). Hanno anche ristrutturato Villa Conti, 1959. Queste opere di Asnago-Vender sono considerate tra le pi\u00f9 importanti architetture razionaliste lombarde.\nArchitetture religiose.\nLa chiesa Parrocchiale \u00e8 dedicata a San Giulio d'Orta; la tradizione popolare vuole che sia stata costruita da San Giulio stesso. Nel secolo XVI, al tempo delle visite pastorali di San Carlo Borromeo, le dimensioni della chiesa erano modeste: 23 metri di lunghezza e 14 metri di larghezza; in effetti, le famiglie all'epoca erano solo 75 con 389 abitanti.\nNel 1613 il cardinale Federico Borromeo, durante una visita pastorale a Barlassina, eman\u00f2 diversi decreti per costruire la volta della chiesa e terminare la cappella del battistero. Dal 1613 al 1623 \u00e8 documentato che l'architetto milanese Ercole Turati si trovava a Barlassina per studiarne vari progetti per l'ingrandimento strutturale; ma solo nel 1672 fu eretto il Battistero, la cappella dell'Aiuto, la cappella del Sacro Cuore e la cappella di san Gaetano. Nel 1751 con riconoscimento della Curia di Milano arriv\u00f2 a Barlassina il vescovo di Novara con la reliquia di San Giulio. Pi\u00f9 di due secoli dopo, siamo nel 1892, venne dato l'avvio per i lavori di ampliamento della chiesa su disegno dell'ingegner Giovanni Rossi. L'iniziativa si ebbe grazie ai facoltosi fratelli Porro.\nScriveva l'Arciprete di allora don Angelo Meroni: \"\u201cLa Divina Provvidenza e San Giulio mostrarono visibilmente la loro predilezione sulla nostra Parrocchia. All'inizio dell'anno 1891 il sig. Antonio Porro si present\u00f2 da me con l'ing. Rossi ed estern\u00f2 il suo generoso intendimento di ampliare la chiesa con il suo sostegno\"\u201d.\nI lavori incominciarono il 7 giugno del 1892 e terminarono il 30 settembre del 1893. Solenni ed attraenti cerimonie festeggiarono l'ampliamento. La chiesa risulter\u00e0 avere croce latina. Venne costruita la sagrestia e venne rifatto il pavimento. Si apr\u00ec sulla facciata un finestrone di vetri colorati, di notevoli dimensioni, con la figura di San Giulio. Venne sostituito il pronao, si ricostru\u00ec il sagrato e il campanile raggiunse i 29 metri di altezza. Venne spostato l'altare maggiore, di marmo pregiato, nella nuova abside. Successivamente anche gli altari della \u201cMadonna della Cintura\u201d e di San Gaetano (ora cappella di san Giuseppe) furono spostati sui lati est e ovest della chiesa. Nel 1905 si iss\u00f2 il concerto delle 5 campane.\nDal 1931 al 1933 l'ing. Maggi modific\u00f2 la chiesa e ricostru\u00ec un'unica navata a pianta ottagonale, tuttora esistente. Nel 1965 fu restaurata la cappella dell'Aiuto, con il magnifico dipinto della \u201cMadonna con il Bambino\u201d, del pittore Bernardino Luini.\nNel 1982 l'Arciprete Don Dante Crippa chiese a Valentino Vago, pittore di Barlassina, di decorare la parte nuova della chiesa del paese.\n\u00c8 detta \"il santuario\" la chiesa situata nel punto pi\u00f9 alto del colle che domina il paese e la valle del Seveso. Fu edificata negli anni '60 a seguito dello sviluppo della parte alta del paese. \u00c8 stata consacrata nel 1964 ed \u00e8 dedicata alla \"Madonna dell'aiuto\" \u00c8 uno dei punti pi\u00f9 panoramici del paese, e dispone di un ampio terrazzo che si affaccia sulla vallata sottostante.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di 663 persone, pari al 9,5% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nOgni anno a settembre viene organizzata la \"Corsa di Asnitt\" (\"Corsa degli Asinelli\", in italiano), una sorta di palio che vede coinvolti gli otto rioni del paese: \"Acqua Colda\", \"Borghett\", \"Cascina Santa Maria\", \"Fabricon\", \"Fameta\", \"Louet\", \"Montoeu\" e \"Polenta Pajoroeuil\".\nOrganizzata a partire dal 1982, consisteva fino al 2013 in una corsa di asini montati da fantini, uno per ogni rione. Vinceva anche l'asino scosso. Dal 2013 la festa ha cambiato formula, infatti non presenta pi\u00f9 una corsa con asini in carne e ossa, ma con asini di polistirolo montati su una portantina sollevata da due uomini che corrono su un percorso vicino alla piazza principale del paese. Inoltre le due persone che corrono, spesso chiamate scherzosamente \"asnitt\", non devono far cadere una palla posta sopra un vaso sulla portantina. L'edizione del 2015 \u00e8 stata vinta dal rione \"Borghett\".\nCultura.\nIstruzione.\nBiblioteche.\nLa Biblioteca Comunale di Barlassina fa parte del Sistema Bibliotecario BrianzaBiblioteche ed \u00e8 intestata a Alberto Bertoni (1946-2014), stimato cittadino barlassinese, ricercatore e professore di informatica presso l'Universit\u00e0 degli Studi di Milano, \"uomo di scienza e di cultura\".\nInfrastrutture e trasporti.\nStrade.\nIl comune di Barlassina \u00e8 attraversato da nord a sud dalla strada provinciale 44 Nuova Comasina ed \u00e8 attraversato longitudinalmente dalla strada provinciale 118 Seregno-Cogliate. Il comune \u00e8, inoltre, servito dallo svincolo \"Barlassina\" della superstrada Milano-Meda, la quale attraversa l'area pi\u00f9 orientale del comune.\nFerrovie.\nIl comune era servito dall'omonima stazione, che era posta sulla Seveso-Camnago, linea di diramazione della Milano-Asso. Il servizio della stazione venne inaugurato nel 1880, insieme alla linea, sospeso nel 1936, riattivato nel secondo dopoguerra e sospeso completamente nel 1955, bench\u00e9 la linea rimase attiva per il solo trasporto merci. Il 19 febbraio 2006 la diramazione Seveso-Camnago venne riaperta mentre la stazione venne demolita alla fine degli anni 90. \nMobilit\u00e0 urbana.\nAlcune linee di autobus, gestite da Airpullman, collegano Barlassina ai centri abitati limitrofi e al centro di Milano.\nSport.\nDa segnalare la presenza del Barlassina Country Club che gestisce un campo da golf. Il campo da golf prende il nome del Comune di Barlassina, pur trovandosi sul territorio del vicino comune di Lentate sul Seveso. Tra le associazioni sportive si ricordano la Polisportiva San Giulio Barlassina che compete nei tornei e campionati organizzati dal CSI sia nel calcio sia nella pallavolo e la \"Vigor in fide\" che invece si occupa di ginnastica artistica."}
{"id": "12454", "revid": "287204", "url": "https://it.wikipedia.org/wiki?curid=12454", "title": "Bellinzago Lombardo", "text": "Bellinzago Lombardo (\"Bellinzagh\" in dialetto milanese, \"Billinzagh\" nel dialetto locale o semplicemente \"Bellinzago\" fino al 1862) \u00e8 un comune italiano di abitanti della citt\u00e0 metropolitana di Milano in Lombardia. \u00c8 attraversato dal naviglio Martesana.\nStoria.\nIn epoca romana il territorio di Bellinzago Lombardo era attraversato da un'importante strada romana, la \"via Gallica\". \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 259 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "12455", "revid": "1910023", "url": "https://it.wikipedia.org/wiki?curid=12455", "title": "Bellusco", "text": "Bellusco (\"Bell\u0153sc\" in Lingua lombarda) \u00e8 un comune italiano di abitanti della provincia di Monza e Brianza, situato a nord-est di Monza. Fa parte del territorio Vimercatese.\nMonumenti e luoghi d'interesse.\nCastello.\nVoluto dal signore paesano Martino Da Corte, \u00e8 stato edificato nel XV secolo sul luogo di una precedente costruzione. All'ingresso, in memoria del committente recita la scritta: \"Laude a Dio Martin D\u00e0 Corte m'ha facto, non a offension de persona alcuna, solo a riparo de ogni suo disfacto\".\nDa secoli, dagli abitanti del paese, \u00e8 conosciuta la leggenda del passaggio sotterraneo, che collegherebbe il castello di Bellusco a quello del vicino paese di Sulbiate. Non si sono mai rinvenute tracce del tunnel, ma non si sono neanche mai fatte ricerche approfondite in proposito; le uniche fonti che lo chiamano in causa ritengono situato il suo ingresso nell'ala nord-est del castello stesso, al di sotto di un terrazzo sorretto da muro a scarpa. Il Castello smise all'inizio dell'Ottocento di essere un bene unitario e venne smembrato in diverse propriet\u00e0, ancora oggi abitate. Ad oggi \u00e8 classificato come edificio a uso rurale.\nSociet\u00e0.\nTrasporti.\nBellusco \u00e8 servita da due linee automobilistiche gestite da NET Nord Est Trasporti :\nZ321 Monza Stazione FS - Vimercate - Bellusco - Busnago - Trezzo Sull'Adda/Porto d'Adda\nZ322 Cologno Nord M2 - Vimercate - Bellusco - Busnago - Trezzo Sull'Adda\nEtnie e minoranze straniere.\nSecondo i dati ISTAT, al 1\u00ba gennaio 2011 la popolazione straniera residente era di 520 persone, pari al 7,21% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nDal 1\u00ba settembre 2010 la parrocchia di Bellusco si \u00e8 fusa con le parrocchie di Cavenago di Brianza, Mezzago e Ornago formando la comunit\u00e0 pastorale Santa Maria Maddalena.\nCultura.\nTradizioni e folclore.\nOgni anno tra le contrade del paese si disputa il Palio di Santa Giustina, dove una giuria giudica il migliore carro floreale a tema biblico.\nInfrastrutture e trasporti.\nBellusco \u00e8 servita da alcune autolinee suburbane; fra il 1890 e il 1958 era inoltre presente una stazione della tranvia Monza-Trezzo-Bergamo.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Bellusco 1947\" che milita nel girone E lombardo di 1\u00aa Categoria. \u00c8 nata nel 1947.\nFutsal.\nLa citt\u00e0 possiede una squadra di calcio a 5 militante nel girone unico lombardo di serie C1."}
{"id": "12457", "revid": "123351217", "url": "https://it.wikipedia.org/wiki?curid=12457", "title": "Bernate Ticino", "text": "Bernate Ticino (\"Bernaa\" in dialetto milanese, : , \"Barnaa\" in dialetto locale, : ) \u00e8 un comune italiano di abitanti della citt\u00e0 metropolitana di Milano in Lombardia. Il paese \u00e8 attraversato nella sua parte centrale dal Naviglio Grande e al confine ovest dal Ticino.\nGeografia.\nTerritorio.\nBernate \u00e8 situata ad est del fiume Ticino ed a ovest di Milano, capoluogo di Provincia, da cui dista circa 30 chilometri. Confina: a nord con Cuggiono (tramite la frazione di Casate), a est con Mesero e con Marcallo con Casone, a sud con Boffalora sopra Ticino ed a ovest col territorio piemontese del comune di Romentino.\nIl paese \u00e8 diviso in due aree distinte: una centro-occidentale, contenente il centro cittadino ma caratterizzata da insediamenti meno fitti e con presenza di vegetazione boschiva che si protrae sino al Parco del Ticino, e una orientale dalla maggiore presenza urbanizzata. Le due zone sono sostanzialmente separate dal Naviglio Grande, e sono collegate tramite uno storico ponte seicentesco.\nGli insediamenti residenziali pi\u00f9 recenti si estendono alle estremit\u00e0 occidentale e occidentale del paese, mentre la zona industriale \u00e8 raccolta in una vasta area sul lato ovest dell'abitato, al confine col comune di Boffalora sopra Ticino.\nGeologia e idrografia.\nMorfologicamente, il territorio di Bernate Ticino \u00e8 caratterizzato dall'ambiente tipico della pianura padana ma \u00e8 articolato tra alture, aree discendenti in corrispondenza delle rive dei corsi d'acqua ed aree paludose. L'altitudine media \u00e8 di 130 m s.m.l..\nAspetto caratteristico dell'idrografia di Bernate Ticino \u00e8 la presenza del Naviglio Grande e del fiume Ticino nella parte pi\u00f9 ad ovest del comune.\nBernate Ticino fa inoltre parte del Polo dei Navigli istituito dalla Provincia di Milano.\nSismologia.\nDal punto di vista sismico Bernate Ticino presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nEtimologia del nome.\nL'etimologia del nome di Bernate Ticino \u00e8 ad oggi incerta. Secondo alcuni studi, il nome deriverebbe dal latino \"prunetum\" inteso come luogo di coltivazione di prugne, trasformatosi poi col tardo latino nel suffisso \"brunetum\". Secondo altre fonti il nome sarebbe da ricondurre al nome proprio latino \"Berinus\". Secondo altra ipotesi, il nome deriverebbe da Castrum Brinati (IV secolo dopo Cristo), nome romano di una zona fortificata, a presidio di un porto sul fiume Ticino.\nStoria.\nEt\u00e0 romana.\nScavi archeologici condotti dalla Soprintendenza Archeologica della Lombardia nel 2005 hanno messo in luce una necropoli costituita da dodici tombe ad inumazione di et\u00e0 tardoromana e da una sepoltura del I secolo a.C.. L'analisi dei reperti suggerisce che la piccola comunit\u00e0 dovesse avere un'economia basata sull'agricoltura e il commercio. Data la buona qualit\u00e0 dei materiali rinvenuti \u00e8 possibile supporre che gli abitanti dovessero godere di una certa agiatezza.\nIl medioevo.\nIl comune di Bernate fu in passato nel territorio della provincia di Pavia, ma al tempo del catasto di Maria Teresa d'Austria faceva parte della pieve di Corbetta nel territorio del Ducato di Milano. Verso la met\u00e0 del Settecento, comprendeva anche le localit\u00e0 di Casate (attuale frazione) e Rubone. Nel Medioevo Bernate veniva chiamato Brinate come appare da una carta del 1045, ricordata da Giorgio Giulini (Memorie ecc. 1\u00aa ed. Vol III, p.\u00a0427) in cui Enrico III conferma ai monaci di S.Dionigi a Milano la badia con la chiesa di S.Maria in Solariolo e alcune terre. Ebbe rinomanza in quei secoli il castello e se ne trova menzione in una carta del 1098 contenente una vendita che Algerio figlio del fu Vallone del luogo di Brinate aveva fatto ad Ariberto prete per 40 libbre di denari. In tale vendita aveva egli compreso tutte le sue case beni e diritti che possedeva in Inveruno e Trecate e nel luogo di Bernate eccettuato il castello. Il Giulini ci tramanda anche un successivo documento: \u00e8 il testamento che il prete Ariberto compratore dei fondi suddetti, fa alcuni mesi dopo (gennaio 1099). In esso si dice che lasci\u00f2 usufruttuaria di tutti quei beni la madre del defunto Algerio, che si chiamava Otta, fino alla di lei morte. Della propriet\u00e0 dei beni stessi, escluso il porto della riva del fiume Ticino, ne fece due parti: \"la prima ordin\u00f2 che fosse di quella porzione della chiesa di San Giorgio di Bernate che apparteneva al monastero di San Vincenzo di Milano, e la seconda fosse delle altre porzioni della stessa chiesa che non erano soggette a iuspatronato di alcuna persona\". A questo periodo risalgono le prime notizie relative alla famiglia Crivelli. \u00c8 infatti nell'anno 1150 che Giovanni del monastero di S. Ambrogio invest\u00ec Domenico, Pietro, Pastore e Gualla Crivelli delle rive, ghiaie e boschi che sono nei territori di Brinasca (altrimenti Bernate) e Cusionno (Cuggiono). L'autorit\u00e0 della famiglia Crivelli si ingrand\u00ec quindi a due feudi. Fu nel 1186, quando sul soglio pontificio sedeva col nome di Urbano III Uberto Crivelli che ebbe luogo la fondazione della canonica regolare presso la chiesa di San Giorgio. Al 25 novembre 1186 Urbano III con una bolla si rivolgeva al prevosto e ai canonici regolari di S. Maria di Crescenzago e, dopo aver esposto che la chiesa di San Giorgio di Brinate, fondata su un terreno paterno si trovava priva di beni e sprovveduta di possessioni, assegnava alla chiesa di San Giorgio i beni comprati dalle monache di Caronno eccettuato il porto e la ghiaia del Ticino e quelli che aveva comprato dai monaci di San Vincenzo o dai militi di Arconate o da quelli di Dugnano. Con tanta abbondanza di beni il pontefice fond\u00f2 presso la chiesa di Bernate la congregazione canonicale secondo la regola di Sant'Agostino. Gian Galeazzo Visconti lasci\u00f2 molti fondi agricoli di Bernate alla Certosa di Pavia.\nDall'epoca moderna ad oggi.\nNel 1786 il comune di Bernate fu inserito nella provincia di Pavia. In et\u00e0 napoleonica il comune fu aggregato a quello di Boffalora per poi essere reso nuovamente indipendente sotto gli austriaci.\nSino al 1862 il comune mantenne la denominazione di Bernate e successivamente assunse quella di Bernate Ticino con R.D. 14 dicembre 1862, n. 1059.\nIn tempi pi\u00f9 recenti, il borgo \u00e8 comparso nel film \"L'albero degli zoccoli\" del 1978 del regista Ermanno Olmi dove, in una ripresa lungo il Naviglio Grande si vede chiaramente la cupola della chiesa parrocchiale ed il campanile medievale.\nSimboli.\nLo stemma comunale di Bernate Ticino \u00e8 stato concesso con R.D. del 23 febbraio 1931. Lo stemma \u00e8 descrittivo della realt\u00e0 storica del paese: nella parte superiore, il \"crivello\" \u00e8 un chiaro rimando alla famiglia dei Crivelli che fu feudataria di queste terre e qui tenne molti possedimenti storici. Da questa stessa famiglia proveniva papa Urbano III che nel 1186, come si \u00e8 visto, istitu\u00ec l'importante canonicato della locale chiesa parrocchiale di San Giorgio. Il colonnato rosso, invece, fa riferimento al colonnato di un'antica dei canonici regolari lateranensi, i cui resti sono tuttora visibili sul territorio del comune, mentre la lettera B posta tra le colonne allude al nome del paese.\nMonumenti e luoghi d'interesse.\nChiesa prepositurale di San Giorgio.\nIl capitolo.\nCome si \u00e8 detto, le origini e l'istituzione del canonicato parrocchiale a Bernate Ticino risalgono al 1186 quando Papa Urbano III concesse agli agostiniani di insediarsi come autorit\u00e0 ecclesiastica in paese.\nFu il Pontefice stesso ad erigere in quello stesso anno la prepositura legata alla chiesa, slegata completamente dalle vicine pievi di Corbetta e Dairago, sottoposta unicamente alla Santa Sede di Roma, garantendo ai canonici anche la dignit\u00e0 di Canonici Lateranensi e confermando anche con la stessa bolla il patronato della chiesa alla famiglia Crivelli a cui Urbano III apparteneva.\nLa chiesa rimase ai canonici di Crescenzago sino al 1498, anno in cui venne assegnata in commenda ad Antonio Stanga, con una bolla siglata da Papa Alessandro VI, nella quale si fa anche cenno alla costruzione della nuova chiesa, lavori di ampliamento necessari per poter ospitare pi\u00f9 comodamente il nuovo prevosto e la capienza di 14 canonici. La famiglia Stanga contribu\u00ec sicuramente alle spese di costruzioni, compiendo anche una donazione a favore della chiesa pari a 50 pertiche milanesi di terreno.\nIn epoche successive la famiglia Stanga, rinunci\u00f2 definitivamente alla commenda sulla chiesa parrocchiale e con bolla pontificia del 1511 la canonica venne affidata ad una congregazione lateranense. Nel 1512, Tommaso Crivelli, erede di Urbano III, rifacendosi proprio al diritto di iuspatronato invocato dal suo antenato nel 1186, vendette tutti i possedimenti della chiesa, raggiungendo un accordo coi canonici romani solo nel 1523, accordo secondo il quale i Crivelli avrebbero beneficiato di un terzo dei beni ecclesiastici della chiesa, con l'obbligo per\u00f2 di costruire a circa un miglio di distanza dalla canonica un'altra chiesa col titolo di Santa Maria della Pace.\nIl capitolo della chiesa venne soppresso nel 1772 sotto la giurisdizione del giuseppinismo, con una valutazione in 5.000 pertiche di terreno del patrimonio della prepositura.\nLa chiesa.\nL'attuale chiesa di San Giorgio si presenta in stile seicentesco ed \u00e8 il frutto di numerosi restauri che l'hanno interessata nel corso dei secoli, consentendole peraltro di inglobare i resti della struttura pi\u00f9 antica preesistente. La ricostruzione venne voluta da Don Desiderio Tirone nel 1582, affidandone la costruzione \"...ai maestri di muro Bernardo e Giacomo Mottello di Lonate...\", sulla base di un progetto dell'architetto Martino Bassi.\nIl campanile romanico, snello e corredato da bifore e da piccoli archi, si staglia sovrastante sulle campagne circostanti la collegiata e ospita un imponente concerto di 8 campane, intonate in La2 maggiore. L'intero concerto, che si conserva ancora oggi originale, \u00e8 stato fuso dalla fonderia Barigozzi di Milano nel 1925 ed \u00e8 posto su due piani: le tre campane pi\u00f9 piccole (La3, Sol#3 e Fa#3) si trovano collocate al \"piano inferiore\", mentre nella \"cella superiore\" sono collocate le 5 campane maggiori (Mi3 in alto, Re3, Do#3, Si2 e La2 sui finestroni).\nIl campanone, con il suo diametro di 1,7 metri \u00e8 una delle campane pi\u00f9 pesanti dell'intera Diocesi di Milano.\nRimarchevole e suggestiva \u00e8 la cripta duecentesca sottostante la chiesa che riporta ancora le rifiniture originali dell'antica chiesa di stile romanico, contraddistinta da volte a crociera in mattoni a vista. Parte di questa antica struttura \u00e8 anche un bassorilievo di marmo realizzato dai maestri campionesi, raffigurante la Madonna con un offerente inginocchiato, San Giorgio e San Giacomo.\nPalazzo Visconti.\nPalazzo Visconti costituisce la parte residenziale del complesso legato alla chiesa, e viene detto anche \"Castello\" per via delle sue forme che ricordano molto il vicino castello di Cusago.\nLa struttura risale al quattrocento e dispone di una pianta quadrata a cortile chiuso oltre ad una grande loggia aperta in direzione del Naviglio Grande che scorre non lontano. All'interno \u00e8 adornato con splendidi soffitti a cassettoni d'epoca, oltre a numerose decorazioni murarie a graffito e pregiati camini scolpiti.\nL'esterno \u00e8 scandito da preziose finestre ad arco rivestite in cotto, mentre la facciata \u00e8 contraddistinta dalle tipiche decorazioni a losanga realizzate a graffito su intonaco, che si possono riscontrare in molte altre costruzione della zona, risalenti alla medesima epoca.\nLa vicinanza con la chiesa e i documenti d'archivio pervenutici, fanno pensare oggi che la struttura possa essere stata utilizzata come sede canonicale affidata ai religiosi locali unitamente alla gestione della chiesa parrocchiale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 147 persone, pari al 4.8% della popolazione totale Le nazionalit\u00e0 maggiormente rappresentate in base alla loro percentuale sul totale della popolazione residente sono:"}
{"id": "12458", "revid": "125731916", "url": "https://it.wikipedia.org/wiki?curid=12458", "title": "Besana in Brianza", "text": "Besana in Brianza (\"Besana Bri\u00e0nsa \" in dialetto brianzolo e semplicemente Besana fino al 1864) \u00e8 un comune italiano di abitanti della provincia di Monza e della Brianza in Lombardia.\nSituata a 336 metri sul livello del mare \u00e8 la citt\u00e0 della provincia alla maggiore altitudine.\nGeografia fisica.\nTerritorio.\nLa citt\u00e0 di Besana in Brianza si trova nella parte centrale della Brianza, ha una superficie di 16\u00a0km\u00b2 ed una altitudine di 336\u00a0m s.l.m., la minima \u00e8 di 244 e la massima di 350.\nIl territorio \u00e8 interamente collinare, formato da un promontorio di origine morenica ed \u00e8 attraversato da diversi corsi d'acqua di piccola portata affluenti del Lambro.\nDistanze dai principali capoluoghi:\nClima.\nIl clima \u00e8 di tipo temperato continentale. Gli inverni sono abbastanza piovosi e rigidi, le mezze stagioni umide, brevi e miti e le estati afose e temporalesche.\nOrigini del nome.\nIl toponimo \"Besana\" deriva dal cognome latino \"Besius\" o \"Baedius\", a cui poi \u00e8 stato aggiunto il suffisso \"-ana\". \"In Brianza\" specifica l'area geografica. Molto spesso la preposizione IN viene omessa erroneamente nello scrivere od enunciare il nome della citt\u00e0.\nStoria.\nLe prime notizie storiche relative a Besana in Brianza, risalgono al 69 d.C. con il ritrovamento di lapidi con iscrizioni romane, rinvenute in frazione Valle Guidino alla fine dell'Ottocento, che testimoniano l'esistenza di un luogo\ndi culto e un \"saltus\" (pascolo), appartenenti a Virginio Rufo, generale romano conquistatore della Gallia.\nNel periodo delle invasioni barbariche il territorio di Besana cadde nell'incuria a causa dello spadroneggiare degli invasori; con l'avvento del feudalesimo si riformarono i centri abitati attorno ai castelli, eretti\ndalle famiglie feudatarie sulle alture brianzole.\nA Besana si insediarono i Da Besana, nobile famiglia milanese, che furono per almeno tre secoli feudatari della pieve di Agliate oltre il Lambro. Da questa famiglia usc\u00ec Gariberto, divenuto arcivescovo di Milano nell'anno 919.\nLa famiglia ritorn\u00f2 a Milano in epoca comunale e sulle rovine del castello furono costruite le abitazioni della famiglia Riboldi, che nel frattempo qui si era insediata.\nIl comune di Besana aveva variato il nome con l'aggiunta \"In Brianza\" in seguito ad una deliberazione del consiglio comunale in data 20 ottobre 1863 a cui fece seguito l'apposito decreto reale. Attorno alle chiese si formarono le comunit\u00e0 autonome di Besana, Montesiro, Valle Guidino, Cazzano, Villa Raverio, Vergo Zoccorino e Cal\u00f2, che rimasero indipendenti sino al 1869, quando per decreto di Vittorio Emanuele II re d'Italia, furono unificate in un solo comune, con il nome di Besana in Brianza.\nDa allora le frazioni hanno mantenuto una propria fisionomia dal punto di vista culturale.\nSimboli.\nLo stemma \u00e8 stato riconosciuto con decreto del capo del governo del 30 dicembre 1928. \nLo stemma civico deriva da quello dell'antica Comunit\u00e0 di Besana Inferiore, riprodotto a pagina 321 del volume I dello \"Stemmario Cremosano\" del 1673. Secondo alcuni studiosi, prima del riconoscimento di quello attuale, il Comune faceva uso di uno stemma in cui era raffigurato un castello con due torri, merlato alla ghibellina, sormontato da un'aquila e sostenuto da una testa d'angelo con due ali, probabile variante dello stemma dell'antica famiglia Da Besana (de Bexana), miniato a pagina 18 v. bis del \"Codice Carpani\".\nMonumenti e luoghi d'interesse.\nCastello di Besana.\nIl castello di Besana, del quale restano solamente dei resti, sorgeva nella parte pi\u00f9 elevata di Besana Inferiore (all'epoca vi erano due comuni distinti) e doveva occupare quasi tutta l'altura. Il castello si presume sia stato abbattuto, almeno parzialmente, dal popolo intorno al 1200. Successivamente gli stabili furono ricostruiti conservando gran parte delle grosse muraglie antiche. Nel cortile di via Gariberto, si vedono gli stabili ricostruiti intorno al 1500 e nella parte interna di uno dei fabbricati vi sono dei muri dello spessore di metri 1,40\u00a0cm. Il complesso degli stabili forse comprendeva tutto il gruppo fra le vie Busa, Viarana e Provinciale.\nAltro.\nNella frazione Valle Guidino si trova il cosiddetto \"Sasso del Guidino\", un masso erratico di dimensioni rilevanti almeno quanto la sua importanza geologica, in quanto indica la latitudine pi\u00f9 bassa a cui si \u00e8 spinta l'ultima grande glaciazione.\nVilla Fossati, nella frazione Rigola, fu edificata nel 1618 da Giovanni Antonio e da suo figlio Giovanni Ambrogio della nobile famiglia Riva di Brianza, una delle pi\u00f9 antiche di Milano, insieme all\u2019annessa chiesetta dedicata alla Madonna della Neve in cui sono tumulati i resti di Teresa Borri (coniugata Stampa in prime nozze), seconda moglie di Alessandro Manzoni. Pass\u00f2 poi alla famiglia dei Marchesi Fossati de Regibus e poi a don Carlo San Martino che vi costitu\u00ec un istituto benefico, oggi Scuola Paritaria. Il nucleo storico \u00e8 costituito da un fabbricato a L disposto su tre piani. Rilevante \u00e8 il parco per le numerose specie arboree presenti che lo rendono importante dal punto di vista paesaggistico. Nei pressi la cappella dei morti di San Giorgio.\nA Besana in localit\u00e0 Vergo Zoccorino al confine con Briosco \u00e8 presente Il rinomato \"Magico Ciliegio\" ovvero il ciliegio selvatico di Besana che \u00e8 stato catalogato come un monumento nazionale.\nIl ministero delle politiche agricole nel 2018 inserisce il maestoso ciliegio selvatico nell\u2019elenco dei 2.400 alberi monumentali d\u2019Italia. Questo albero durante la fioritura di primavera \u00e8 luogo di veri e propri pellegrinaggi per apprezzarne i sontuosi colori.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2016 la popolazione straniera residente era di 785 persone, pari al 5,1% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFeste e sagre popolari di Besana in Brianza:\nCultura.\nIstruzione.\nBiblioteche.\nLa Biblioteca Civica \"Peppino Pressi\" di Besana in Brianza fa parte del Sistema Bibliotecario BrianzaBiblioteche.\nMusica.\nBesana Marching Band.\nLa citt\u00e0 \u00e8 sede di Besana Marching Band (detta anche BmB), una Marching band che fa parte dell'associazione Corpo Musicale Santa Cecilia. BmB, nata nel 1993, \u00e8 una delle tre formazioni italiane a partecipare ai campionati europei DCE. Nel 2009 ha partecipato al Festival di Sanremo e recentemente si \u00e8 esibita in Casa Ferrari a Maranello.\nLa BmB inoltre partecipa attivamente alla realizzazione del Festival Bandistico Internazionale un evento musicale non competitivo che raccoglie centinaia di musicisti nella \u201ccitt\u00e0 della musica\u201d provenienti da tutto il mondo.\nGeografia antropica.\nAltre localit\u00e0 del territorio.\nOltre alle 7 frazioni, nel territorio comunale si trovano anche altre localit\u00e0:\nInfrastrutture e trasporti.\nStrade.\nLa citt\u00e0 \u00e8 attraversata dal Viale J. F. Kennedy che la collega, a ovest, a Carate e quindi Monza, a est a Merate e Lecco.\nFerrovie.\nLa citt\u00e0 dispone di fermate ferroviarie poste sulla linea Monza-Molteno-Lecco, dalla quale transita il \"Besanino\", storico treno che prende il nome proprio dal comune di Besana:\nAmministrazione.\nSindaci dall'Unit\u00e0 d'Italia:\nSport.\nLa citt\u00e0 di Besana in Brianza \u00e8 rappresentata calcisticamente dalla Societ\u00e0 Besana A.S.D. Fortitudo la cui prima squadra attualmente milita nel campionato di Prima Categoria della Lega Nazionale Dilettanti. La Besana Fortitudo vanta inoltre numerose formazioni del settore giovanile.\nLa citt\u00e0 di Besana in Brianza ha un centro sportivo comunale, attualmente gestito da Polisportiva Besanese.\nSport praticati:\nDa diversi anni \u00e8 in progetto la costruzione di una piscina comunale come ampliamento del pre esistente centro sportivo, ma ad oggi nessuna opera \u00e8 stata ancora compiuta.\nVilla Raverio, frazione di Besana, \u00e8 il paese natale di Demetrio Albertini, ex calciatore di Milan, , Atletico Madrid, Lazio, Atalanta e Barcellona, pluricampione d'Europa con i Rossoneri e attuale presidente del settore tecnico della FIGC."}
{"id": "12459", "revid": "287204", "url": "https://it.wikipedia.org/wiki?curid=12459", "title": "Besate", "text": "Besate (\"Bes\u00e0a\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nDalle origini al Rinascimento.\nSi ha ragione di credere che le origini di Besate siano da ascrivere al periodo celtico e questa tesi sembrerebbe supportata dai ritrovamenti rinvenuti in loco ascrivibili a quel periodo come monete, materiali in terracotta, urne cinerarie e addirittura resti di palafitte di epoche ancora pi\u00f9 remote.\nLa stessa fondazione della chiesa parrocchiale di San Michele, \u00e8 con tutta probabilit\u00e0 di epoca medievale e ascrivibile alla famiglia autoctona dei Da Besate. La prima testimonianza documentale dell'esistenza del paese, ad ogni modo, risale all'anno 1000 quando troviamo indicato l'abitato col nome di \"Besade\". Nel 1378 Gian Galeazzo Visconti, signore di Milano, stabil\u00ec che il comune di Besate che si era costituito durante il XII secolo, dovesse rientrare tra le citt\u00e0 dipendenti dall'Ufficio delle Gabelle di Pavia per il pagamento della tassa del sale.\nDurante il Quattrocento, Besate venne colpita da due ondate dell'epidemia di peste che colp\u00ec l'intero Ducato di Milano: quella del 1420, documentata da un registro visconteo, e la seconda del 1472 documentata anche in modo dettagliato in una lettera inviata dal Consiglio Segreto al duca Galeazzo Maria Sforza. Per l'occasione in questa seconda emergenza venne impiantato all'esterno del paese un piccolo lazzaretto costituito da capanne di paglia dove ricoverare gli appestati.\nIl Seicento ed il Settecento.\nDopo essere passata dal Ducato di Milano al dominio spagnolo, Besate nel 1630 venne nuovamente colpita dalla peste che questa volta decim\u00f2 il 20% della popolazione del paese. Inoltre, da quasi dieci anni, il comune aveva perso la propria indipendenza ed era stato costretto alla feudalit\u00e0 sotto i Visconti di Modrone che nei secoli successivi arrivarono ad acquistare sino ad un terzo dell'intero territorio comunale.\nCol '700 il paese pass\u00f2 sotto il dominio austriaco che port\u00f2 dapprima alla riforma del Catasto Teresiano e nel 1786 all'elaborazione di un piano per la creazione di una scuola a Besate che potesse servire anche l'agglomerato urbano di Fallavecchia. Nel 1784 venne progettato il nuovo cimitero ubicato tra le attuali strada per Pavia e quella per la cascina Agnella, che rimase a servizio della comunit\u00e0 sino al 1889 quando venne costruito quello attuale. Nel 1782 venne inoltre istituita la prima condotta medica per il comune di Besate.Nel 1786 il comune di Besate fu inserito nella provincia di Pavia.\nL'epoca napoleonica e la restaurazione austriaca.\nCon l'arrivo dei napoleonici nel primo Ottocento, il paese si presentava ancora prevalentemente agricolo, con dieci cascine e 1460 abitanti. Il governo del Bonaparte continu\u00f2 a mantenere a Besate il funzionamento di una scuola elementare locale che era comunque poco frequentata essendo la cittadinanza prevalentemente dedita all'agricoltura. Col ritorno degli austriaci nel 1815, il paese di Besate venne compreso nel distretto di Rosate ove rimase sino agli anni '40 del Novecento quando pass\u00f2 a quello di Binasco. Sul piano dell'amministrazione locale, in questo periodo si segnalarono come particolarmente benefiche per l'abitato le iniziative private del duca Carlo Visconti di Modrone: questi, dopo le piene del Ticino del 1814 e del 1824 che avevano rovinato molte delle colture besatesi e distrutto completamente le cascine Ghisalba e Ghisalbetta, escogit\u00f2 un sistema per sbarrare la forza d'urto delle acque del fiume, riducendo la costa e inclinandola verso la corrente, convertendo quei terreni che erano di sua propriet\u00e0 a marcite. L'azione dei Visconti di Modrone fu probabilmente motivata anche da motivi personali dal momento che essi si qualificavano come i principali produttori di vino (in localit\u00e0 Pizzo) ed avevano subito considerevoli perdite da questi danni naturali. Nel 1841 la popolazione era costituita da 1850 abitanti.\nIl Regno d'Italia.\nEntrato nel Regno d'Italia, il comune di Besate si trov\u00f2 da subito ad affrontare dei problemi ancora una volta legati all'agricoltura: i numerosi furti perpetrati nelle campagne spinsero i possidenti locali a richiedere la fondazione di una guarnigione della guardia campestre nel 1888, cui per\u00f2 fecero seguito terribili anni di siccit\u00e0 che minacciarono ancora una volta la sicurezza dell'economia locale. Nel 1875, intanto, era iniziata la costruzione di un ponte sul Naviglio di Bereguardo per permettere una facilitazione nei collegamenti con Casorate Primo.\nNel 1912 la morte del conte Napoleone Bertoglio Pisani, benemerito cittadino ed archeologo locale, segn\u00f2 per il comune di Besate un momento florido dal momento che l'aristocratico milanese lasci\u00f2 ingenti quantit\u00e0 del suo patrimonio al comune oltre al proprio palazzo, con l'intento di farne la sede municipale che ancora oggi vi trova alloggio. Questo periodo aveva fatto seguito alle agitazioni contadine che sulla scia del socialismo avevano irrotto in tutto l'abbiatense e nel magentino tra fine Ottocento e l'inizio del Novecento.\nDurante la Prima Guerra mondiale, 250 besatesi partirono per il fronte e nel 1925 venne eretto il monumento ai caduti locale.\nNel periodo successivo alla Grande Guerra e sino alla fine della Seconda Guerra mondiale, grande importanza continuarono a rivestire i Visconti di Modrone i quali si preoccuparono della fondazione di istituzioni e legati per l'assistenza ai poveri ed alla scuola elementare locale, oltre ad aver consentito di ospitare presso il proprio palazzo locale la prima sede del fascio che continu\u00f2 ad operare sino al 1943 quando Besate, sul fronte opposto, divenne una delle principali sedi operative partigiane nell'area a cui si aggiunsero le truppe alleate che, all'indomani della liberazione, giunsero da Bereguardo nel 1945.\nMonumenti e luoghi d'interesse.\nArchitetture religiose.\nChiesa di San Michele Arcangelo.\nNel febbraio del 1605 Besate venne visitata dal cardinale Federico Borromeo nell'ambito di una sua visita pastorale nella zona. Egli riport\u00f2 nel suo memoriale pastorale che la comunit\u00e0 si attestava attorno alle 950 persone e che purtroppo la facciata della chiesa di San Michele si trovava in pessime condizioni, minacciando di crollare dal tanto che era rovinata dal tempo. Per questo motivo egli personalmente incaric\u00f2 monsignor Alessandro Mazenta in qualit\u00e0 di prefetto delle fabbriche ecclesiastiche dell'arcidiocesi perch\u00e9 approntasse il disegno per una nuova chiesa al posto di quella gi\u00e0 esistente che aveva origini medievali.\nIl campanile della chiesa, alto 35 metri, risale alla fine del Seicento, mentre gli affreschi interni sono risalenti agli ultimi anni del Settecento. L'altare maggiore venne realizzato nel 1816.\nIl campanile ha un concerto di 6 campane in Re3\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 119 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 33 1,62%\nMarocco 22 1,08%\nSport.\nA Besate sono presenti all'interno del centro polisportivo due campi da tennis, un campo coperto per tennis e calcio a 5; mentre all'aperto vi \u00e8 un campo in cemento per la pallacanestro ed un campo da calcio su erba.\nLa palestra scolastica della vicina scuola Ada Negri ospita anche le partite della squadra di pallavolo, la A.S. Volley Besate.\nBesate aveva una squadra di calcio, la A.C. Besate 1988, i colori societari sono il giallo ed il verde."}
{"id": "12462", "revid": "466539", "url": "https://it.wikipedia.org/wiki?curid=12462", "title": "Boffalora sopra Ticino", "text": "Boffalora sopra Ticino (\"Boffal\u00f2ra sora Tisin\" in dialetto milanese, : ) \u00e8 un comune italiano di abitanti sul confine occidentale della citt\u00e0 metropolitana di Milano verso il Piemonte, in parte all'interno del Parco Lombardo della Valle del Ticino.\nIl paese \u00e8 attraversato nella sua parte centrale dal Naviglio Grande (che divide il paese in parte alta e parte bassa) e nella parte periferica dal Ticino.\nGeografia fisica.\nTerritorio.\nIl territorio dell'abitato di Boffalora sopra Ticino \u00e8 diviso in due aree distinte dal corso del Naviglio Grande che attraversa la citt\u00e0 nel centro abitato: la prima zona, nell'area nord-orientale del territorio comunale, definita popolarmente \"Boffalora alta\", comprende il centro cittadino; quella sud-occidentale, definita \"Boffalora bassa\", \u00e8 contraddistinta da insediamenti meno fitti e dalla presenza di vegetazione boschiva in vallata, che si estende sino al parco naturale lombardo della Valle del Ticino. Le due zone sono sostanzialmente separate dal Naviglio Grande, e sono collegate tramite uno storico ponte in granito costruito nel 1603 (restaurato in occasione del IV centenario della sua costruzione nel 2003).\nGli insediamenti residenziali pi\u00f9 recenti si estendono alle estremit\u00e0 orientale e occidentale del paese, mentre la zona industriale \u00e8 raccolta in una vasta area sul lato est dell'abitato.\nIl territorio di Boffalora si trova all'interno di tre siti classificati come \"di importanza comunitaria\": i \"boschi della Fagiana\" e \"di Turbigaccio\", i \"boschi di Castelletto\" e la \"lanca di Bernate\". La zona dei boschi del Ticino \u00e8 classificata come \"Zona di protezione speciale\" per la flora e la fauna.\nL'unica area umida sul territorio si estende in localit\u00e0 Magnana, nella regione a sud del paese, dove si ravvisa anche una forte presenza di vegetazione tipica come la \"Phragmites australis\".\nGeologia e idrografia.\nMorfologicamente, il territorio \u00e8 caratterizzato dall'ambiente tipico della pianura padana ma \u00e8 articolato tra alture, aree discendenti in corrispondenza delle rive dei corsi d'acqua ed aree paludose. L'altitudine media \u00e8 di 142 m s.m.l..\nAspetto caratteristico dell'idrografia di Boffalora sopra Ticino \u00e8 la presenza del Naviglio Grande e del fiume Ticino nella parte pi\u00f9 ad ovest del comune.\nBoffalora sopra Ticino fa inoltre parte del Polo dei Navigli istituito dalla Provincia di Milano.\nSismologia.\nDal punto di vista sismico Boffalora sopra Ticino presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nDalle origini al medioevo.\nI primi insediamenti nell'area risalirebbero al VI-III millennio a.C. come hanno dimostrato i ritrovamenti di selci scheggiate, lame di asce e materiale vario risalente al periodo neolitico rinvenuti in loco negli anni '80 del Novecento all'altezza delle cascine Calderara e Cattabrega (quest'ultima posta nel vicino comune di Bernate Ticino, nella parte del paese digradante verso la piana del Ticino). Nei medesimi luoghi vennero anche ritrovati fittili e tegole di terracotta facenti parte di tombe di epoca romana.\nAll'epoca celtica risalirebbero i primi scontri in loco tra gli uomini di Belloveso e insediamenti etruschi stabilitisi qui attorno al VI secolo risalendo il Po e quindi il Ticino. In epoca romana, non lontano dal borgo, si ritiene si sia svolto lo storico scontro tra Annibale e Scipione.\nIl primo insediamento abitativo sorto nel luogo di Boffalora \u00e8 documentato nel 1180, durante i lavori di realizzazione del Naviglio Grande. Probabilmente il paese \u00e8 nato come cantiere stabile per gli scavi, e in seguito si \u00e8 evoluto in un vero e proprio borgo grazie alla sua posizione strategica dovuta alla vicinanza alle acque del Ticino e ai suoi ricchissimi boschi, al passaggio del canale, ai terreni fertili e alla distanza intermedia tra i centri abitati di Milano e Novara.\nBoffalora sopra Ticino \u00e8 stato teatro di numerosi scontri anche nell'epoca medievale, tra cui quello tra Federico II e le forze milanesi del 1\u00ba novembre 1245, durante il quale i sostenitori della causa comunale capeggiati da Gregorio da Montelongo riuscirono a sconfiggere gli imperiali, impedendo loro di passare il canale a Boffalora per dirigersi alla conquista di Milano. Seppur non citate direttamente nelle cronache dello scontro, con tutta probabilit\u00e0 nella schermaglia ebbero un ruolo rilevante l'altura naturale su cui oggi sorge villa Giulini, oltre al torrione medievale di cui ancora oggi rimane traccia nell'abitato.\nIl periodo visconteo e l'et\u00e0 moderna.\nGaleazzo II Visconti, signore di Milano, concesse a Boffalora lo status di feudo nel 1341 e la cittadina venne quindi assegnata al politico e giurista napoletano Niccol\u00f2 Spinelli.\nNel 1396 il duca Gian Galeazzo Visconti accorp\u00f2 parte delle terre del feudo ai possedimenti gestiti dai monaci della Certosa di Pavia.\nNel 1451, dopo l'estinzione in linea maschile della famiglia Spinelli, il feudo di Boffalora torn\u00f2 al Magistrato Straordinario dello Stato di Milano senza ulteriori feudatari in quel secolo.\nIl 3 aprile 1570, il borgo di Boffalora venne visitato dall'allora arcivescovo di Milano, il cardinale Carlo Borromeo che decret\u00f2 il primo significativo ampliamento della chiesa parrocchiale locale. Nuovi lavori verranno indetti dal cugino Federico Borromeo in visita all'inizio del XVII secolo, mentre il cardinale Cesare Monti amministrer\u00e0 per la prima volta la cresima nel borgo in occasione della sua visita pastorale del 1646.\nLa storia del paese in questo periodo diviene sempre pi\u00f9 strettamente legata al \"Barch\u00e8tt\", una barca corriera che effettuava un servizio di trasporto fluviale lungo il Naviglio, collegando il paese a Milano. Il servizio \u00e8 documentato sin dal 1645, ed \u00e8 continuato ininterrottamente sino all'inizio del XX secolo.\nA partire dal 28 febbraio 1750, il borgo venne infeudato ai monaci della Certosa di Pavia a fronte del pagamento di 45.000 lire, i quali ne prendono ufficialmente possesso dall'8 marzo successivo. Tale condizione di feudalit\u00e0 permarr\u00e0 solo fino al 1786 quando, con la soppressione del monastero della Certosa, il feudo torner\u00e0 alla Regia Camera di Milano. Sempre nel 1786 Boffalora fu inserita nella provincia di Pavia.\nIl Settecento \u00e8 anche il secolo che vide il borgo di Boffalora al centro dell'interesse di numerose famiglie nobiliari milanesi, che vi stabilirono dimore di villeggiatura, lasciando ad oggi preziose testimonianze di questo fatto con le ville Calderari e Giulini, quest'ultima abitata in villeggiatura dal celebre storico milanese.\nL'Ottocento e la battaglia di Boffalora.\nCon la calata napoleonica in Italia, Boffalora si trov\u00f2 sul fronte degli scontri. Tra le opere pi\u00f9 rilevanti volute da Napoleone sul territorio boffalorese, vi fu indubbiamente la costruzione di un ponte in granito (tuttora esistente) cos\u00ec da rendere pi\u00f9 rapidi gli spostamenti delle truppe tra il Piemonte e la Pianura Padana. Il ponte costituiva il fulcro strategico delle operazioni militari del generale, ed era un obiettivo primario per tutti gli schieramenti.\nIl 4 giugno 1859, durante la Battaglia di Magenta, le forze Franco-Piemontesi e gli Austriaci vennero a contatto reciproco ancora una volta sul territorio di Boffalora (Battaglia di Boffalora), per poi spostarsi con l'avanzamento delle forze d'oltralpe verso il pi\u00f9 grande centro abitato di Magenta per il famoso scontro di quella giornata. Con l'unit\u00e0 d'Italia Boffalora pass\u00f2 dalla provincia di Pavia a quella di Milano.\nNel 1868 un'alluvione port\u00f2 il Ticino a straripare. Le acque si fermarono dopo aver invaso il Santuario della Madonna dell'Acquanera, in localit\u00e0 Magnana, al limitare dell'abitato, dove \u00e8 ancora oggi riportata la quota raggiunta dal fiume.\nIl Novecento.\nNel Novecento il paese crebbe di dimensioni, e nuovi insediamenti agricoli vennero fondati nelle campagne circostanti.\nIl 4 giugno 1909 venne inaugurato il monumento cittadino alla Battaglia di Boffalora in occasione del 50\u00ba anniversario dello scontro, alla presenza del duca di Genova, Tommaso di Savoia, in rappresentanza del governo.\nNel 1913 l'economia locale sub\u00ec una forte battuta di arresto a causa della cessazione del servizio di trasporto regolare come barca corriera del \"Barch\u00e9tt\".\nDurante la Seconda guerra mondiale le postazioni sul Ticino ritornarono ad assumere la loro funzione strategica grazie ancora una volta al ponte sul Ticino che in quest'occasione rappresent\u00f2 il punto chiave delle comunicazioni italo-tedesche; questo sopravvisse pressoch\u00e9 indenne e transitabile agli intensissimi bombardamenti alleati del 1943. La presenza del ponte e delle industrie della zona port\u00f2 un grande dispiegamento di forze di contraerea tedesche e repubblichine durante l'ultima fase del conflitto, protette all'interno dei fitti boschi, finch\u00e9 il 29 aprile 1945 il paese venne liberato dagli Americani.\nIl 23 giugno 1959, in occasione dei festeggiamenti per il primo centenario della Battaglia di Magenta, il paese (come la vicina Magenta poi) venne visitato dal presidente italiano Giovanni Gronchi e da quello francese Charles de Gaulle assieme ai discendenti del maresciallo Mac-Mahon.\nSimboli.\nLa descrizione araldica dello stemma \u00e8 la seguente:\nLa descrizione araldica del gonfalone \u00e8 la seguente:\nLo stemma venne concesso al comune di Boffalora sopra Ticino il 9 novembre 1933..\nL'elemento pi\u00f9 significativo presente all'interno dello stemma comunale di Boffalora sopra Ticino \u00e8 indubbiamente il ponte. Esso richiama all'elemento fondamentale per lo sviluppo del borgo sin dalle epoche pi\u00f9 antiche anche se esso non vuole esplicitamente richiamare il ponte sul Naviglio Grande in quanto si presenta mattonato a tre arcate. Il riferimento \u00e8 dunque a Boffalora sopra Ticino come un luogo di transito da una sponda all'altra prima del Ticino e poi dello stesso Naviglio.\nSopra il ponte \u00e8 presente \"in sbarra\" un gonfalone rosso con una croce d'argento che rimanda chiaramente alla bandiera dei Savoia che grazie alla Battaglia di Boffalora riuscirono a penetrare in Lombardia e ad annettere il milanese nel 1859.\nMonumenti e luoghi d'interesse.\nArchitetture religiose.\nChiesa parrocchiale di Santa Maria della Neve.\nLa chiesa parrocchiale di Boffalora \u00e8 dedicata a Santa Maria della Neve, patrona essa stessa del Naviglio Grande presso il quale la chiesa si trova in quanto i lavori di escavazione del canale ebbero inizio il 5 agosto 1280.\nLa chiesa antica , venne costruita con l'opera e i fondi della cittadinanza boffalorese grazie alla donazione di un terreno operata dalla nobile famiglia dei Crivelli e la struttura venne consacrata l'11 maggio 1493 per opera di monsignor Giacomo de Viola, vescovo titolare di Laodicea e delegato dell'arcivescovo di Milano, il quale provvedette contemporaneamente alla nomina del primo parroco della citt\u00e0 nella persona di Ambrogio de Parodis, canonico e cappellano personale del prevosto di Corbetta, Pietro Casola.\nGi\u00e0 a met\u00e0 del Settecento, per\u00f2, con l'ingrandirsi dell'abitato, essa era divenuta insufficiente ad accogliere un sempre crescente numero di fedeli. Fu pertanto nel 1788 che si decise la costruzione della nuova parrocchiale, non distante dalla precedente, pi\u00f9 vicina al Naviglio Grande e nei pressi anche delle principali vie di comunicazione del paese, visibile in quanto posta sopra una collinetta naturale. I lavori iniziarono il 29 aprile 1792 su progetto dell'architetto Giulio Gallieri (delegato della Fabbrica del Duomo di Milano) con la benedizione della prima pietra da parte del parroco Faustino Della Volta e terminarono due anni dopo con la consacrazione del nuovo edificio di culto.\nSantuario della Madonna dell'Acquanera.\nPosto nel vallone lungo le sponde del Ticino, il Santuario della Madonna dell'Acquanera (popolarmente e dialettalmente definita impropriamente anche \"Acquanegra\") \u00e8 un luogo di venerazione mariano di notevole impatto sul territorio boffalorese, a cui vengono donati numerosi ex voto.\nLa chiesetta \u00e8 annessa all'omonima cascina e si trova ancora oggi immersa nel verde della campagna della vallata del Ticino. Il cascinale venne costruito nel Settecento e, per meglio sopperire alle esigenze religiose degli abitanti in loco, al termine della dominazione napoleonica, il proprietario Antonio Vitali vi fece costruire anche l'attuale cappella e la apr\u00ec al pubblico con atto notarile del 4 marzo 1816, affidandone l'amministrazione al parroco di Boffalora, don Faustino della Volta. La motivazione per la costruzione di questo luogo di culto era da ricercarsi nella volont\u00e0 di proteggere un'antica immagine della Madonna alla quale la popolazione locale tributava venerazione in virt\u00f9 di un miracolo avvenuto poco prima che aveva visto un carro trainato da cavalli precipitato nel Ticino per il cedimento del ponte su cui transitava e che poi miracolosamente aveva riguadagnato la riva dopo la caduta, senza danni a cose o persone.\nLa chiesa venne infine solennemente inaugurata il 24 marzo 1816 e da allora vi si pot\u00e9 celebrare il culto.\nLa struttura della chiesa \u00e8 a capanna ed all'interno presenta un'unica aula con altare maggiore. Sul muro di destra si trova una tacca commemorativa con l'altezza delle acque nelle principali esondazioni del Ticino, tra cui quella del 1868 che la tradizione popolare vuole essere stata fermata proprio dalla Madonna. L'organo \u00e8 assente, ma si sa che per l'inaugurazione ne venne affittato uno positivo dalla fabbrica Prestinari di Corbetta. La piccola chiesa \u00e8 sede dell'annuale Festa dell'Acquanera che si svolge in marzo. La santa messa si svolge ogni sabato alle 16.30.\nChiesa della Santa Famiglia Nazarena.\nA seguito dell'acquisizione di Villa Calderari in piena seconda guerra mondiale, il parroco di allora in paese, don Giuseppe Sironi, inizi\u00f2 il restauro degli ambienti esterni e decise di convertire l'antica scuderia del palazzo per realizzarvi una cappella a servizio dell'oratorio. La struttura venne inaugurata il 18 marzo 1944 dall'arcivescovo milanese Alfredo Ildefonso Schuster.\nL'edificio viene semplicemente chiamato \"chiesetta\" dai Boffaloresi.\nL'interno, scandito da colonne in granito e volte a crociera, dispone di una navata centrale e due laterali, rispecchiando perfettamente la struttura della tipica stalla nobiliare settecentesca. Esternamente l'ingresso \u00e8 delimitato dalla pubblica strada attraverso un delicato triportico con cancello in ferro battuto che conduce al portale della cappella, contornato in granito, sovrastato da una finestra a lunetta ed affiancato da quattro monofore. All'inaugurazione della struttura venne posta sul fronte della cappella una targa commemorativa che cos\u00ec recita:\nArchitetture civili.\nGrangia certosina.\nUna delle costruzioni civili e produttive pi\u00f9 significative di Boffalora sopra Ticino \u00e8 indubbiamente la grangia certosina.\nNel 1396 il duca milanese Gian Galeazzo Visconti, don\u00f2 numerosi terreni ai Certosini perch\u00e9 costruissero a Pavia la famosa certosa. Oltre a queste donazioni, il Visconti lasci\u00f2 ai certosini anche diversi terreni e strutture in Boffalora ove i monaci si stabilirono fondando una grangia, ovvero un comunit\u00e0 dedita alla lavorazione dei fertili campi che attorniavano l'abitato. Per avere la massima visibilit\u00e0 e comodit\u00e0 nell'accessibilit\u00e0 alle principali vie di comunicazione, le strutture che i certosini eressero in paese vennero poste nei pressi del Naviglio, costruendo gli attuali portici quattrocenteschi noti per le volte a crociera in mattone a vista, poggianti su splendide colonne di granito con capitelli scolpiti.\nEvolvendosi l'insediamento dei certosini port\u00f2 allo sviluppo di un'osteria con alloggio (divenuta poi stazione di posta) che nell'Ottocento venne utilizzata come dogana dal governo austriaco per il punto strategico di passaggio nei pressi del ponte sul Naviglio Grande.\nPalazzo comunale e fabbricati di piazza 4 giugno.\nLa struttura che ospita oggi gli uffici amministrativi del comune di Boffalora sopra Ticino ed altre abitazioni nella piazza 4 giugno \u00e8 la prosecuzione dell'insediamento certosino in paese.\nCon l'evolversi del loro insediamento stabile, i certosini formarono nell'attuale piazza un'osteria di maggiori dimensioni denominata \"Osteria di Sant'Antonio\" ed una pi\u00f9 piccola detta \"Osteria della Croce Bianca\". Sull'ingresso di quest'area di pertinenza dei certosini, si nota uno splendido portone a bugnato che conduce ad un prezioso ed antico scalone che conduce ai piani superiori ove si trovava un tempo anche una cappella. Con la conversione della grangia a stazione di posta, molti degli ambienti subirono modifiche interne di destinazione d'uso, pur mantenendo alcuni elementi decorativi significativi che ancora oggi si possono notare come ad esempio una splendida lapide in marmo con incise le lettere GRA-CAR (\"Gratiarum Carthusia\" - Certosa delle Grazie). Furono gli spagnoli dal primo Seicento a potenziare notevolmente il servizio postale e quindi il ruolo di Boffalora come stazione per il cambio cavalli e per lo smistamento della corrispondenza. Il servizio pass\u00f2 il 9 gennaio 1775 dal monastero della Certosa di Pavia alla famiglia Calderari che in citt\u00e0 fece fortuna proprio grazie allo sviluppo del servizio postale, guadagnandosi il titolo di \"Maestro di Posta\" ereditario.\nCon l'arrivo degli Austriaci, nel 1714, la stazione di posta divenne anche sede degli uffici doganali di confine e pertanto nella parte inferiore venne posta una pesa pubblica per le merci oltre ad una serie di ambienti ad uso dell'Imperial Regia Guardia di Finanza che vi rimase sino al 1859, soppiantata poi dagli uffici dell'Erario Civile che vi rimasero sino a fine Ottocento quando subentr\u00f2 l'amministrazione comunale che vi pose la propria sede istituzionale.\nVilla Calderari.\nVilla Calderari consiste in una grande villa settecentesca costruita su commissione del nobile Giulio Calderari, I conte di Palazzolo, ed articolata su un cortile centrale su cui si affaccia il corpo padronale a \"U\" con le dipendenze laterali che danno origine a due rispettivi ingressi e a due vie che consentono prospetticamente l'accesso alla corte d'onore, abbellita da un obelisco d'epoca. La facciata \u00e8 ornata da un portico d'ingresso a tre campate con colonne in granito.\nLa villa \u00e8 stata donata dagli ultimi discendenti della casata alla parrocchia nel 1938 ed oggi \u00e8 sede dell'Oratorio e della Scuola Materna. Con l'affidamento alla parrocchia lo stabile venne ristrutturato ed attualmente poco rimane dell'arredamento interno del palazzo e anche gli ambienti sono stati perlopi\u00f9 trasformati. Esternamente al palazzo, nell'attuale via Paolo VI, venne realizzata una cappella nelle antiche scuderie della villa che presentano splendide volte a crociera in muratura.\nIl parco, molto vasto, contiene tra le molte piante anche un esemplare di \"Cedrus atlantica\" di 31 metri di altezza inserito nella lista degli alberi monumentali d'Italia. L'albero compare anche in mappe topografiche d'epoca. Un secondo albero simile \u00e8 crollato alcuni anni fa durante una tempesta. In fondo al giardino \u00e8 rimasto perfettamente conservato un originario padiglione del XIX secolo adibito un tempo a serra.\nVilla Giulini.\nAmbientata su una collina naturale a ridosso del Naviglio Grande, villa Giulini \u00e8 circondata ancora oggi da un grande parco ombreggiato che quasi ne nasconde la struttura.\nLa villa attuale si basa su una struttura gi\u00e0 presente a met\u00e0 Seicento di propriet\u00e0 della famiglia dei conti Gera di Novara e precisamente di un ecclesiastico rappresentante di quella casata, l'abate Carlo Gera che ivi mor\u00ec nel 1668. Questi lasci\u00f2 l'abitazione al nipote, il conte Diego Gera che nel 1708 spos\u00f2 la nobildonna Angela Sodarini avendo con lei due figli che per\u00f2 morirono in tenera et\u00e0, seguiti poco dopo dal padre. Angela Sodarini si rispos\u00f2 quindi col conte milanese Giuseppe Giulini, col quale ebbe tra gli altri lo storico e scrittore conte Giorgio Giulini, portandogli in dote la casa.\nLa villa cos\u00ec come oggi la vediamo venne fatta costruire da Giorgio come sua residenza di campagna e gi\u00e0 era pronta nel 1746 se apprendiamo che in quell'anno, il 12 ottobre, vi si celebrarono le nozze della sorella del conte, Laura. Morto lo storico Giulini, la famiglia si disinteress\u00f2 quasi della propriet\u00e0 e per questo fu facile per le truppe napoleoniche occupare la casa nel 1796 nell'ambito della conquista dell'Italia settentrionale sulla scia dei fatti della Rivoluzione francese. I soldati utilizzarono la villa come punto strategico a guardia del passaggio sul ponte ed essa serv\u00ec dapprima come caserma e poi come ospedale.\nNel 1866 la villa venne acquistata dal possidente Giuseppe Belloli che la abit\u00f2 per alcuni anni, trascurandola per\u00f2 completamente dati gli alti costi per le riparazioni necessarie. All'inizio del Novecento, una componente della famiglia Belloli spos\u00f2 il dottor Pietro Pavesi e gli port\u00f2 in eredit\u00e0 l'abitazione. La famiglia Pavesi prese la villa come propria abitazione, restaurandola e riportandola al suo antico splendore. Nel 1944 la villa venne occupata dai nazisti che vi istituirono il locale comando tedesco. Nel 1948, alla morte dell'ultimo membro della famiglia Pavesi, la villa venne donata all'Istituto della Fanciullezza Abbandonata di Milano che la utilizz\u00f2 per un decennio come colonia estiva per i bambini assistiti. Dagli anni '80 la villa venne affidata in comodato d'uso all'amministrazione comunale sino al 2009, venendo utilizzata come luogo di manifestazioni culturali e ritrovo, ma attualmente si trova in stato di abbandono.\nLa struttura presenta un corpo centrale a pianta rettangolare su due piani orientato verso il Naviglio Grande con una facciata arricchita da un portico a tre campate, sorretto da colonne neoclassiche di granito rosa di Baveno.\nLa villa \u00e8 stata dichiarata monumento nazionale.\nCasa Carena.\nL'antica casa, un tempo di propriet\u00e0 della famiglia dei Carena, di origini pavesi, \u00e8 posta all'estremit\u00e0 dell'abitato di Boffalora sopra Ticino, con facciata lungo il Naviglio Grande (provenendo da Bernate Ticino). Nel Settecento l'abitazione, all'epoca di modesta condizione, era annoverata tra i possedimenti del marchese Villani-Novati che la vendette quindi ai Carena.\nLo stabile era composto da una casa d'abitazione con annesse pertinenze coloniche in cortile, mentre sul fronte gittante verso il Naviglio si trova ancora oggi un affresco del XVIII secolo che rappresenta appunto lo stemma della famiglia Carena. Sul medesimo muro esterno \u00e8 stata posta nel 1944 una lapide marmorea che ricorda la donazione della casa alla parrocchia di Boffalora voluta per lascito testamentario dal sindaco Giuseppe Carena attraverso la moglie Antonietta.\nTorrione medievale.\nL'unica traccia di costruzioni risalenti al periodo medievale giunta sino ai nostri giorni per l'abitato di Boffalora sopra Ticino \u00e8 un torrione medievale oggi inglobato in altre strutture abitative. Esso \u00e8 ad ogni modo ancora chiaramente visibile dal Naviglio Grande, nell'area adiacente alla grangia certosina.\nLa struttura era un'antica torre difensiva databile al XIII secolo ed includeva alla propria base quella che viene definita dai documenti d'epoca come la \"Taberna de Buffalora\". La torre venne utilizzata nel 1245 per difendere la popolazione boffalorese dagli attacchi dell'imperatore Federico II (nipote del pi\u00f9 famoso Federico Barbarossa) che irruppe nel milanese per conquistarne la capitale, tentando di oltrepassare il ponte proprio a Boffalora.\nFilanda Mylius.\nUno dei migliori esempi di archeologia industriale di Boffalora sopra Ticino \u00e8 senz'altro l'antica filanda Mylius, una possente struttura a pianta rettangolare disposta su tre piani ed illuminata da una grande serie di finestroni. Essa venne fatta costruire nel 1778 dai padri della Certosa di Pavia su terreni acquistati dai conti Caccia di Novara. Il complesso venne successivamente venduto all'industriale Enrico Mylius che nel 1807 vi accoglieva gi\u00e0 134 dipendenti e che aveva saputo sviluppare un complesso sistema di macchinari brevettato dal figlio, Giulio, per la lavorazione della seta, funzionanti ad acqua grazie alla presenza della vicina Roggia Cornice ed alla grande disponibilit\u00e0 di questo elemento su tutto il territorio boffalorese.\nLa particolarit\u00e0 della filanda di Boffalora nel quadro della produzione del Mylius era il fatto che essa rappresentava un vero e proprio passo avanti per la scienza della lavorazione della seta dell'epoca: qui era infatti stato sperimentato il metodo della filatura \"a freddo\" il quale consentiva di produrre seta di maggiore qualit\u00e0 evitando il consumo di energia, servendosi al posto del fuoco vivo, di una caldaia centrale allo stabilimento che inviava acqua gi\u00e0 calda nelle bacinelle dalle quali poi venivano tratti i bozzoli. A Boffalora si stabil\u00ec anche il chimico tedesco Antonio de Kramer che venne qui accolse nel 1827 l'inviato del governo prussiano, Wilhelm von Turk, chiamato a studiare i nuovi metodi di produzione, lavorazione e tintura della seta nello stabilimento locale.\nLa filanda ha concluso la propria attivit\u00e0 nel 1963.\nFolla della carta.\nNei pressi della localit\u00e0 Magnana, all'estrema periferia sud dell'abitato di Boffalora sopra Ticino, si trova l'antica folla della carta (cartiera), da cui appunto il nome alternativo della localit\u00e0, denominata anche \"Folletta\".\nL'edificio attualmente presente risale all'Ottocento, ma si sa con certezza che esso venne costruito sulle fondamenta di una pi\u00f9 antica folla della carta sorta a met\u00e0 Seicento e di propriet\u00e0 all'epoca dei conti Caccia di Novara. Successivamente, quando la produzione della carta in loco entr\u00f2 in crisi, la propriet\u00e0 pass\u00f2 alla famiglia Calderari che vi instaur\u00f2 una tessitura collegata con la filanda Mylius, posta a breve distanza. La filanda, chiusa nel 1948, si trova oggi in stato di abbandono.\nPonte sul Ticino.\nIl ponte attualmente presente nel territorio di Boffalora sopra Ticino e confinante col Piemonte, \u00e8 uno dei ponti pi\u00f9 significativi dell'area per antichit\u00e0, eventi storici correlati e funzione sociale ed economica ad esso legate. Esso venne voluto nel 1808 da Napoleone Bonaparte per agevolare i collegamenti tra la Francia e l'Italia dal momento che dalla sua proclamazione a imperatore nel 1805, Milano aveva assunto un ruolo fondamentale come capitale del Regno d'Italia.\nLa prima fase di costruzione voluta dal Bonaparte, si concluse per\u00f2 con la sua caduta nel 1813 ed i lavori vennero ripresi solo nel 1823 da Carlo Felice di Savoia, re di Piemonte-Sardegna, il quale raggiunse un accordo con l'impero austriaco per riprendere il progetto e ripartire anche i costi. L'opera, colossale nelle dimensioni, venne affidata all'ingegnere novarese Stefano Ignazio Melchioni che realizz\u00f2 un ponte di 304 metri totali di lunghezza, con 11 arcate e 10 piloni, interamente rivestito di granito di Montorfano. Il costo fu di 3215 lire austriache. In questa seconda fase dei lavori il ponte venne concepito per il transito ferroviario e quando il 18 ottobre 1858 venne raggiunto un accordo per la costruzione della rete ferroviaria comune tra Piemonte e Lombardo-Veneto, la Lombardisch-Venetianische und Central-Italienische Eisenbahn si occup\u00f2 della costruzione del tratto passante sopra il ponte del Ticino che, ironia della sorte, fu uno dei principali punti di invasione dei franco-piemontesi durante la Battaglia di Magenta dell'anno successivo.\nMalgrado sia stato pi\u00f9 volte sul punto di essere fatto saltare, il ponte rimase indenne e super\u00f2 gli anni della Seconda guerra mondiale, assistendo alla ritirata tedesca e l'avanzata degli alleati nel territorio del milanese.\nPonte sul Naviglio.\nIl ponte sul Naviglio grande, nel pieno centro storico di Boffalora sopra Ticino, \u00e8 uno dei tratti pi\u00f9 caratteristici del paese e della sua storia.\nUn ponte, originariamente in legno, esisteva sul tratto oggi occupato dal ponte in granito gi\u00e0 a partire dall'epoca medievale, ma doveva essere periodicamente ricostruito o restaurato per i continui danni che il copioso traffico che lo oltrepassava causava sulla struttura. Per una maggiore sicurezza della comunit\u00e0 e dei commercianti, il comune di Boffalora decise nel 1539 di inviare al governo spagnolo una richiesta per la costruzione di un ponte in muratura, richiesta che rimase disattesa sino al 1601 quando venne raggiunto un accordo. Nel periodo di circa un mese, durante il periodo dell'asciutta in primavera (marzo-aprile 1603), il ponte venne costruito nelle forme che si possono ancora oggi ammirare. A tal proposito sul fronte e sul retro del ponte si trovano ancora oggi una pietra con incisa la data \"1603\".\nIl ponte rimase inalterato per secoli sino al 1859 quando, nell'ambito della Battaglia di Boffalora del 3 giugno met\u00e0 di questo attraversamento venne fatto saltare dagli austriaci nel tentativo di arginare l'avanzata franco-piemontese.\nMonumenti.\nMonumento ai Caduti del 4 giugno 1859.\nIl monumento ai caduti della Battaglia di Magenta svoltasi il 4 giugno 1859 presente a Boffalora sopra Ticino \u00e8 un omaggio ai caduti della vicina battaglia ed a quella svoltasi in paese in quell'anno. L'idea di costruire un monumento pervenne ad un comitato di cittadini in occasione del 50\u00ba anniversario della battaglia risorgimentale nel 1909 e questi venne pertanto realizzato grazie ad una sottoscrizione pubblica. Il 4 giugno 1909 il monumento venne inaugurato dal duca Tommaso di Savoia-Genova in rappresentanza del governo, dal sindaco dell'epoca Giuseppe Cattaneo per la comunit\u00e0 di Boffalora e dal colonnello Jullian in rappresentanza della Francia.\nIl monumento si presenta composto da un obelisco di marmo bianco con sul fronte una placca in bronzo rappresentante un'aquila con un fucile tra gli artigli e venne realizzata dallo scultore trecatese Carlo Perone. L'epigrafe ancora oggi presente e dedicata ai caduti del 4 giugno 1859 venne composta dal prof. Michele Scherillo dell'Accademia Scientifica Letteraria.\nMonumento ai caduti.\nIl monumento ai caduti di Boffalora sopra Ticino venne pensato inizialmente per essere dedicato ai caduti della Prima guerra mondiale ed il progetto venne abbozzato in questo senso gi\u00e0 a partire dal 1920 ad opera dello scultore pugliese Nicola Fiore; questi realizz\u00f2 un grande complesso di statue bronzee ancora oggi visibile, rappresentanti \"La Vittoria alata che sorregge un fante caduto sul fronte\", che venne posto all'incrocio della via principale che dal centro del paese conduce verso la vicina citt\u00e0 di Magenta, passando a fianco del camposanto locale.\nIl monumento venne infine inaugurato il 31 agosto 1926 con l'aggiunta di un grande basamento di granito sul quale, dopo la fine della Seconda guerra mondiale, vennero aggiunti anche i nomi dei caduti del secondo conflitto.\nCimitero.\nIl cimitero di Boffalora sopra Ticino, realizzato nel luogo attuale a partire dall'inizio del XIX secolo con la realizzazione della nuova chiesa parrocchiale nel centro del paese, venne eretto in esecuzione dell'Editto di Saint Cloud voluto da Napoleone Bonaparte.\nPresso il cimitero di Boffalora sopra Ticino, oltre a personaggi di spicco come la pittrice Amanzia Gu\u00e9rillot, moglie di Angelo Inganni, ed a mons. Teofano Ubaldo Stella, primo vicario apostolico nel Kuwait, il 14 settembre 1944 venne sepolto il corpo del tenente pilota americano Harry A. Partridge, colpito dalla contraerea tedesca sul fiume Ticino ed in seguito precipitato presso la lanca di Bernate Ticino. Recuperato dai locali, venne sepolto nel cimitero di Boffalora il giorno successivo.\nAmministrazione.\nDi seguito viene riportata la serie cronologica dei sindaci del Comune di Boffalora sopra Ticino dall'Unit\u00e0 d'Italia ad oggi.\nSociet\u00e0.\nEtnie e minoranze straniere.\nAl 1\u00ba gennaio 2019 il numero dei residenti stranieri nel comune di Boffalora sopra Ticino era di 242 unit\u00e0, pari al 5,9% della popolazione totale. Le principali comunit\u00e0 presenti sono:\nLingue e dialetti.\nNel comune di Boffalora sopra Ticino \u00e8 relativamente diffuso il dialetto milanese, mentre \u00e8 molto presente il dialetto boffalorese. Come tutti i dialetti lombardi occidentali, anche il boffalorese \u00e8 sostanzialmente una lingua romanza derivata dal latino. In esso vi \u00e8 chi trova tracce delle lingue dei popoli anteriori alla latinizzazione della regione, in particolare l'antico ligure e il gallico parlato dai Celti. Esso risente di influssi del dialetto magentino e del novarese.\nLimitatamente diffusi sono anche i dialetti bresciano e camuno: a Boffalora, infatti, negli anni '60 giunsero moltissimi emigranti provenienti perlopi\u00f9 dalla frazione di Valle nel comune di Saviore dell'Adamello, in Vallecamonica, in provincia di Brescia.\nTali sono riconoscibili dai cognomi Bonomelli, Morgani, Tosa e Pasinetti\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nNel comune \u00e8 presente una parrocchia cattolica ed un santuario appartenenti all'arcidiocesi di Milano.\nSport.\nNella citt\u00e0 sono presenti le seguenti associazioni sportive:\nImpianti sportivi.\nA Boffalora sopra Ticino l'impianto pi\u00f9 importante \u00e8 il Centro Sportivo \"Umberto Re\", costruito alla fine degli anni settanta del Novecento, dedicato all'omonimo sindaco scomparso nel 2001.\nAll'interno dell'oratorio locale \u00e8 presente un grande campo da bocce professionale, un campo da basket/pallavolo e due campi da calcio dotati di erba sintetica (uno tra i primi ad essersi dotati di tale tecnologia).\nFilm e documentari.\nBoffalora \u00e8 stata sfruttata come set cinematografico anche per una serie di produzioni tra cui:\nAl paese ed al Naviglio Grande sono inoltre state dedicate una puntata di \"Linea verde\" con Patrizio Roversi e una puntata della serie \"Great Canal Journeys\" prodotta dall'emittente televisiva britannica Channel 4 con Timothy West e Prunella Scales."}
{"id": "12466", "revid": "114120106", "url": "https://it.wikipedia.org/wiki?curid=12466", "title": "Catalogo di Messier", "text": "Il Catalogo di Messier \u00e8 stato il primo catalogo astronomico di oggetti celesti diversi dalle stelle. Fu compilato dall'astronomo francese Charles Messier, con il nome originale \"Catalogue des N\u00e9buleuses et des Amas d'\u00c9toiles\", e pubblicato nel 1774.\nMessier era un cacciatore di comete, come molti degli astronomi dei suoi tempi. Egli si occup\u00f2 della compilazione del catalogo per riuscire a distinguere facilmente una nuova cometa, che si presenta al telescopio come un debole oggetto di natura nebulare, da quegli oggetti di aspetto simile che sono per\u00f2 fissi nel cielo, e non sono affatto comete.\nLa prima edizione del catalogo comprendeva 45 oggetti, numerati da M1 a M45. La lista finale \u00e8 di 110 oggetti, numerati da M1 a M110. Il catalogo finale fu pubblicato nel 1781 e stampato su \"Connaissance des Temps\" nel 1784.\nIl catalogo di Messier consiste di oggetti piuttosto brillanti, alcuni visibili addirittura ad occhio nudo; per questo motivo, \u00e8 ancora oggi molto usato dagli astronomi non professionisti. Nelle carte celesti un oggetto appartenente al catalogo di Messier si riconosce dal prefisso M davanti al suo numero.\nGli oggetti catalogati sono molto eterogenei: l'unico legame tra loro \u00e8 di avere un aspetto diffuso e di essere relativamente brillanti. A questa descrizione corrispondono sia nebulose ed ammassi stellari molto vicini, sia grandi galassie, poste a distanze enormi."}
{"id": "12467", "revid": "107301020", "url": "https://it.wikipedia.org/wiki?curid=12467", "title": "Naos (astronomia)", "text": "Naos (\u03b6 Pup / \u03b6 Puppis / Zeta Puppis) \u00e8 la stella pi\u00f9 luminosa della costellazione della Poppa di magnitudine apparente +2,21; si tratta propriamente di una calda supergigante blu, una delle pi\u00f9 luminose stelle della Via Lattea. Il nome proviene dal greco \u03bd\u03b1\u03cd\u03c2, che significa \"nave\", mentre un altro nome con il quale \u00e8 conosciuta la stella \u00e8 Suhail Hadar, di origine araba.\nOsservazione.\nSi tratta di una stella situata nell'emisfero celeste australe. La sua posizione moderatamente australe fa s\u00ec che questa stella sia osservabile specialmente dall'emisfero sud, in cui si mostra alta nel cielo nella fascia temperata; dall'emisfero boreale la sua osservazione risulta invece pi\u00f9 penalizzata, specialmente al di fuori della sua fascia tropicale. La sua magnitudine pari a +2,21 le consente di essere scorta con facilit\u00e0 anche dalle aree urbane di moderate dimensioni.\nIl periodo migliore per la sua osservazione nel cielo serale ricade nei mesi compresi fra dicembre e maggio; nell'emisfero sud \u00e8 visibile anche all'inizio dell'inverno, grazie alla declinazione australe della stella, mentre nell'emisfero nord pu\u00f2 essere osservata limitatamente durante i mesi della tardo autunno boreale ed all'inizio dell'inverno.\nOrigine e distanza.\nGrazie al suo moto proprio \u00e8 possibile risalire alla regione di stelle in cui \u00e8 nata, una nube molecolare nella costellazione delle Vele. \u00c8 possibile quindi stimare la sua distanza in modo pi\u00f9 preciso che, per esempio, per stelle di queste dimensioni come Deneb. La distanza di Naos \u00e8 stata per lungo tempo creduta essere di 1400 anni luce, ma le nuove riduzioni di Hipparcos e pubblicate da \"van Leeuwen\" nel 2007 riducono la distanza di Naos a 335 parsec, equivalenti a 1086 anni luce, mentre \"Schilbach\" e \"R\u00f6ser\" riducono ulteriormente questa distanza, in una pubblicazione del 2008, a 300 parsec. Naos \u00e8 nata infatti nell'ammasso aperto Trumpler 10, distante appunto 1400 anni luce, ma \u00e8 stata espulsa circa 2,5 milioni di anni fa, e ora si trova a 400 anni luce di distanza dallo stesso.\nCaratteristiche.\nLa distanza minore stimata implica un ridimensionamento anche delle caratteristiche fisiche della stella, prima creduta essere di 60 masse solari e con un raggio di 17 volte quello del Sole; la massa stimata di Naos dopo la riduzione della distanza di Hipparcos \u00e8 risultata essere compresa tra le 22,5 e 33 volte quella solare a seconda delle pi\u00f9 recenti pubblicazioni, mentre il raggio risulta essere 14 volte superiore a quello della nostra stella.\nNelle lunghezze d'onda della luce visibile, la sua luminosit\u00e0 \u00e8 di alcune decine di migliaia di volte superiore a quella del Sole (ha una magnitudine assoluta di -6). Data la sua altissima temperatura di oltre 40000\u00a0Kelvin (Naos \u00e8 di tipo spettrale O4), la maggior parte della sua radiazione \u00e8 per\u00f2 ultravioletta: prendendo questo fattore in considerazione, \u00e8 550.000 volte pi\u00f9 luminosa del Sole.\nIl vento stellare di Naos soffia ad una velocit\u00e0 di 2300\u00a0km/s, ed espelle l'equivalente di un milionesimo di massa solare all'anno, una perdita 10 milioni di volte superiore alla massa che perde il Sole tramite il vento solare.\nStelle di questo tipo bruciano a gran velocit\u00e0 il loro combustibile nucleare. L'et\u00e0 stimata di Naos \u00e8 di 3-4 milioni di anni, e la sua vita futura \u00e8 prevista essere di soli altri due milioni, al termine dei quali esploder\u00e0 in una supernova, lasciando come resto una stella di neutroni o un buco nero."}
{"id": "12468", "revid": "2015336", "url": "https://it.wikipedia.org/wiki?curid=12468", "title": "Pretore (storia romana)", "text": "Il pretore, in latino \"praetor\", era un magistrato romano dotato di \"imperium\" e \"iurisdictio\". \nL'attivit\u00e0 del \"Praetor\" si concretizzava nella concessione dell\"actio\", cio\u00e8 lo strumento con cui si permetteva ad un cittadino romano che chiedeva tutela, nel caso in cui non ci fosse una \"lex\" (legge) che prevedesse la tutela, di agire in giudizio, e portare quindi la situazione dinanzi al magistrato.\n\"Pretori\" (in lat. \"praetores\", plurale di \"praetor\"), secondo Cicerone e Tito Livio, erano detti i consoli in et\u00e0 arcaica. Tale titolo li avrebbe designati come capi dell'esercito; egli riteneva che il termine contenesse le stesse componenti elementari del verbo \"prae-ire\" (andare avanti a tutti, precedere, guidare). In effetti il periodo e l'incarico di comando dei consoli poteva essere detto \"pretorio\" e gi\u00e0 in un frammento di una legge delle XII tavole riportato da Aulo Gellio si fa menzione del pretore come del massimo magistrato cittadino. Cos\u00ec anche Tito Livio, che testimonia di un'antica legge in cui si parlava di un alto magistrato detto \"praetor maximus\".\nPretore era anche il titolo di una carica presso altre comunit\u00e0 di Latini oltre ai Romani, ed \u00e8 anche il nome che Livio dava allo stratego degli Achei.\nOrigini.\nLa pretura, intesa quale magistratura distinta dal consolato, venne istituita nel 367 a.C. La carica aveva durata annuale ed era accessibile solo ai patrizi. Fu infatti creata come soluzione di compromesso tra patrizi e plebei allo scopo di controbilanciare l'ottenimento da parte dei plebei dell'accesso al consolato: tuttavia gi\u00e0 nel 337 venne nominato il primo pretore plebeo, Quinto Publilio Filone. Il pretore era detto \"collega \"consulibus\"\", e veniva eletto con gli stessi auspici nei Comitia Centuriata. I consoli venivano eletti per primi, e dopo toccava ai pretori.Grazie al potere di \"imperium\" e al potere di \"iurisdictio\" di cui era parimenti dotato, riusc\u00ec a svolgere una funzione propulsiva dell'ordinamento giuridico, correggendo e colmando le lacune dello \"ius civile\". La pretura era in origine una specie di consolato, e le funzioni dei pretori erano una parte di quelle dei consoli che, secondo Cicerone, venivano chiamati anche \"iudices a iudicando\". I pretori a volte comandavano l'esercito dello stato; e mentre i consoli erano assenti con le loro armate, esercitavano le funzioni di questi ultimi all'interno della citt\u00e0. \nEra anche un \"Magistratus Curulis\" e possedeva l'Imperium, e di conseguenza era uno dei \"Magistrati Maiores\": ma doveva rispetto e obbedienza ai consoli. Le insegne del suo ufficio erano sei littori, la sella curule, la toga praetexta. In un periodo successivo il pretore, a Roma, aveva solo due littori. La pretura veniva inizialmente assegnata al console dell'anno precedente, come risulta da Livio. L. Papirio fu pretore dopo essere stato console.\nNell'anno 242 a.C., fu nominato un altro pretore il cui incarico era di amministrare la giustizia, in materia di dispute tra \"peregrini\" e cittadini Romani.\nSi ebbero cos\u00ec due pretori:\nIn origine chiamato semplicemente \"praetor\", assunse il nome di \"praetor urbanus\" quando, con l'aumentare dei territori controllati da Roma si rese necessaria la creazione del \"Praetor peregrinus\" che si occupasse di amministrare la giustizia nelle campagne.\nFunzioni dei pretori.\nIl \"Praetor Urbanus\" era chiamato Pretore, ed era il primo del suo grado. I suoi doveri lo confinavano a Roma, come \u00e8 implicito nel suo nome, e poteva lasciare la citt\u00e0 solo per dieci giorni alla volta. Era parte dei suoi compiti di sovraintendere ai \"Ludi Apollinares\". I limiti dell'amministrazione di questi due pretori erano espressi dai termini della \"Urbanae Provinciae\".\nLe principali funzioni giudiziarie dei pretori nelle questioni civili, consistevano nel dare un \"iudex\". Era solo nel caso delle interdizioni, che decidevano in maniera sommaria. I procedimenti davanti al pretore erano tecnicamente detti essere \"in iure\".\nI pretori presiedevano anche i processi penali. Questi erano le \"Quaestiones perpetuae\", o i processi per \"Repetundae, Ambitus, Maiestas\", e \"Peculatus\", i quali, quando c'erano sei pretori, erano assegnati a quattro di essi. Silla aggiunse a queste \"Quaestiones\" quelle di \"Falsum, De Sicariis et Veneficis\", e \"De Parricidis\", e a questo scopo aggiunse due, o secondo altre fonti, quattro pretori; i resoconti di Pomponio e di altri scrittori non concordano su questo punto. In queste occasioni il pretore presiedeva, ma un corpo di giudici determinava, per maggioranza dei voti, la condanna o l'assoluzione dell'accusato.\nIl pretore, quando amministrava la giustizia, sedeva su una \"sella Curulis\", in un Tribunale, che era quella parte della Corte, assegnata al pretore e ai suoi assessori e amici, ed \u00e8 opposto alla \"Subsellia\", la parte occupata dai giudici e dagli altri presenti.Ma il pretore poteva compiere molti atti ministeriali al di fuori della corte o, come si diceva, \"e plano\", o \"ex aequo loco\", termini che si contrapponevano a \"e tribunali\" o \"ex superiore loco\": ad esempio, poteva in alcuni casi dare validit\u00e0 all'atto di manomissione quando era al di fuori della corte, sulla via per i bagni o per il teatro.\nUna persona che era stata espulsa dal Senato poteva recuperare il suo grado venendo nominato pretore. Sallustio divenne pretore con questo sistema.\nEpoca repubblicana.\nI due pretori determinavano per sorteggio quali funzioni dovessero rispettivamente esercitare. Se uno dei due era alla guida dell'esercito, l'altro esercitava le funzioni di entrambi all'interno della citt\u00e0. A volte l\"imperium\" di un pretore veniva prolungato per un secondo anno. Quando i territori dello stato si estesero oltre i confini dell'Italia, vennero creati nuovi pretori. Perci\u00f2 due pretori vennero creati nel 227 a.C., per l'amministrazione di Sicilia e Sardegna, e altri due vennero aggiunti con la formazione delle due province spagnole nel 197 a.C. Quando c'erano sei pretori, due restavano in citt\u00e0, e gli altri quattro erano inviati fuori. Il Senato determinava le loro province, che venivano distribuite per sorteggio.Dopo la perdita delle funzioni giudiziarie nella citt\u00e0, un pretore spesso aveva l'amministrazione di una provincia con il titolo di \"Propretore\", e talvolta con il titolo di \"Proconsole\". Silla port\u00f2 il numero di pretori a otto, che Giulio Cesare innalz\u00f2 successivamente a dieci, dodici, quattordici e sedici.\nEpoca imperiale.\nAugusto, dopo diversi cambi, aument\u00f2 il loro numero e lo fiss\u00f2 a dodici ed un'et\u00e0 minima di 30 anni. Il tesoro (\"aerarium\") non fu pi\u00f9 amministrato dai questori urbani, ma da pretori anziani o ancora in carica.\nSotto Tiberio ce ne furono sedici. Due pretori vennero nominati da Claudio per questioni relative alla Fideicommissa, quando il lavoro in questo dipartimento della legge divenne considerevole, ma Tito ridusse il numero a uno; e Nerva aggiunse un pretore per le decisioni sulle diatribe tra \"fiscus\" e individui.\nMarco Aurelio, secondo il \"Capitolinus (M. Ant. c10)\", nomin\u00f2 un pretore per le questioni relative alla tutela, che doveva prendere servizio dopo che Pomponio scrisse le \"Pandectae\". I principali doveri dei pretori erano giudiziari, e sembra che si ritenne necessario di volta in volta, incrementare il loro numero, per assegnarli a particolari dipartimenti dell'amministrazione della giustizia.\nI pretori esistettero in vario numero fino a un tardo periodo dell'Impero, anche se la funzione del Pretore era ormai quella di organizzare i pubblici spettacoli, ed aveva perso quasi ogni altra prerogativa.\nAltre funzioni.\nTalvolta venivano loro assegnati dei doveri straordinari, come nel caso del \"Praetor Peregrinus\" (144 a.C.) che venne nominato da un \"Senatusconsultum\" per sorvegliare la riparazione di certi acquedotti e per impedire l'utilizzo improprio dell'acqua."}
{"id": "12469", "revid": "1666804", "url": "https://it.wikipedia.org/wiki?curid=12469", "title": "Imperium", "text": "Fra i vari termini con cui nell'antica Roma si indicavano le autorit\u00e0 dei titolari del pubblico potere, assunse un ruolo di fondamentale importanza, sin dall'et\u00e0 monarchica, l'imperium, da non confondersi con la \"potestas\" o l\"auctoritas\". Si tratta di un potere di stampo militare che, come denuncia il suffisso \"-ium\", ha natura dinamica, e che conferisce al suo titolare la facolt\u00e0 di impartire ordini ai quali i destinatari non possono sottrarsi, con conseguente potere di sottoporre i recalcitranti a pene coercitive di natura fisica (fustigazione o, nei casi pi\u00f9 gravi, decapitazione) o patrimoniale (multe).\nSimboli esteriori di questo potere sono i fasci littori.\nOrigini dell\"imperium\" e successiva evoluzione.\nSi pensa comunemente che l\"imperium\" abbia fatto ingresso a Roma per effetto della dominazione etrusca. Questa idea, in effetti, sembra confermata dalla circostanza che nella cosiddetta \"Tomba del littore\" di Vetulonia sono stati ritrovati alcuni fasci littori in ferro.\nL\"imperium\" dunque fa il proprio ingresso a Roma nell'ultima fase dell'et\u00e0 monarchica. \nDopo la cacciata di Tarquinio il Superbo e l'instaurazione del nuovo regime repubblicano nel 509 a.C. il potere di \"imperium\" fu ereditato dai consoli che furono posti a capo del nuovo ordine costituzionale. Anch'essi erano dotati di \"imperium\", ed erano dunque accompagnati da dodici littori ciascuno. Secondo la tradizione, per\u00f2, gi\u00e0 in questo momento di nascita della \"libera res publica\" il console Valerio Publicola avrebbe fatto approvare una legge, detta \"Lex Valeria de provocatione\", con la quale si stabiliva che all'interno della citt\u00e0 di Roma ciascun cittadino avrebbe potuto limitare il potere di \"imperium\" dei consoli ricorrendo alla \"provocatio ad populum\". Questo provvedimento avrebbe consentito al cittadino contro cui il magistrato avesse voluto esercitare il proprio \"imperium\" di richiedere un giudizio innanzi alle assemblee popolari. Per simboleggiare questo mutamento, i littori giravano dentro la citt\u00e0 di Roma senza le scuri inserite nei fasci littori, e al riguardo si parler\u00e0 di \"imperium domi\". Al di fuori della cerchia cittadina (\"pomerium\"), tuttavia, non poteva farsi ricorso alla \"provocatio ad populum\", e il magistrato munito di \"imperium\" avrebbe potuto esercitare il proprio potere senza alcun limite, tanto che i suoi littori lo accompagnavano con i fasci completi delle scuri, simbolo del suo \"imperium militiae\".\nMagistrati \"cum imperio\" e magistrati \"sine imperio\".\nSolamente alcuni magistrati della Roma di et\u00e0 repubblicana erano dotati di \"imperium\". Anzi, una delle distinzioni fondamentali fra i magistrati dell'et\u00e0 repubblicana era quella che contrapponeva i magistrati \"cum imperio\" ai magistrati \"sine imperio\". Erano magistrati \"cum imperio\" i consoli, i pretori, e alcuni magistrati straordinari, come i \"decemviri legibus scribundis consulari imperio\" e l\"interrex\". \nGli altri magistrati, come i censori, gli edili curuli, i tribuni della plebe, gli edili plebei e i questori, erano invece \"sine imperio\".\nCome pu\u00f2 notarsi, questa distinzione non coincide n\u00e9 con quella che contrappone i magistrati maggiori ai magistrati minori, perch\u00e9 i censori, che erano magistrati maggiori, non erano forniti di \"imperium\", n\u00e9 con quella che contrappone i magistrati che avevano diritto alla sella curule, simbolo del potere giudiziario.\nDopo le prime grandi conquiste fuori dalla penisola italica (Sicilia e Sardegna), il senato cominci\u00f2 a prolungare il potere dei magistrati che erano stati impegnati nelle operazioni belliche come comandanti militari, perch\u00e9, anzich\u00e9 tornare a Roma, continuassero con efficacia la propria azione sul teatro di guerra che conoscevano meglio di ogni altro, e poi governassero il nuovo territorio conquistato. Questi ex magistrati il cui potere era prolungato dal Senato si trovavano in regime di \"prorogatio imperii\", e furono detti promagistrati. Il loro \"imperium\", dunque, non si fondava sull'elezione popolare seguito dalla \"lex de imperio\", come quello dei magistrati, ma su un atto del senato che stava al posto della \"rogatio\", e detto appunto \"pro-rogatio\".\nPure munito di \"imperium\" era il \"dictator\" (che, tecnicamente, non era un \"magistratus populi Romani\"), dotato di ben ventiquattro littori, e il cui \"summum imperium\" era esente dal limite della \"provocatio ad populum\" anche all'interno del \"pomerium\".\nGli atti \"magis imperii quam iurisdictionis\".\nNell'ambito del processo formulare il magistrato poteva emanare alcuni atti che erano fondati pi\u00f9 sul proprio \"imperium\" che non sulla \"iurisdictio\" di cui era dotato. Tali atti, detti anche comunemente mezzi pretori, pur essendo adottati dal magistrato nell'esercizio della \"iurisdictio\", si fondavano sull\"imperium\".\nEssi sono gli \"interdicta\", le \"in integrum restitutiones\", le \"cautiones praetoriae\" (o \"stipulationes praetoriae\") e la \"bonorum possessio\".\nL\"imperium proconsulare maius et infinitum\" di Augusto e la \"lex de imperio\".\nCon il tramonto dell'et\u00e0 repubblicana e la nascita di un nuovo ordine costituzionale, ad Augusto fu conferito un nuovo tipo di \"imperium\", detto \"imperium proconsulare maius et infinitum\". In particolare questo potere fu conferito dal Senato ad Augusto nel 23 a.C. insieme alla \"tribunicia potestas\" a vita. Si trattava di un \"imperium\" \"maius\" perch\u00e9 era superiore a quello di tutti gli altri proconsoli, e \"infinitum\" nel duplice senso spaziale e temporale, perch\u00e9 non limitato a una sola provincia e non predeterminato nel tempo. Infatti, Ottaviano fu riconosciuto come \"princeps\" dai membri del senato. In virt\u00f9 di questo riconoscimento Ottaviano diveniva il primo e pi\u00f9 autorevole tra i senatori anche se, da un punto di vista formale, continuava a essere un senatore alla pari con gli altri. \u00c8 sostanzialmente quello che attualmente definiamo come \"principato\". Nasce con Ottaviano un nuovo tipo di governo in cui gli elementi repubblicani (affievoliti) convivono con elementi senza dubbio monarchici (in parte mascherati).\nA Ottaviano fu attribuito il titolo onorifico di \"imperator\" che si attribuiva normalmente ai generali vittoriosi in guerra e tramite la \"lex de imperio\" anche il diritto di \"imperium\" che insigniva del diritto di governare e di emettere leggi. In particolare diveniva cos\u00ec titolare di prerogative come: il sommo pontificato, il consolato a vita e la \"tribunicia potestas\" che gli garantiva anche il diritto di veto sulle decisioni senatoriali.\nSappiamo che anche ai pr\u00ecncipi successivi ad Augusto fu formalmente attribuito, di volta in volta, l\"imperium\". L'atto con cui tale potere veniva conferito all'imperatore \u00e8 la cosiddetta \"lex de imperio\". Noi possediamo la seconda parte di quella con cui nel 69-70 d.C. fu conferito l\"imperium\" a Vespasiano, perch\u00e9 essa \u00e8 stata conservata su una tavola bronzea rinvenuta nel 1347 dal tribuno Cola di Rienzo nella Basilica del Laterano a Roma.\nAl potere di \"imperium\" del principe \u00e8 ricondotto il fondamento del valore normativo delle costituzioni imperiali, la cui efficacia era equiparata a quella della \"lex publica populi Romani\" (cfr. Gai 1.5).\nPer circa un secolo, gli imperatori romani agirono solitamente con l'assenso del senato o comunque in un sistema in cui il senato rappresentava un contrappeso ai poteri imperiali.\nNonostante tutto non mancarono momenti di tensione dovuti ai tentativi degli imperatori di forzare la mano al senato e ai tentativi di usurpatori di accedere al trono. Soprattutto una non certa successione al trono dovuta a farraginose incertezze istituzionali; l'impero era elettivo, ma gli imperatori tendevano spesso a fondare delle dinastie e ci\u00f2 port\u00f2 nel corso del I secolo a diverse guerre civili.\nDominus ac deus.\nCon la salita al trono della dinastia severiana, il principato semi-repubblicano and\u00f2 trasformandosi in monarchia, e l'imperium divenne \"dominato\".\nSettimio Severo, il primo dei cosiddetti \"imperatori-soldato\", fu l'iniziatore di un nuovo culto che si incentrava sulla figura dell'imperatore, una sorta di \"monarchia sacra\" mutuata dall'Oriente ellenistico (questa sacralit\u00e0 orientaleggiante del sovrano era gi\u00e0 stata tentata da alcuni imperatori, come Caligola, Nerone, Domiziano e Commodo, mentre gli altri imperatori erano definiti \"divini\" solo dopo la morte). Adott\u00f2 inoltre il titolo di \"dominus ac deus\" che and\u00f2 a sostituire quello di \"princeps\" che sottintendeva una condivisione del potere con il senato.\nGli imperatori che seguirono a Settimio Severo furono caratterizzati per l'essere tutti sostenuti dall'esercito, finch\u00e9 nel 235, per acclamazione dell'esercito, fu scelto come imperatore Massimino Trace, comandante delle legioni della Pannonia."}
{"id": "12470", "revid": "2015336", "url": "https://it.wikipedia.org/wiki?curid=12470", "title": "Pomerio", "text": "Il pomerio () era il confine sacro e inviolabile della citt\u00e0 di Roma.\nEtimologia.\nA seconda dell'etimologia data alla parola, tuttora molto discussa, questa si pu\u00f2 scrivere sia \"pomerium\" sia \"pomoerium\".\nL'etimologia proposta dagli stessi Romani farebbe derivare questa parola da \"post-moerium\", che vuol dire \"dopo le mura\", quindi almeno in origine si sarebbe scritta \"pomoerium\". La scrittura \"pomoerium\" \u00e8 sostenuta da Johan Nicolai Madvig, mentre quella \"pomerium\" da Theodor Mommsen. Durante la storia di Roma il \"pomerium\" fu ampliato pi\u00f9 volte.\nOrigine e mito.\nLa fondazione di una citt\u00e0, sia latina sia etrusca, seguiva uno scrupoloso e meticoloso insieme di riti. Innanzitutto si provvedeva a conoscere gli auspici, ovvero i messaggi divini basati sul volo e sul canto degli uccelli, la cui interpretazione comunicava le volont\u00e0 degli dei; tale compito spettava a un sacerdote, l'\u00e0ugure. In secondo luogo, si scavava una fossa circolare nel punto ove le due strade principali si incontravano formando un angolo retto: questo fossato era chiamato \"mundus\". Al suo interno, in un rito dall'alto contenuto simbolico, venivano interrati simboli religiosi che avrebbero dovuto assicurare alla futura citt\u00e0 benessere, prosperit\u00e0, pace e giustizia; in particolare, il fondatore vi gettava una zolla di terra portata seco dal luogo di provenienza e lo stesso facevano, dopo di lui, gli altri \"patres familias\". Solo dopo, per mezzo d'un aratro, veniva tracciato un solco di confine che delimitava il territorio della citt\u00e0. I riti proseguivano per diversi giorni per poter estendere i benefici propri del \"mundus\" all'intero territorio della citt\u00e0 rendendolo in tal modo consacrato agli dei prescelti. Poich\u00e9 non era possibile costruire subito le mura di difesa sul primo tracciato, veniva realizzato un secondo solco, parallelo al primo. La striscia di terra compresa tra il primo e il secondo era il \"pomerium\" vero e proprio. In questo territorio i sacerdoti confinavano gli spettri, i fantasmi, le larve, i demoni delle malattie e gli spiriti della guerra, della fame, delle pestilenze e tutto ci\u00f2 che poteva essere ricondotto a situazioni negative per la citt\u00e0 e per i suoi abitanti.\nQui non si poteva costruire, non si poteva abitare, non si poteva coltivare, n\u00e9 si poteva passare (le porte erano infatti escluse dal \"pomerium\"): era l'area consacrata esclusivamente agli dei protettori della citt\u00e0 che avrebbero dovuto proteggere questo recinto (e di conseguenza anche tutto ci\u00f2 che si trovava al suo interno). Questa serie di rigide limitazioni ha suggerito in molti casi di ricorrere a un espediente pratico: far coincidere la striscia del \"pomerium\" con la base delle mura della citt\u00e0; in tal modo era sicuramente pi\u00f9 facile rispettare i divieti, lo spazio urbano poteva essere meglio sfruttato e le mura stesse assumevano una caratteristica di sacralit\u00e0, pur essendo ben distinte dal \"pomerium\" vero e proprio.\nIl recinto sacro delimitava e definiva l\"urbs\", che \u00e8 la citt\u00e0 intesa come entit\u00e0 consacrata agli dei. Solo le citt\u00e0 con un \"pomerium\" possono essere definite \"urbes\". Le altre sono, al massimo, \"\u00f2ppida\", nel senso di entit\u00e0 racchiuse da mura con scopi esclusivamente civili, amministrativi e difensivi.\nNella leggenda di Romolo e Remo della fondazione di Roma, Remo viene ucciso da Romolo perch\u00e9 oltrepassa il solco che questi stava tracciando. Solo in alcune leggende tramandate si trova la descrizione del dettaglio che giustifica questa 'esecuzione': Remo oltrepassa il solco armato. Quasi certamente il solco che Romolo stava tracciando era il secondo e Remo deve aver oltrepassato il primo macchiandosi quindi di una colpa gravissima: la profanazione del territorio della citt\u00e0. Conoscendo il valore simbolico e il significato del pomerio, questa uccisione - generalmente percepita come smodata rispetto alla causa - assume valenza di esecuzione capitale e giustifica il permanere di questo fatto di sangue legato alla fondazione della citt\u00e0 di Roma. Il messaggio diventa forte e rassicurante per gli abitanti della citt\u00e0: 'sar\u00e0 punito chiunque attenti alla citt\u00e0 e ai suoi abitanti' diventa un monito potente per i nemici.\nTracce dell'antica esistenza di un pomerio sono rimaste nel tracciato urbanistico anche dopo la perdita di funzione delle mura: a Ostia antica, il percorso delle mura del primitivo \"castrum\" del IV secolo a.C. (vie pomeriali) era delimitato all'interno e all'esterno da alcune vie che si sono conservate nella successiva espansione della citt\u00e0. Tracce rimangono anche nell'attuale toponomastica di alcune citt\u00e0 italiane come ad esempio Prato in Toscana - di origini etrusche e poi romane - dove la via esterna che corre lungo le mura si chiama appunto via Pom\u00e8ria, o Benevento in Campania - di origini romane e poi longobarde - dove l'analoga via si chiama via del Pom\u00e8rio. Anche l'uso di fossati intorno ai castelli e fortezze, sia riempiti d'acqua o meno, sono riconducibili alla funzione dell'antico pomerio.\nEpoca storica.\nDal punto di vista legale, Roma esisteva solo all'interno del \"pomerium\"; tutto ci\u00f2 che stava oltre era semplicemente territorio appartenente a Roma, \"extra pomerium\". La tradizione vuole che questo confine fosse inaugurato da Servio Tullio, ma non seguiva la linea delle Mura Serviane, ed \u00e8 improbabile che abbia realmente stabilito i confini sacri, che non cambiarono fino alla dittatura di Lucio Cornelio Silla.\nNon si trattava di mura, piuttosto di un confine legale e religioso, marcato da pietre bianche chiamate \"cippi pomerii\", e non comprendeva tutta l'area metropolitana (il Palatino era all'interno del \"pomerium\", ma il Campidoglio e l'Aventino non lo erano). La Curia Hostilia e la fonte dei \"Comitia\", nel Foro Romano, due luoghi estremamente importanti nel governo della citt\u00e0-stato e del suo Impero, erano situate dentro il \"pomerium\". Il Tempio di Bellona era oltre il \"pomerium\".\nCostrizioni politiche e religiose vietavano a ogni sovrano consacrato di entrare nel \"pomerium\". Come risultato, le visite di stato risultavano in qualche modo scomode; Cleopatra, ad esempio, non entr\u00f2 mai nella citt\u00e0 di Roma, quando venne a fare visita a Gaio Giulio Cesare.\nInoltre, a promagistrati e magistrati dotati di \"imperium\" era vietato andare in armi oltre questo confine, e cedevano il loro \"imperium\" immediatamente se lo oltrepassavano. Come risultato, un generale in attesa di celebrare il trionfo, era obbligato ad attendere fuori dal \"pomerium\" fino al momento della celebrazione. Per lo stesso motivo i littori non portavano le scuri nei fasci quando si trovavano nel pomerio.\nSolo il dittatore poteva esercitare l\"imperium\", il potere di mettere a morte un cittadino senza processo, entro il \"pomerium\": i 24 littori al suo seguito potevano dunque tenere le scuri innestate nei fasci anche \"domi\".\nI \"Comitia Centuriata\", l'assemblea dei cittadini divisi secondo le classi militari, erano tenuti nel Campo Marzio fuori dal \"pomerium\": era infatti l'assemblea delle centurie, dei cittadini armati.\nIl Teatro di Pompeo, dove Giulio Cesare venne assassinato con una congiura organizzata da Bruto e Cassio, era fuori dal \"pomerium\" e comprendeva una camera senatoriale, dove il Senato poteva riunirsi con la partecipazione di singoli senatori ai quali era vietato attraversare il \"pomerium\" e che quindi non avrebbero potuto recarsi alla Curia Hostilia.\nUn'estensione del \"pomerium\" ordinata da Claudio nel 49 \u00e8 provata dalla testimonianza storica certa di Tacito negli \"Annales\" e dalla scoperta di cippi che la confermano.\nRispettato anche da Costantino I che, nella creazione delle chiese edificate dopo l'Editto di Milano (313), si mantenne sempre lontano dal centro della citt\u00e0, lontano dal \"pomerium\" dove eresse solo costruzioni civili."}
{"id": "12471", "revid": "287204", "url": "https://it.wikipedia.org/wiki?curid=12471", "title": "Minstrel in the Gallery", "text": "Minstrel in the Gallery \u00e8 l'ottavo album dei Jethro Tull, prodotto da Ian Anderson, leader del gruppo, nel 1975 per conto della Five Star Record Ltd. Nel 2002 \u00e8 stato rimasterizzato in digitale dalla Abbey Road Studios.\nDescrizione.\nRegistrato quasi integralmente servendosi della ormai storica Maison Rouge Mobile (improbabile mezzo di trasporto equipaggiato con uno studio trasportabile praticamente completo) in un viaggio interminabile dall'Inghilterra a Monaco in corrispondenza del tour in Europa occidentale, l'album fu pubblicato l'anno successivo ad un'altra importante suite prodotta dai Jethro Tull: \"War Child\".\nRispetto alla precedente pubblicazione, \"Minstrel in the Gallery\" conferma la scelta del gruppo orientata verso le orchestrazioni, con l'integrazione fiati e viole nella costruzione del sound \"atmosferico\" di sfondo di ogni singolo brano. Continuando il paragone, \u00e8 poi altrettanto importante evidenziare che in realt\u00e0 la struttura del suono \u00e8 uno dei pochi punti di tangenza tra \"Minstrel in the Gallery\" e \"War Child\". Rispetto al secondo (di alcuni anni precedente in termini di registrazione), \"Minstrel in the Gallery\" propone una maggiore introspezione e liricit\u00e0, soprattutto per quanto concerne i testi delle singole canzoni.La versione definitiva dell'album fu suggellata dalla esecuzione in live area, presso una radio di Monte Carlo, della canzone che ha dato il titolo all'album (presente sul disco in due versioni: in \"live area\" e pi\u00f9 propriamente \"live\"). Nello stesso concerto venne eseguita anche \"Cold Wind to Valhalla\", presente anch'essa come traccia bonus sull'edizione rimasterizzata in cui i due brani sono stati accorciati. Le versioni complete sono disponibili nel bootleg \"Minstrels In The Red House\".A seguito di questo album, il bassista Jeffrey Hammond abbandon\u00f2 il gruppo per restituirsi, anima e corpo, alla sua attivit\u00e0 pre-Tulliana: la pittura.\nCopertina.\nSulla copertina del disco \u00e8 presente il quadro dal titolo \"Twelfth Night Revels in the Great Hall, Haddon Hall, Derbyshire\" (1838) del pittore britannico Joseph Nash.\nTracce.\nLP.\nTesti e musiche di Ian Anderson.\n\"Minstrel in the Gallery - 40th Anniversary: La Grande Edition\".\nIl 4 maggio 2015 venne pubblicato il box set \"Minstrel in the Gallery - 40th Anniversary: La Grande Edition\". Il disco venne riproposto in un cofanetto comprendente 2 CD, 2 DVD e, separatamente, il vinile o il CD singolo, contenenti tutti i brani remixati da Steven Wilson, brani extra ed il concerto del luglio 1975, tenuto al Palais Des Sports di Parigi, mixato da Jakko Jakszyk"}
{"id": "12472", "revid": "1543377", "url": "https://it.wikipedia.org/wiki?curid=12472", "title": "Assemblee romane", "text": "Le Assemblee romane erano istituzioni collegiali dell'antica Roma.\nQueste operarono sui principi della democrazia diretta, come nel caso dei Comitia Curiata, per cui il diritto di voto per le relative deliberazioni era attribuito a tutti i partecipanti dell'Assemblea, o sui principi della democrazia indiretta, come nel caso dei \"Comizi tributi\", dove il voto era attribuito alle Trib\u00f9.\nLe funzioni di queste assemblee furono varie, da quelle legislative, esecutive o religiose, e per uno stesso organismo assembleare, variarono nel corso del tempo, in relazione all'evoluzione politica e sociale della citt\u00e0.\nVaria anche la loro composizione, con assemblee aperte a tutti i cittadini romani, ed altre, come il Senato o il Concilium plebis, aperte solo ad una determinata classe sociale.\nDescrizione.\nNel sistema romano di democrazia diretta, due furono i principali modi di riunione, utilizzati per votare in materia legislativa, elettorale e giuridica: Comitia e Concilium.\nIl primo modo fu quello di convocare un'assemblea (\"comitia\", che letteralmente significa \"riunirsi\" o \"trovarsi in un luogo\"). Gli atti di un'assemblea erano applicati a tutti i cittadini romani.\nNon potevano autoconvocarsi, n\u00e9 assumere alcuna iniziativa autonoma. Spettava ai magistrati che le presiedevano indire l'adunanza, stabilire l'ordine del giorno e sottoporre al voto le proposte di legge, che l'assemblea poteva accettare o respingere, ma non modificare. La comparsa di qualche presagio infausto consentiva poi ai consoli, su avviso degli \u00e0uguri, di interrompere a propria discrezione i lavori delle assemblee popolari: non pu\u00f2 stupire che spesso si sia fatto un uso strumentale di questa prerogativa, al fine di bloccare risoluzioni indesiderate. D'altro lato ogni decisione dei comizi, prima di divenire vincolante, doveva ricevere la sanzione del senato.\nDiversamente dalle camere moderne, questi organi combinavano assieme funzioni elettorali, legislative e giuridiche, e possedevano il potere di emanare leggi \"ex post facto\", rendendo retroattivamente illegale una determinata azione. Si noti che il Senato Romano era una camera deliberativa, e non possedeva poteri legislativi o giuridici.\nIl secondo modo per riunirsi era quello di convocare un \"concilium\" (consiglio), che altri non era se non un luogo in cui una specifica classe di cittadini si riuniva.\nInvece la \"conventio\" (il cui significato letterale \u00e8 \"camminare insieme\") era un luogo non ufficiale per comunicare, come, ad esempio, per ascoltare un discorso politico. I privati cittadini che non detenevano alcuna carica politica potevano parlare solo prima di una \"conventio\", non invece prima di un'assemblea (\"comitia\") o di un \"concilium\". In sostanza una \"conventio\" era semplicemente un incontro informale, non avente potere legale o legislativo. Gli elettori solitamente si trovavano in questo genere di riunioni, ad ascoltare dibattiti e svolgere altre attivit\u00e0, prima di partecipare alle votazioni dei \"comitia\" o dei \"concilia\".\nUna sola assemblea poteva operare in un determinato momento, e ogni sessione, gi\u00e0 in corso, poteva essere sciolta se un magistrato era \"chiamato fuori\" (\"avocare\") dagli elettori. In aggiunta al magistrato che la presiedeva, vi erano spesso altri magistrati aggiuntivi, come suoi assistenti. Essi erano disponibili per aiutarlo a risolvere le controversie procedurali, oppure per fornire un meccanismo attraverso il quale gli elettori potessero impugnare le decisioni contro il magistrato che presiedeva l'assemblea.\nCi furono anche funzionari religiosi, come gli \"auguri\", pronti a dare un aiuto, contribuendo ad interpretare gli \"auspicia\" (segni degli dei, presagi). Inoltre, una ricerca preliminare dei presagi era condotta dal magistrato che avrebbe presieduto l'assemblea, la notte prima. In pi\u00f9 occasioni a noi note, i magistrati usavano i presunti presagi sfavorevoli come una scusa per sospendere una sessione che non stava andando come volevano.\nDurante i processi penali, il magistrato che doveva presiedere l'assemblea, era obbligato a notificare l'atto (\"diem dicere\") alla persona accusata, il primo giorno delle indagini (\"anquisito\"). Alla fine di ogni giornata, il magistrato doveva dare un altro avviso all'imputato (\"diem prodicere\"), nel quale lo aggiornava sullo stato delle indagini. Quando l'inchiesta era completata, era necessario che trascorresse un intervallo di tre \"giorni di mercato\", prima di esprimere il voto finale, riguardo alla condanna o all'assoluzione.\nStoria.\nEpoca regia.\nDurante l'epoca regia solo un'assemblea, i comizi curiati, avevano una qualche forma di potere legislativo, che per\u00f2 non andavano oltre al potere di ratificare i decreti del re. Le funzioni dell'altra assemblea, i comizi calati, erano di tipo puramente religioso.\nAll'inizio di quest'epoca il popolo romano era organizzato sulla base delle tre trib\u00f9 e delle trenta curie (dieci per ogni trib\u00f9), curie che erano la base organizzative per i primi \"comitia \"romani.\nIl voto di ciascuna singola \"Curia\" era determinato dal voto della maggioranza dei suoi membri, e il voto complessivo dell'assemblea, che fosse \"Comitia curiata\" o \"Comitia calata\", era determinato dalla maggioranza dei voti espressi dalle Curie, per cui occorreva avere il voto di sedici curie, per ottenere la maggioranza in assemblea.\nEpoca repubblicana.\nPolibio raccontando dei poteri della Repubblica romana scrive:\nAnche il popolo aveva importanti poteri secondo la costituzione repubblicana, potendo conferire onori o infliggere punizioni, provvedimenti che secondo sempre Polibio costituivano i mezzi attraverso i quali erano mantenuti i regni e gli Stati, ovvero ogni forma di vita sociale. Spesso il popolo era giudice sulla consistenza di una multa, soprattutto nei casi in cui il risarcimento del danno fosse considerevolmente elevato, in modo particolare quando si trattava importanti ex-magistrati. E sempre il popolo poteva decidere sulle cause capitali.\nNel caso che qualcuno venisse giudicato per un reato che comportava la pena capitale, poco prima della condanna, era consuetudine presso i Romani concedere la possibilit\u00e0 di accettare un volontario esilio, possibilit\u00e0 che era concessa prima della ratifica del verdetto, vale a dire prima del voto dell'ultima \"tribus suffragiorum\". Gli esuli erano invitati a rifugiarsi nei territori di Napoli, Preneste, Tivoli e in tutte le altre \"civitates foederatae\".\nIl popolo poteva, inoltre, conferire le pubbliche cariche a coloro che ne erano meritevoli; approvare o non approvare le leggi; confermare una dichiarazione di guerra, ratificare un patto di alleanza, la fine di una guerra o un trattato di pace, rendendo ciascuno di questi atti esecutivo o meno. \u00c8 previsto, infine, che i consoli, al momento di lasciare la loro carica, rendano conto del loro operato al popolo.\nIl senato era obbligato a rispettare i desideri dei cittadini romani, non potendo compiere inchieste sui pi\u00f9 importanti reati contro la \"Res publica\", per i quali \u00e8 prevista la pena capitale e farne eseguire la sentenza, se il popolo non ratificava il preliminare \"senatus consultum\". Identica cosa si verifica nel caso in cui, qualora venga proposta una qualche legge che miri o a togliere al senato una parte dell'autorit\u00e0 che possiede, o ad abolire i suoi privilegi o anche a ridurre i profitti dei singoli senatori, era il popolo che doveva approvare o meno ogni provvedimento del genere.\nIl popolo si trovava, invece, in un rapporto di dipendenza nei confronti del Senato, poich\u00e9 molti dei lavori dati in appalto dai censori in tutta Italia per la costruzione ed il restauro di varie opere pubbliche (dai corsi d'acqua, ai porti, pascoli, miniere, terreni, ecc.), erano di competenza dell'assemblea senatoria, che ne aveva pieni poteri. Questi appalti erano gestiti dal popolo e, quindi, quasi tutti i cittadini vi erano coinvolti, ottenendone i relativi guadagni. Il Senato poteva, inoltre, concedere proroghe e, nel caso di una situazione difficile, degli sgravi o addirittura rescindere un contratto d'appalto. Erano molti, pertanto, i modi attraverso i quali il Senato poteva danneggiare pesantemente quelli che trattavano i beni dello Stato, anche perch\u00e9 i giudici della maggior parte dei processi civili, pubblici o privati, che riguardano casi di particolare gravit\u00e0, erano nominati tra i membri del Senato. Era convenienza per i cittadini far bene attenzione a non ostacolarlo, opponendosi alle sue decisioni. Cos\u00ec pure, risultava difficile opporsi anche alle disposizioni dei consoli in quanto, quando si trovavano durante una campagna militare, dipendevano totalmente da questi ultimi.\nLe riforme di Silla.\nDurante il suo consolato dell'88 a.C., Lucio Cornelio Silla pass\u00f2 una serie di \"leges Corneliae\" che alterarono radicalmente la struttura della Repubblica. La sua terza legge proibiva ai \"Comitia Populi Tributa\" ed all'Assemblea della Plebe di esaminare qualsiasi legge a meno che non fosse inviata alle assemblee da un \"senatus consultum\" con una raccomandazione di valutazione favorevole. La sua quarta legge ristrutturava i \"Comitia Centuriata\" in modo che la prima classe\u2014i senatori e i cavalieri pi\u00f9 potenti\u2014avesse quasi il cinquanta per cento del potere di voto. La quinta legge spogli\u00f2 entrambe le assemblee tribali\u2014i \"Comitia Populi Tributa\" ed all'Assemblea della Plebe\u2014delle loro funzioni legislative, lasciando la legislazione nelle mani di ristrutturati \"Comitia Centuriata\" (alle assemblee tribali rimasero l'elezione di certi magistrati e la conduzione dei processi, ma questi non potevano tenersi se non erano autorizzati da un \"senatus consultum\").\nQueste riforme furono rovesciate dai \"Populares\" guidati da Mario e Lucio Cornelio Cinna, ripristinate da Silla durante la sua dittatura \"rei publicae constituendae\" e di nuovo rovesciate dopo la sua morte. Queste rappresentano uno dei pi\u00f9 ampi e diretti cambiamenti della costituzione romana sia durante il periodo della Repubblica che durante quello dell'Impero.\nOrganismi assembleari.\n\"Comitia Calata\".\nI \"Comitia Calata\" erano la pi\u00f9 antica delle assemblee romane con funzioni prevalentemente religiose. A loro sembra venisse affidata la nomina del \"rex sacrorum\" e dei flamini.\n\"Comitia Curiata\".\nNati in epoca regia, con la funzione di confermare o meno la designazione del Re effettuata dal Senato, assunsero funzioni legislative nel primo periodo della Repubblica romana, prima di perdere importanza e funzioni, a vantaggio di altre assemblee romane.\n\"Comitia Centuriata\".\nI \"Comitia Centuriata\" (Comizi delle Centurie), che la tradizione fa nascere per volont\u00e0 di Servio Tullio, diventarono una delle pi\u00f9 importanti assemblee romane dove il popolo romano esercitava alcune funzioni di tipo elettivo o giudiziario. Per la modalit\u00e0 con cui avvenivano le sue votazioni, si pu\u00f2 sostenere la natura timocratica del governo romano, almeno nel periodo di maggior rilevanza di questa forma assembleare cittadina.\n\"Comitia Populi Tributa\".\nI \"Comitia Populi Tributa\" (Comizi Tributi del Popolo) sia patrizi che plebei, distribuiti in trentacinque trib\u00f9. Rappresentativi di un sistema di democrazia indiretta, variarono le proprie funzioni nel corso del tempo.\n\"Concilium Plebis\".\nIl \"Concilium Plebis\" (Assemblea della Plebe), costituitisi in seguito alla secessione della plebe sul Monte Sacro nel 494 a.C., erano espressione della volont\u00e0 della Plebe romana. La sua prima attribuzione fu quella del Plebiscito, una deliberazione assembleare che impegnava la Plebe, ma non anche i Patrizi.\nSenato.\nIl Senato romano era una assemblea romana cui inizialmente potevano partecipare unicamente esponenti della classe sociale dei Patrizi. Probabilmente nata con la funzione di consigliare il Re, assunse diverse funzioni e rilevanza nel corso della Storia di Roma."}
{"id": "12473", "revid": "1534172", "url": "https://it.wikipedia.org/wiki?curid=12473", "title": "Altair", "text": "Altair (IPA: ; \u03b1 Aql / \u03b1 Aquilae / Alfa Aquilae) \u00e8 una stella bianca di sequenza principale avente magnitudine +0,77, che si trova a una distanza di circa 17 anni luce dalla Terra, nella costellazione dell'Aquila. \u00c8 la stella pi\u00f9 luminosa della costellazione nonch\u00e9 la dodicesima stella pi\u00f9 brillante del cielo notturno; \u00e8 inoltre una delle pi\u00f9 vicine alla Terra. \u00c8 anche uno dei vertici del Triangolo Estivo, essendo gli altri due Vega e Deneb. La sua vicinanza all'equatore celeste la rende osservabile da tutte le regioni popolate della Terra.\nAltair \u00e8 degna di nota per la sua rotazione su se stessa, molto rapida: misurando la larghezza delle sue linee spettrali, si \u00e8 appurato che compie una rotazione completa su s\u00e9 stessa in appena 8 ore e mezza. Per confronto, il Sole impiega circa 25 giorni per ruotare su s\u00e9 stesso. Tale velocit\u00e0 di rotazione schiaccia la stella ai poli, rendendola uno sferoide oblato. Altair \u00e8 anche una variabile Delta Scuti.\nOsservazione.\nAltair \u00e8 individuabile nella parte nord-orientale della costellazione dell'Aquila nei pressi della Via Lattea boreale, qui oscurata al suo centro dalla Fenditura dell'Aquila. La sua magnitudine apparente di +0,77 la rende facilmente distinguibile al centro di un trio di stelle formato, oltre che da Altair, da Alshain e Tarazed. Le tre stelle sono quasi allineate a formare una linea inclinata lunga 4\u00b0 46\" a cui estremi giacciono Tarazed e Alshain; Tarazed dista 2\u00b0 40\" da Altair e quest'ultima 2\u00b0 42\" da Alshain. Altair \u00e8 la stella nettamente pi\u00f9 luminosa delle tre, avendo Tarazed magnitudine apparente +2,72 e Alshain +3,71. L'asterismo \u00e8 reso suggestivo dai colori delle tre stelle dato che Altair \u00e8 bianca, Tarazed arancio-oro e Alshain giallo chiaro.\nAltair forma, assieme a Vega e a Deneb, uno dei tre vertici del Triangolo estivo. La sua distanza angolare da Vega \u00e8 di 34\u00b0, quella da Deneb di 38\u00b0, mentre Vega e Deneb distano fra loro 24\u00b0. Altair quindi rappresenta il vertice meridionale di un triangolo quasi isoscele che ha come base la linea che collega Deneb con Vega.\nLa declinazione di Altair \u00e8 +8\u00b0\u00a052'; quindi, pur essendo una stella dell'emisfero boreale, essa \u00e8 abbastanza vicina all'equatore celeste da essere visibile da tutte le regioni popolate della Terra. Essa risulta invisibile solo nelle regioni pi\u00f9 interne del continente Antartico. D'altra parte una tale posizione fa s\u00ec che Altair risulti circumpolare solo nelle regioni prossime al polo nord. Altair \u00e8 osservabile da entrambi gli emisferi durante i mesi compresi fra giugno e novembre e culmina il primo di settembre.\nAltair \u00e8 una stella ad elevato moto proprio. Essa si muove sulla sfera celeste 655 mas ogni anno. Questo significa che essa percorre quasi un grado d'arco ogni 5000 anni.\nAmbiente galattico.\nLa brillantezza apparente di Altair \u00e8 dovuta non tanto alla sua luminosit\u00e0 intrinseca, quanto al fatto che si tratta di una stella relativamente vicina. Infatti, la parallasse misurata dal satellite Hipparcos \u00e8 pari a 194,95 mas; ci\u00f2 pone Altair a una distanza di 16,73 anni luce dalla Terra. Si tratta, fra gli astri visibili ad occhio nudo, del decimo in ordine di distanza. Trovandosi relativamente vicina al Sole, Altair ne condivide lo stesso ambiente galattico. Le sue coordinate galattiche sono 47,74\u00b0 e -8,90\u00b0. Una longitudine galattica di circa 47\u00b0 significa che la linea ideale che congiunge il Sole e Altair, se proiettata sul piano galattico, forma con la linea ideale che congiunge il Sole con il centro galattico un angolo di 47\u00b0; ci\u00f2 implica che Altair \u00e8 leggermente pi\u00f9 vicina al centro galattico di quanto non sia il Sole. Una latitudine galattica di circa -8,90\u00b0 significa che Altair si trova poco pi\u00f9 a sud rispetto al piano su cui sono posti il Sole e il centro galattico.\nLe stella pi\u00f9 vicina ad Altair \u00e8 Gliese 752, una stella binaria composta da due deboli stelle rosse di sequenza principale, rispettivamente di classe M2,5 V e M8 V. La coppia dista da Altair 3,7 anni luce. Data la sua debolezza Gliese 752 non solo \u00e8 invisibile a occhio nudo dalla Terra (ha magnitudine apparente +17,3), ma lo sarebbe anche a un ipotetico osservatore posto su Altair. A 7,8 anni luce da Altair si trova invece un'altra stella binaria, 70 Ophiuchi, composta da due stelle arancioni di sequenza principale di classe K0 V e K5 V. Questo sistema \u00e8 visibile dalla Terra (ha magnitudine apparente +4,03) e lo sarebbe anche per un ipotetico osservatore posto su Altair. A 9,1 anni luce si trova HIP 103039, una stella rossa di classe M4, mentre a 9,8 anni luce si trova 61 Cygni, un'altra stella binaria composta da due stelle arancioni di sequenza principale.\nVega, che dista da Altair meno di 15 anni luce, sarebbe la stella pi\u00f9 brillante nei cieli di un ipotetico pianeta orbitante attorno ad Altair; di magnitudine -1,14 supererebbe ampiamente Canopo, mentre Sirio, distante 25 anni luce, avrebbe una magnitudine \"solo\" di +0,83.\nCaratteristiche.\nClassificazione e stato evolutivo.\nAltair \u00e8 classificata come stella di classe A7 V. Ci\u00f2 significa che Altair \u00e8 una stella bianca di sequenza principale con una temperatura superficiale media di 7.550 K, superiore a quella del Sole di circa 2.000 K. Tuttavia spesso Altair \u00e8 stata classificata come una stella di classe A7 IV-V. Se ci\u00f2 \u00e8 corretto, Altair \u00e8 una stella che sta terminando il suo ciclo vitale nella sequenza principale e che giace poco al di sopra di essa, alla base della striscia di instabilit\u00e0, una zona del diagramma H-R che interseca la sequenza principale nella regione compresa tra le stelle di classe A e quelle di classe F (1-2 M\u2609) e si estende quasi verticalmente verso le stelle pi\u00f9 luminose. Altair starebbe quindi apprestandosi a diventare una stella subgigante e ha intrapreso il cammino che la porter\u00e0 a diventare una gigante nel giro di alcuni milioni di anni.\nMassa e luminosit\u00e0.\nNon avendo compagne accertate, \u00e8 difficile calcolare con precisione la massa di Altair. Numerosi studi comunque la stimano compresa fra 1,7 e 1,8 M\u2609. Tali ipotesi circa la massa della stella derivano dalla sua posizione nel diagramma H-R. Per esempio, Su\u00e1rez e colleghi (2005) riportano un valore di 1,75 \u00b1 0,1 M\u2609, Peterson e colleghi (2006) stimano una massa di 1,791 M\u2609, mentre il RECONS riporta un valore di 1,71 M\u2609.\nLa luminosit\u00e0 assoluta di Altair pu\u00f2 essere stimata a partire dalla sua distanza e dalla sua magnitudine apparente, oltre che dalla sua temperatura superficiale, che permette di valutare quanta radiazione sia emessa nell'ultravioletto. Su\u00e1rez e colleghi (2005) stimano la luminosit\u00e0 assoluta della stella pari a 9,63 \u00b1 0,10 L\u2609; il valore riportato da Peterson e colleghi (2006) \u00e8 leggermente superiore: 10,64 \u00b1 0,27 L\u2609; il \"NASA Exoplanet Archive\" calcola un valore di 9,84 \u00b1 0,10 L\u2609. Utilizzando la relazione massa-luminosit\u00e0 e supponendo una massa di 1,75 M\u2609, si ricava che Altair dovrebbe avere una luminosit\u00e0 di 9,37 L\u2609. Altair, compatibilmente con il suo stato evolutivo, ha quindi probabilmente una luminosit\u00e0 leggermente superiore a quanto ci si aspetterebbe se fosse una stella di sequenza principale.\nGravit\u00e0 superficiale e metallicit\u00e0.\nLa gravit\u00e0 di superficie di Altair \u00e8 stimata avere un valore vicino a log\u00a0\"g\" = 4. Claret e colleghi (1995) assumono un valore log\u00a0\"g\" = 4, cos\u00ec come Ohishi e colleghi (2004), mentre Erspamer &amp; North (2003) calcolano un valore log\u00a0\"g\" = 4,13. Poich\u00e9 la gravit\u00e0 superficiale della Terra \u00e8 log\u00a0\"g\" = 2,99, ci\u00f2 significa che la gravit\u00e0 superficiale della stella \u00e8 circa 10 volte superiore a quella del nostro pianeta.\nLa metallicit\u00e0 di Altair, cio\u00e8 la presenza di elementi chimici pi\u00f9 pesanti dell'elio, \u00e8 inferiore a quella del Sole. Tuttavia il valore preciso \u00e8 incerto e le stime riportate dagli studiosi variano anche di molto. Zakhozhaj &amp; Shaparenko (1996) e Erspamer &amp; North (2003) propongono [Fe/H] = -0,24. Se questo valore fosse corretto, Altair avrebbe il 57% dell'abbondanza di metalli presenti nel Sole. Tuttavia Buzasi e colleghi (2004) riportano [Fe/H] = -0,15 (70% della metallicit\u00e0 solare), mentre Domiciano de Souza (2005) [Fe/H] = \u22120,34 (45% della metallicit\u00e0 solare).\nConoscendo la luminosit\u00e0 assoluta, la temperatura superficiale, la metallicit\u00e0 e la gravit\u00e0 di superficie di Altair \u00e8 possibile formulare ipotesi circa l'et\u00e0 della stella. Lachaume e colleghi (1999) hanno calcolato una et\u00e0 di 1,23 miliardi di anni, mentre Domiciano de Souza (2005) una et\u00e0 compresa fra 1,2 e 1,4 miliardi di anni.\nVariabilit\u00e0.\nSulla base di osservazioni compiute dal telescopio spaziale WIRE nel 1999 Altair \u00e8 stata riconosciuta come una stella variabile \u03b4 Scuti. Si tratta di stelle subgiganti o di sequenza principale aventi classe compresa fra A2 e F0 che variano la loro luminosit\u00e0 di meno di 0,3 magnitudini con periodi inferiori a 0,3 giorni. La curva di luce di Altair pu\u00f2 essere interpretata come la somma di parecchie onde sinusoidali con periodi compresi fra 0,8 e 1,5 ore corrispondenti ad altrettanti modi di oscillazione della stella. In particolare il modo fondamentale ha un periodo di 1,52 ore e una ampiezza di 420 ppm. Esso corrisponde probabilmente a una pulsazione radiale della stella.\nUna stella singola.\nAltair \u00e8 probabilmente una stella singola. Finora non sono state osservate n\u00e9 compagne, sia stellari che substellari (nane brune), n\u00e9 pianeti. Inoltre non \u00e8 stata finora rilevata la presenza di polvere intorno alla stella.\nVelocit\u00e0 di rotazione e schiacciamento ai poli.\nLa caratteristica meglio studiata di Altair \u00e8 la sua alta velocit\u00e0 di rotazione, che produce un marcato schiacciamento della stella ai poli.\nStoria delle osservazioni.\nIl diametro angolare di Altair fu misurato con tecniche interferometriche da R. Hanbury Brown e collaboratori presso l'Osservatorio Narrabri negli anni sessanta. Essi appurarono che il diametro della stessa era di 3 millarcosecondi. Sebbene i dati indicassero che Altair era schiacciata ai poli, essi erano insufficienti per misurarne con precisione lo schiacciamento. Successivamente lo schiacciamento di Altair fu osservato nelle frequenze dell'infrarosso mediante il Palomar Testbed Interferometer nel 1999 e 2000. Il resoconto di queste osservazioni \u00e8 contenuto in un lavoro del 2001 pubblicato da G. T. van Belle e collaboratori.\nLa teoria predice che, a causa della sua forma a sferoide oblato, la gravit\u00e0 superficiale e la temperatura effettiva di Altair siano inferiori all'equatore rispetto ai poli. La distanza della superficie dal centro, dove l'energia della stella viene prodotta, \u00e8 infatti maggiore all'equatore rispetto ai poli. Questo fenomeno, conosciuto come oscuramento gravitazionale o effetto von Zeipel, fu confermato da osservazioni compiute mediante il Navy Prototype Optical Interferometer (NPOI) nel 2001 da Ohishi e colleghi (2004) e da Peterson e colleghi (2006). Anche Domiciano de Souza e colleghi (2005) hanno potuto osservare l'oscuramento gravitazionale di Altair utilizzando lo strumento VINCI del Very Large Telescope (VLT).\nAltair \u00e8 anche una delle poche stelle della quale disponiamo di una immagine non puntiforme. Nel 2006 e 2007 J. D. Monnier e colleghi hanno ottenuto una immagine di Altair utilizzando lo strumento MIRC dell'interferometro CHARA Array situato presso l'Osservatorio di Monte Wilson. Era la prima volta che una stella di sequenza principale diversa dal Sole veniva risolta. L'immagine a falsi colori fu pubblicata nel 2007 ed \u00e8 riportata qui a fianco: le regioni pi\u00f9 luminose sono rappresentate in bianco, quelle meno luminose in blu. Nell'immagine il nord (la direzione verso il polo nord celeste) \u00e8 in alto, mentre l'est \u00e8 a sinistra; la linea bianca rappresenta l'asse di rotazione della stella, mentre la griglia nera mostra la latitudine e la longitudine di un sistema di coordinate centrato su Altair. L'oscuramento gravitazionale \u00e8 chiaramente visibile dalla macchia bianca nei pressi del polo e dal colore blu dell'equatore, che indica una temperatura pi\u00f9 bassa.\nRaggio, velocit\u00e0 di rotazione, inclinazione.\nSe a grandi linee gli studiosi concordano circa la forma e la distribuzione delle temperature superficiali di Altair, c'\u00e8 meno accordo circa i valori precisi del raggio, della velocit\u00e0 di rotazione e dell'inclinazione dell'asse di rotazione della stella rispetto alla nostra visuale. Quest'ultimo valore in particolare, bench\u00e9 difficile da ricavare, \u00e8 decisivo: la forma ellissoidale del disco che appare agli strumenti, sebbene ci offra delle indicazioni sulla reale forma della stella, fornisce solo dei vincoli riguardo ad essa e non la indica in modo univoco: in particolare, finch\u00e9 non conosciamo l'inclinazione dell'asse di rotazione, non avremo una idea precisa del suo reale schiacciamento.\nPer quanto riguarda le dimensioni del disco ellittico che appare dalla Terra, Van Belle e colleghi (2001) hanno misurato un asse maggiore di 3,461 \u00b1 0,038 mas e un asse minore di 3,037 \u00b1 0,069 mas; Ohishi e colleghi (2004), che tengono conto delle differenze di luminosit\u00e0 fra le varie parti del disco della stella, causate dalla non uniforme temperatura superficiale, hanno ottenuto un asse maggiore di 3,77 mas e un asse minore di 3,29 mas; Domiciano de Souza e colleghi (2005) hanno ricavato valori simili: 3,83 \u00b1 0,06 mas e 3,29 mas; infine Peterson e colleghi (2006) hanno ottenuto valori rispettivamente di 3,598 \u00b1 0,017 mas e 3,056 \u00b1 0,047 mas. Il disco ha un angolo di posizione di -61,8\u00b0 \u00b1 0,8\u00b0 rispetto al polo nord celeste.\nDate le dimensioni del disco ellittico, se si conosce anche l'inclinazione dell'asse di rotazione della stella rispetto alla nostra visuale, \u00e8 possibile ricavare la misura del raggio polare ed equatoriale della stella espressi in mas; conoscendo la distanza della stella da noi, \u00e8 poi possibile esprimere il raggio polare ed equatoriale in raggi solari. In particolare, se l'inclinazione dell'asse rispetto alla nostra visuale \u00e8 di 90\u00b0, se cio\u00e8 l'asse minore dell'ellisse coincide con l'asse di rotazione della stella, allora l'asse minore dell'ellisse coinciderebbe con il diametro polare e l'asse maggiore con il diametro equatoriale della stella; ma se l'asse di inclinazione \u00e8 minore di 90\u00b0, allora lo schiacciamento di Altair ai poli \u00e8 maggiore di quanto non appaia dalla forma visibile del disco ed \u00e8 tanto maggiore quanto pi\u00f9 il valore dell'inclinazione \u00e8 vicino a 0\u00b0 (cio\u00e8 quanto pi\u00f9 la stella rivolge a noi uno dei suoi poli).\nSfortunatamente, alcune delle stime dell'inclinazione dell'asse di rotazione di Altair (Van Belle e colleghi (2001) e Ohishi e colleghi (2004)) sono viziate da errori, quali lo scambio inavvertito delle coordinate. Gli altri risultati mostrano un accordo solo parziale: Reiners e Royer (2004) stimano che l'angolo di inclinazione sia superiore a 68\u00b0. Se cos\u00ec \u00e8, la velocit\u00e0 di rotazione della stella \u00e8 inferiore a 245\u00a0km/s, il 54% della velocit\u00e0 critica, oltre la quale la stella si distruggerebbe. Domiciano de Souza e colleghi (2005) invece stimano un angolo di inclinazione molto minore: 55\u00b0 \u00b1 8\u00b0; questo si traduce in una stima superiore della velocit\u00e0 di rotazione: 277\u00a0km/s, il 77% delle velocit\u00e0 critica. Inoltre gli studiosi stimano un raggio equatoriale di 2,117 \u00b1 0,035 R\u2609 e un raggio polare di 1,818 R\u2609; di conseguenza il rapporto fra raggio equatoriale e raggio polare \u00e8 1,164, cio\u00e8 la stella ha un raggio equatoriale che \u00e8 pi\u00f9 grande del raggio polare del 16,4%. Nel modello di Peterson e colleghi (2006) Altair ha una inclinazione di 63,9\u00b0; ci\u00f2 si traduce in una velocit\u00e0 di rotazione all'equatore di 273\u00a0km/s, il 72% della velocit\u00e0 critica; essi stimano il raggio equatoriale essere pari a 1,988 \u00b1 0,009 R\u2609 e quello polare pari a 1,636 \u00b1 0,022 R\u2609, con un rapporto fra i due di 1,21. Infine Monnier e colleghi (2007), che hanno utilizzato l'interferometro con la risoluzione pi\u00f9 alta (0,64 mas), hanno stimato una inclinazione dell'asse di rotazione di 57,2\u00b0 \u00b1 1,9\u00b0, una velocit\u00e0 di rotazione all'equatore di 285\u00a0km/s (il 92% di quella critica), un raggio equatoriale di 2,029 \u00b1 0,007 R\u2609 e un raggio polare di 1,634 \u00b1 0,011 R\u2609; di conseguenza lo schiacciamento \u00e8 1,24. Se questi dati sono corretti, Altair compie una rotazione su s\u00e9 stessa in sole 8,64 ore.\nDistribuzione della temperatura e della gravit\u00e0 superficiali.\nEssendo Altair uno sferoide oblato, i diversi punti della sua superficie hanno distanze differenti dal centro della stella. Di conseguenza essa presenta temperature e gravit\u00e0 superficiali differenti a seconda della latitudine. Nel modello di Domiciano de Souza e colleghi (2005), la temperatura ai poli \u00e8 di 8.500 K, mentre all'equatore la temperatura \u00e8 di circa 6.500 K. Peterson e colleghi (2006) invece stimano una temperatura polare di 8.740 \u00b1 140 K e una equatoriale di 6.890 \u00b1 60 K. Inoltre, nel loro modello la gravit\u00e0 ai poli \u00e8 4,266 \u00b1 0,012 log\u00a0\"g\", mentre all'equatore \u00e8 3,851 \u00b1 0,035 log\u00a0\"g\". Infine, Monnier e colleghi (2007) ipotizzano una temperatura polare di 8.450 \u00b1 140 K e una equatoriale di 6.860 \u00b1 150 K.\nLe stelle con massa uguale o maggiore di 1,8 M\u2609 trasportano l'energia dal nucleo alla superficie mediante radiazione. Le stelle meno massicce e meno calde in superficie presentano invece uno strato superficiale convettivo che \u00e8 tanto pi\u00f9 spesso quanto meno la stella \u00e8 massiccia. Se Altair fosse sferica, i suoi strati superficiali sarebbero abbastanza caldi da essere radiativi. Tuttavia l'ineguale temperatura superficiale di Altair, dovuta al suo schiacciamento polare, comporta che le sue regioni equatoriali non siano abbastanza calde da trasportare l'energia mediante radiazione. Altair ha pertanto dei poli radiativi e una zona equatoriale convettiva. Ci\u00f2 ha la conseguenza che, contrariamente a quanto ci si aspetterebbe da una stella della massa di Altair, essa presenta una corona.\nCorona ed emissione di raggi X.\nLa presenza di una corona stellare dipende dal meccanismo con cui la stella trasporta l'energia: solo le stelle che hanno una zona superficiale convettiva presentano una corona, mentre questa \u00e8 assente nelle stelle che possiedono un meccanismo superficiale di trasporto dell'energia radiativo. Che Altair avesse una corona e una cromosfera \u00e8 noto fin dagli anni novanta. Ci\u00f2 rappresentava un problema per le teorie che cercano di modellare la struttura stellare in quanto stelle della massa di Altair dovrebbero essere sufficientemente calde in superficie per essere radiative in tale zona. Tuttavia la scoperta dello schiacciamento polare di Altair ha risolto il problema: la temperatura nella zona equatoriale \u00e8 sufficientemente bassa perch\u00e9 si inneschino fenomeni convettivi.\nLa corona di Altair \u00e8 stata studiata mediante il telescopio spaziale XMM-Newton per i raggi X. Come \u00e8 prevedibile, le strutture coronali sono presenti soprattutto nelle zone equatoriali della stella e in quelle di bassa latitudine. Esse sono relativamente deboli: l'emissione di raggi X rappresenta solo un venticinquemilionesimo della radiazione totale della stella, un valore 10.000 volte inferiore a quello riscontrabile nelle stelle meno massicce. Probabilmente ci\u00f2 \u00e8 dovuto sia al fatto che le strutture coronali interessano solo parte della stella, sia al fatto che le zone convettive sulla superficie di Altair sono molto sottili. Le strutture coronali hanno una temperatura compresa fra 1 e 4 milioni di K, con una media di 2,5 milioni di K. Esse presentano una variabilit\u00e0 di circa il 30%: parte di questa variabilit\u00e0 \u00e8 dovuta a un ciclo di circa 10 ore, forse legato alla rotazione della stella; parte \u00e8 invece probabilmente dovuta alla ristrutturazione della corona stessa. Non sono stati osservati brillamenti o cambiamenti spettrali significativi.\nLuminosit\u00e0 comparata nel tempo.\nLa velocit\u00e0 radiale di Altair \u00e8 -26,1 \u00b1 0,9\u00a0km/s. Ci\u00f2 significa che Altair sta avvicinandosi a noi e che di conseguenza la sua magnitudine apparente \u00e8 destinata ad aumentare nei prossimi millenni. In particolare, Altair continuer\u00e0 ad avvicinarsi alla Terra per i prossimi 140.000 anni, al termine dei quali la stella si trover\u00e0 a poco pi\u00f9 di 9 anni luce da noi e briller\u00e0 a una magnitudine apparente di -0,53. A quel punto Altair comincer\u00e0 ad allontanarsi dalla Terra e la sua luminosit\u00e0 apparente comincer\u00e0 a declinare.\nL'aumento di luminosit\u00e0 a cui Altair andr\u00e0 incontro la porter\u00e0 ad essere fra 140.000 anni la terza stella pi\u00f9 luminosa del cielo, dopo Sirio e Canopo. Sirio, infatti, aumenter\u00e0 la propria luminosit\u00e0 per i prossimi 50.000 anni, quando raggiunger\u00e0 il picco di -1,66; poi la sua luminosit\u00e0 comincer\u00e0 a declinare, comunque fra 140.000 anni essa sar\u00e0 ancora la stella pi\u00f9 brillante del cielo con una magnitudine di -1,37. Canopo ha raggiunto la sua massima luminosit\u00e0 apparente 3,11 milioni di anni fa, quando brillava a una magnitudine di -1,86. Da allora Canopo sta diminuendo la sua luminosit\u00e0, ma molto lentamente: attualmente ha una magnitudine di -0,74, che la rende la seconda stella pi\u00f9 brillante del cielo notturno, e lo sar\u00e0 ancora fra 140.000 anni, quando briller\u00e0 a una magnitudine di -0,57.\nAltre stelle, attualmente pi\u00f9 luminose di Altair, come , Arturo e Procione, si troveranno tutte nel punto pi\u00f9 vicino alla Terra entro i prossimi 50.000: fra 50.000 esse staranno diminuendo la propria luminosit\u00e0 e saranno l'una dopo l'altra superate da Altair. Vega, un'altra stella attualmente pi\u00f9 luminosa di Altair, \u00e8 invece destinata ad aumentare la propria luminosit\u00e0 per i prossimi 290.000 anni, quando raggiunger\u00e0 il picco di -0,81. Tuttavia, il suo aumento di luminosit\u00e0 \u00e8 molto pi\u00f9 lento di quello di Altair, sicch\u00e9 quest'ultima superer\u00e0 Vega fra circa 110.000 anni. Nondimeno, fra 140.000 anni, quando la luminosit\u00e0 di Altair comincer\u00e0 a declinare, quella di Vega star\u00e0 continuando ad aumentare, sicch\u00e9 Vega superer\u00e0 nuovamente Altair in luminosit\u00e0 entro poche migliaia di anni.\nLa tabella sottostante indica i dati delle magnitudini apparenti delle stelle esaminate nel grafico, con un campionamento di 25\u00a0000 anni; il grassetto indica la stella pi\u00f9 luminosa nel periodo indicato.\nEtimologia e cultura.\nIl nome \"Altair\" risale al Medioevo; \u00e8 una abbreviazione dell'arabo \u0627\u0644\u0646\u0633\u0631 \u0627\u0644\u0637\u0627\u0626\u0631, \"al-nasr al-\u1e6d\u0101\u02beir\", che significa \"l'aquila volante\". Il termine \"Al Nesr Al Tair\" appare nel catalogo di Mu\u1e25ammad al-Akh\u1e63\u0101\u1e63\u012b al-Muwaqqit () e in realt\u00e0 denotava l'asterismo formato da Altair, Tarazed e Alshain. L'espressione araba derivava a sua volta da un nome babilonese o sumerico, visto che questi ultimi chiamavano Altair \"la stella dell'aquila\". A volte viene utilizzata anche l'ortografia \"Atair\".\nIn ambiente cinese, l'asterismo formato da Altair, Tarazed e Alshain \u00e8 conosciuto come (H\u00e9 G\u016d), che significa \"il tamburo del fiume\". Altair \u00e8 di conseguenza chiamata (H\u00e9 G\u016d \u00e8r), che significa \"la seconda stella del tamburo presso il fiume\", o pi\u00f9 letteralmente \"il tamburo del fiume II\". Tuttavia vengono pi\u00f9 spesso utilizzati altri nomi (Qi\u0101n Ni\u00fa X\u012bng) o (Ni\u00fa L\u00e1ng X\u012bng), che significano \"la stella del mandriano\". Questi nomi derivano dalla storia d'amore, ricordata durante la festa di Qixi, fra il pastore Ni\u00fa L\u00e1ng (Altair) e (Zh\u012b N\u016d), \"la tessitrice\", rappresentata dalla stella Vega. Zh\u012b N\u016d \u00e8 separata da Ni\u00fa L\u00e1ng e dai suoi due figli (Tarazed e Alshain) dalla Via Lattea. Essi si possono incontrare solo una volta all'anno, quando \u00e8 possibile attraversare la Via Lattea mediante un ponte di gazze ladre. Anche la festivit\u00e0 giapponese del , in cui Altair \u00e8 chiamata , \u00e8 basata sulla stessa leggenda.\nIn India l'asterismo formato da Altair, Tarazed e Alshain \u00e8 associato alla 22\u00aa Nakshatra (settori in cui veniva divisa l'eclittica), chiamata \"\u00c7ravana\" (l'orecchio) o \"\u00c7rona\" (lo zoppo) o \"A\u00e7vattha\" (il sacro albero del fico). Il reggente dell'asterismo \u00e8 il dio Visn\u00f9 e le tre stelle rappresentano i tre passi compiuti dal dio nel cielo.\nGli aborigeni australiani Koori chiamavano anch'essi Altair \"Bunjil\", che significa l'aquila cuneata; Tarazed e Alshain rappresentavano invece le sue mogli, cio\u00e8 due cigni neri. Invece il popolo aborigeno australiano che viveva vicino al fiume Murray chiamava Altair \"Totyerguil\". Essi credevano che il fiume Murray si era formato quando il cacciatore \"Totyerguil\" arpion\u00f2 il pesce gigante \"Otjout\" che, ferito, aveva scavato un canale nell'Australia meridionale prima di diventare la costellazione del Delfino.\nGli abitanti della Micronesia chiamavano Altair \"Mai-lapa\" (\"il vecchio/grande frutto dell'albero del pane\"), mentre i M\u0101ori la chiamavano \"Poutu-te-rangi\" (\"il pilastro del cielo\").\nIn astrologia si crede che Altair conferisca una natura coraggiosa, fiduciosa, ostinata, ambiziosa e prodiga; immediate, grandi e tuttavia effimere ricchezze; posizioni di comando, ma anche il rischio di provocare spargimenti di sangue. Inoltre si ritiene che i rettili siano pericolosi per coloro che sono influenzati da questa stella."}
{"id": "12475", "revid": "941", "url": "https://it.wikipedia.org/wiki?curid=12475", "title": "Cinque Nazioni", "text": ""}
{"id": "12476", "revid": "4252", "url": "https://it.wikipedia.org/wiki?curid=12476", "title": "Sistema numerico esadecimale", "text": "Il sistema numerico esadecimale (spesso abbreviato come esa o hex) \u00e8 un sistema numerico posizionale in base 16, cio\u00e8 che utilizza 16 simboli invece dei 10 del sistema numerico decimale tradizionale. Per l'esadecimale si usano in genere simboli da 0 a 9 per le prime dieci cifre, e poi le lettere da A a F per le successive sei cifre, per un totale di 16 simboli.\nRappresentazione.\nEcco una tabella che confronta le rappresentazioni esadecimali, decimali, ottali e binarie dei numeri fino a 15:\nPerci\u00f2 il numero decimale 143, la cui rappresentazione binaria \u00e8 1000\u00a01111, pu\u00f2 essere scritto come 8F in esadecimale.\nInformatica.\nIl sistema esadecimale \u00e8 molto usato in informatica, per la sua relazione diretta tra una cifra esadecimale e quattro cifre binarie. \u00c8 spesso usato come intermediario, oppure come sistema numerico a s\u00e9 stante. Per esempio, \u00e8 possibile esprimere un byte con esattamente due cifre esadecimali (invece che con tre decimali). \u00c8 interessante, infatti, notare come ogni cifra esadecimale corrisponda a un nibble, cio\u00e8 a un numero binario di quattro cifre.\nCi sono numerosi modi per denotare un numero come esadecimale, usati in differenti linguaggi di programmazione e di descrizione hardware:\nNon esiste un simbolo standard, perci\u00f2 tutte le convenzioni elencate sopra vengono utilizzate, e a volte lo stesso articolo pu\u00f2 contenere due convenzioni diverse. Ciononostante, non si crea molta confusione perch\u00e9 tutte sono non ambigue.\nLa parola \"esadecimale\" \u00e8 peculiare, perch\u00e9 il prefisso \"esa\" \u00e8 derivato dal greco \u03ad\u03be\u03b9 (exi) (che significa \"sei\"), e \"decimale\" deriva dalla parola latina per \"dieci\".\nConversioni con altri sistemi numerici.\nSistema decimale.\nUn metodo per convertire un numero esadecimale in decimale \u00e8 quello di moltiplicare le sue cifre per le potenze della base 16. Ad esempio 4F formula_1 dove F vale 15 (vedi tabella sopra):\nquindi formula_2.\n(Si ricordi che 160 = 1).\nAllora formula_3.\nL'operazione inversa - da decimale ad esadecimale - si realizza con una serie di divisioni successive. Si utilizza la divisione con resto. Vediamo un esempio:\nformula_4 quindi si arrotonda il risultato per difetto.\nOccorre ora trovare il resto, il modo pi\u00f9 semplice \u00e8 moltiplicare la parte decimale per il divisore della precedente operazione: formula_5. Infine si deve comporre il numero in sistema esadecimale: il 4 \u00e8 indicato dal simbolo 4, il 15 dal simbolo F: 4F.\nUn altro esempio:\nFB3 in esadecimale corrisponde al numero 4019 in base decimale. Si ha\nformula_6\nformula_7\nViceversa, convertiamo 4019 in esadecimale:\n4019:16 = 251 con resto 3.\nIl quoziente 251 va di nuovo diviso per 16,\n251:16 = 15 con resto 11,\nIl quoziente 15 \u00e8 minore della base 16 e il procedimento di divisione si arresta.\nSi scrive il numero partendo dall'ultimo risultato ottenuto e si risale la successione dei resti. Il numero esadecimale \u00e8 15-11-3\ncio\u00e8 F-B-3\nche si scrive FB3.\nSistema binario.\nLa ragione per cui si adopera in informatica \u00e8 che il sistema esadecimale pu\u00f2 essere considerato come una scrittura pi\u00f9 compatta del sistema binario. La conversione dalla base 16 alla base 2 e viceversa pu\u00f2 essere svolta per sostituzione di gruppi di cifre invece che con algoritmi di divisione.\nAd esempio, si consideri il seguente numero in base 16: A16BC916. Per convertirlo in base 2, \u00e8 sufficiente prelevare ciascuna cifra esadecimale e sostituirla con il suo equivalente nel sistema binario, come riportato nella colonna a destra della tabella iniziale. Seguendo questa procedura, si perviene al seguente risultato:\nPer ottenere la conversione opposta, invece, bisogna procedere nella maniera inversa: si suddivide il numero binario in gruppi di 4 cifre a partire da destra (se l'ultimo gruppo contiene meno di 4 cifre, vanno anteposti tanti zeri quanti servono per completarlo) e si sostituisce ogni gruppo con il suo equivalente esadecimale. Supponiamo ad esempio di convertire in base 16 il numero in base 2: 1001011111110010112. Effettuando le operazioni descritte in precedenza si ha:\nFrazioni.\nIl sistema esadecimale, come ogni sistema di numerazione posizionale, permette di rappresentare anche le frazioni, come numeri con la virgola: questi rappresentazioni possono essere limitate oppure illimitate periodiche, analogamente al caso decimale.\nAlcuni esempi:\nPoich\u00e9 la base 16 \u00e8 una potenza di 2, hanno una rappresentazione \"limitata\" solo le frazioni che hanno, come denominatore, una potenza di 2. Infatti le cifre si ripetono quando il denominatore contiene un fattore primo che non si trova nella base. Nel caso dei numeri esadecimali, questo si verifica se e solo se il denominatore non \u00e8 una potenza di due. Di conseguenza le frazioni esadecimali periodiche sono pi\u00f9 frequenti che nel caso decimale (10 ammette come fattori primi 2 e 5).\nI numeri irrazionali sono rappresentabili come numeri esadecimali illimitati aperiodici, esattamente come avviene nel caso decimale.\nInfine, analogamente al caso del periodo 9 in base 10, si ha: formula_8."}
{"id": "12478", "revid": "2056951", "url": "https://it.wikipedia.org/wiki?curid=12478", "title": "Rugby a 15", "text": "Il rugby a 15 (pron. o ; ingl. \"rugby union\", fr. \"rugby \u00e0 XV\"; tradotto come pallovale o anticamente gioco della palla ovale) \u00e8 uno sport di squadra che costituisce, insieme al rugby a 13 (ingl. \"rugby league\"), uno dei due grandi codici regolamentari in cui \u00e8 diviso il gioco del rugby.\nI due regolamenti, cos\u00ec come gli organismi e le federazioni nazionali e internazionali che vi fanno riferimento, sono indipendenti l'uno dall'altro.\nOriginario dell'Inghilterra, \u00e8 diffuso nelle Isole Britanniche (Inghilterra, Galles, Scozia e Irlanda), in Francia, in Oceania (Australia, Nuova Zelanda, Tonga, Figi, Samoa), in Sudafrica e ha un buon seguito in Italia, dove \u00e8 praticato fino dai primi anni del XX secolo, in Argentina, dove fu importato dalle famiglie originarie del Regno Unito e, in misura minore ma in qualche modo significativa, in altri Paesi come Spagna, Portogallo, Romania e alcuni Paesi gi\u00e0 repubbliche sovietiche (Russia, Ucraina e Georgia su tutte) nonch\u00e9 Giappone, Namibia, Canada, Stati Uniti e Uruguay.\nStoria.\nNell'ottobre del 1863 fu costituita la Football Association con l'intento di unificare le varie forme di gioco con la palla che venivano praticate all'epoca. Durante una serie di sei incontri, tenuti alla Freemason's Tavern di Londra, rappresentanti delle scuole pubbliche e delle universit\u00e0, insieme a un numero di associazioni indipendenti e importanti, si riunirono per stabilire un singolo regolamento del football.\nLa prima stesura prevedeva caratteristiche che sono ora parte del rugby come il correre in avanti con la palla ed essere caricati, trattenuti, sgambettati, ecc. Queste regole furono gradualmente scartate e fu adottata una variante delle \"Regole di Cambridge\", che tra l'altro prevedevano 11 giocatori.\nSi crearono cos\u00ec due fazioni: quella del \"Dribbling Game\" (ossia del calcio) e quella dell'\"Handling Game\" (ossia di quello che oggi \u00e8 il rugby).\nNella riunione finale i rappresentanti del Blackheath e di Rugby ritirarono la loro squadra dall'associazione a causa della rimozione della regola che permetteva \"hacking\" ossia calciare un avversario negli stinchi e il divieto di prendere la palla con le mani. Il Blackheath e un numero di altre squadre continuarono a giocare la loro versione di \"football\" che poi fu codificata come \"rugby football\".\nIl 26 gennaio 1871, durante la riunione dei rappresentanti di squadre importanti nel ristorante \"Pall Mall\" di Londra, si form\u00f2 la Rugby Football Union, che port\u00f2 all'unificazione del regolamento per tutte quelle squadre inglesi che giocavano una variante delle regole della Rugby School. Il \"test match\" tra Scozia e Inghilterra di quell'anno \u00e8 il pi\u00f9 antico confronto tra due nazionali. Nel frattempo l'hacking fu definitivamente messo fuori legge, ma rimasero validi il gioco con le mani e il placcaggio (ma non alle gambe). Sar\u00e0 proprio la questione dell'hacking a favorire la stesura delle regole finali.\nNel 1877 il numero di giocatori per squadra fu definitivamente ridotto da 20 a 15.\nIl 1\u00ba gennaio 1886 i delegati delle federazioni storiche del rugby, ovvero Scozia, Galles e Irlanda fondarono la International Rugby Board, l'organismo internazionale che disciplina e regolamenta il rugby union. L'Inghilterra inizialmente non prese parte all'iniziativa, ma vi si un\u00ec nel 1890.\nNell'ultimo decennio del XIX secolo prese il via uno scontro di origine culturale e sociale tra i club del nord dell'Inghilterra (composti prevalentemente da lavoratori) e quelli del sud (composti da studenti e aristocratici) sulla natura amatoriale o professionistica del gioco: i rappresentanti dei club settentrionali rivendicavano il diritto al compenso per le partite disputate sacrificando il lavoro, richiesta ritenuta oltraggiosa e molto poco nobile dalla RFU, per la quale il rugby doveva essere un'attivit\u00e0 puramente amatoriale (e tale rimarr\u00e0 fino al 1995); per questo, il 29 agosto 1895 ventuno club si separarono dalla RFU e s'incontrarono al George Hotel di Huddersfield, formando la Northern Rugby Football Union con il suo insieme di regole, che sarebbe in seguito diventata la Rugby Football League (RFL).\nIl rugby union fece parte del programma olimpico fino al 1924. Le nazionali vincitrici del titolo olimpico sono quelle di Francia nel 1900 (v. Rugby a 15 ai Giochi della VII Olimpiade), di Australia nel 1908, di Stati Uniti nel 1920 e 1924. Dal 2016 \u00e8 tornato ai Giochi, ma nella versione ridotta a sette giocatori (Rugby Seven), amministrata sempre dalla World Rugby.\nLa Federazione Italiana Rugby (FIR) si costitu\u00ec il 28 settembre 1928 e nel 1929 organizz\u00f2 il primo campionato italiano ufficiale di rugby.\nLa leggenda.\nSebbene sia spesso ritenuto erroneamente uno sport brutale, il rugby deve le sue origini a una delle pi\u00f9 aristocratiche scuole britanniche (quella di Rugby appunto, che gli ha dato il nome).\nSecondo la leggenda, nel 1823 il giovane studente William Webb Ellis, durante una partita a calcio giocata secondo uno dei tanti regolamenti allora in circolazione in Inghilterra, afferr\u00f2 il pallone con le mani e, anzich\u00e9 calciarlo come previsto, cominci\u00f2 a correre verso l'opposta linea di fondo. Gli sport allora non erano ancora dotati di regole codificate e molte varianti prevedevano che la palla potesse essere portata in mano (la principale differenza riguardava l'utilizzo delle mani - \"Handling game\", contrapposto al \"Dribbling game\"), quindi di per s\u00e9 la corsa di Webb Ellis non fu una vera e propria novit\u00e0 ma, anzi, una consuetudine ampiamente diffusa.\nLa storia di Webb Ellis cominci\u00f2 a circolare nel 1876, quattro anni dopo la sua morte, ad opera di Matthew Bloxam (un ex studente della Rugby School) che confess\u00f2 al giornale della scuola di aver appreso, da fonte anonima, che fu proprio Ellis in quell'occasione a stabilire il passaggio da un football giocato con i piedi ad uno giocato con le mani. Anche se le indagini successive provarono che nella stessa scuola di Rugby si praticava pi\u00f9 di uno sport in cui era permesso l'uso delle mani e che le regole del football variavano di anno in anno, William Webb Ellis \u00e8 entrato nel mito, passando alla storia come l'ideatore del Rugby Football. Ancora oggi il trofeo della coppa del mondo di rugby \u00e8 intestato a Webb Ellis e una targa alla Rugby School commemora il suo famoso quanto contestato gesto atletico. Comunque sia, tutti i testi di storia del rugby citano il celebre studente pur specificando i dubbi riguardo certe interpretazioni di quanto realmente avvenne.\nLe prime societ\u00e0.\nLe prime societ\u00e0 o associazioni che fondarono la Rugby Football Union furono 22:\nDescrizione.\nRegolamento.\nQuelle qui elencate sono solo le regole principali del rugby a 15.\nDimensioni del campo da gioco.\nIl recinto di gioco \u00e8 composto dal campo di gioco e dalle aree di meta.\nIl campo di gioco non deve mai eccedere i 100 metri in lunghezza tra le linee di meta ed i 70 metri in larghezza. Oltre la linea di meta c'\u00e8 l'area di meta, che deve essere tra i 10 ed i 22 metri di lunghezza, portando la lunghezza totale del campo ad un massimo di 144 metri. La lunghezza e la larghezza dell'area di gioco devono essere il pi\u00f9 possibile vicine alle dimensioni indicate.\nIl campo di gioco \u00e8 diviso in due dalla linea (continua) di met\u00e0 campo, in ciascuna met\u00e0 campo sono tracciate altre linee parallele alla linea di met\u00e0 campo:\nLe porte, a forma di \"hh\" si trovano al centro delle linee di meta. La distanza tra i due pali delle porte, di 9,4 metri come altezza minima, deve essere di 5,6 metri. I due pali sono uniti tra di loro da una barra trasversale, il lato superiore di tale barra deve essere a 3 metri dal terreno.\nRuoli dei giocatori e schieramento in campo.\nGli otto giocatori che costituiscono prima, seconda e terza linea sono definiti \"avanti\": gli avanti sono quelli che si contendono le mischie e le rimesse laterali. La mischia pu\u00f2 essere chiusa o aperta: a una mischia chiusa partecipano minimo 5 giocatori per parte e minimo altri 5 stanno vicino sin quando avviene l'apertura del gioco mentre a una mischia aperta (ruck) partecipano uno o pi\u00f9 giocatori in piedi a diretto contatto con l'avversario quando il pallone \u00e8 a terra. Nello schieramento in campo, dietro gli avanti stanno i due \"mediani\", dietro i mediani stanno quattro \"trequarti\" e dietro i trequarti c'\u00e8 un \"estremo\". L\"'utility back\" \u00e8 un particolare giocatore in grado di potere ricoprire diversi ruoli da trequarti. Gli atleti di tutti i ruoli, nelle scuole di tecnica per principianti, imparano a eseguire l'azione fondamentale ossia il placcaggio. Durante una partita sono permesse 7 sostituzioni per squadra.\nNel rugby union, la tipologia del gioco pi\u00f9 diffusa nel mondo, i ruoli dei giocatori e la loro disposizione in campo sono i seguenti (termini in inglese e italiano):\nSistema di punteggio.\nOgni meta realizzata vale cinque punti. Una meta si realizza depositando con una mano o le mani il pallone nell'area di meta avversaria direttamente.\nLa squadra che ha realizzato una meta ha diritto a un calcio di \"conversione\" o \"trasformazione\" che vale due punti: il calcio s'effettua dalla posizione perpendicolare al punto di realizzazione della meta con lo scopo di far superare al pallone la sbarra trasversale della porta. Altri tipi di calci sono quelli di \"punizione\" e di \"rimbalzo\" che se realizzati danno diritto a tre punti. Il calcio di punizione come quello di conversione viene definito \"piazzato\" in quanto il pallone \u00e8 fermo sul campo invece il calcio di rimbalzo avviene durante un'azione di gioco dopo aver fatto rimbalzare il pallone sul campo.\nModifiche nel calcolo di punteggio.\nNel corso della sua storia, il rugby ha cambiato spesso la valutazione dei punteggi, e per un certo periodo (sino al 1893) essa variava anche a seconda del paese.\nInizialmente contavano solo le trasformazioni e i drop, che valevano 1 punto chiamato \"goal\", mentre la meta non valeva alcun punto (in effetti il termine \"try\" usato in inglese, significava proprio che dava il diritto a \"provare\" il calcio di trasformazione). Non si potevano tentare calci a punto sulle punizioni, ci\u00f2 fu permesso solo dal 1893. Tra il 1888 e il 1977 era possibile tentare di \"trovare una porta\" con il \"calcio da mark\" (effettuato con la tecnica del drop). Si ha diritto a calciare dopo aver raccolto al volo la palla dopo un calcio (up-and-under) avversario. Oggi si pu\u00f2 fare solo raccogliendo la palla nei propri 22 metri e dal 1977 non si pu\u00f2 calciare in porta.\nI punti furono introdotti, almeno in Inghilterra, nel 1886: si evolveranno nel tempo anche per l'introduzione del calcio da mark (palla presa al volo) (introdotto nel 1891 - abrogato come possibilit\u00e0 di finalizzazione di punti nel 1977). L'evoluzione almeno per la RFU inglese sar\u00e0 la seguente:\nTornei maggiori.\nAccanto alla Coppa del mondo di Rugby, disputata ogni quattro anni, vengono giocati annualmente due prestigiosi tornei, il \"Sei Nazioni\" e il \"Rugby Championship\", rispettivamente svolti nell'emisfero boreale e in quello australe.\nNel contesto italiano, il TOP10 \u00e8 il campionato in cui si pu\u00f2 vedere il miglior livello di tecnica di gioco. Squadre che negli ultimi tempi hanno sempre lottato per il titolo nazionale sono: Benetton Rugby Treviso, Rugby Calvisano, Petrarca Rugby (Padova), Rovigo, Arix Viadana, Prato, e le due squadre di Parma (Overmach Rugby Parma e GRAN Rugby). Tuttavia la \"fuga\" dei nazionali verso Francia e Inghilterra sta impoverendo il livello tecnico delle squadre.\nSei Nazioni.\nIl torneo pi\u00f9 famoso prima della nascita della \"Coppa del mondo\" e del \"Tri-nations\" era il Cinque Nazioni (\"Five Nations\").\nDopo l'ammissione, attorno al 1880, di Galles e Irlanda alle sfide con Scozia e Inghilterra, si cominci\u00f2 a stilare una classifica annuale tra queste quattro squadre, classifica che rimase ufficiosa sino al 1894. Nel 1910 venne ammessa anche la Francia, squalificata dal 1931 al 1946, per motivi legati al professionismo e alla disciplina di gioco. In seguito questo torneo ha cambiato nome in quanto nel 2000 \u00e8 stata ammessa un'altra nazione, l'Italia, e quindi oggi \u00e8 chiamato il Sei Nazioni (\"Six Nations\"). Il torneo si \u00e8 svolto regolarmente salvo durante le guerre mondiali e nel 1972, quando vennero annullate le partite interne dell'Irlanda per la situazione politica in Irlanda del Nord.\nNel corso di questo torneo, alcune sfide possono determinare anche l'assegnazione di alcuni titoli secondari, alcuni dei quali simbolici e non riportati in alcun albo d'oro ufficiale, ma comunque considerati da giocatori e tifosi di grande rilevanza.\nRugby Championship.\nIl corrispettivo del Sei Nazioni al di sotto dell'equatore \u00e8 il Rugby Championship : una competizione simile nel modello a quella europea, nata come Tri Nations nel 1996, disputata fino al 2012 da tre nazionali (da cui il nome) di rugby che sono anche tra le pi\u00f9 celebri e forti al mondo ossia quella neozelandese, quella sudafricana e quella australiana. Con l'ammissione dell'Argentina il torneo ha assunto il nome \"The Rugby Championship\".\nAltri Tornei per nazioni.\nRiprendendo un tentativo simile effettuato tra il 1998 e il 2001, si disputa dal 2006 il \"IRB Pacific Nations Cup\" (o \"Sei Nazioni del Pacifico\") con le selezioni maggiori di Giappone, Samoa, Figi, Tonga e, dal 2013, Canada e Stati Uniti. Dal 2006 al 2009 ha partecipato la seconda squadra (Junior All Blacks) della Nuova Zelanda, peraltro dominando sempre il torneo, e ad essa nel 2007 e nel 2008 si \u00e8 aggiunta anche la nazionale \"A\" (emergenti) australiana. All'interno di questo torneo le sfide tra Figi, Samoa e Tonga danno origine al \"Pacific Tri nations\" che si disputa dal 1982.\nEsistono campionati continentali in Sudamerica (dominato dal 1951 dall'Argentina), Africa, Asia (dominato dal Giappone). Saltuariamente si disputano anche la \"Oceania Cup\" e il \"Campionato dei Caraibi\".\nIn Europa esiste un Campionato Europeo per nazioni, strutturato su 7 \"Divisioni\" con un meccanismo di promozioni e retrocessioni e non vede la partecipazione delle nazionali impegnate nel Sei Nazioni. Era chiamata dagli anglosassoni, con il termine improprio di \"Sei Nazioni B\".\nNella sua precedente forma (Coppa Fira o Coppa Europa), disputata sino al 1997, vedeva la partecipazione della Francia (che per\u00f2 schierava quasi sempre squadre minori) e dell'Italia che lo vinse proprio nel 1997, battendo i transalpini (che schierarono parte della formazione che sei giorni prima aveva vinto il 5 nazioni facendo il grande slam) a Grenoble. In questo trofeo, la Romania, tradizionale dominatrice, \u00e8 ultimamente incalzata da Georgia e dal Portogallo.\nQuesto trofeo serve anche a determinare le posizioni delle squadre nel caso siano previste le qualificazioni mondiali; in tal caso queste squadre entrano in gioco tardi rispetto ad altre europee. Inoltre, l'ultima classificata retrocede nella divisione inferiore.\nStatistiche internazionali.\nListe dei giocatori con le migliori statistiche. In grassetto i giocatori ancora in attivit\u00e0.\nMaggior numero di presenze.\nI dati sono aggiornati al 5 dicembre 2020.\nMigliori realizzatori di punti.\nI dati sono aggiornati al 31 ottobre 2020.\nMigliori realizzatori di mete.\nI dati sono aggiornati al 31 ottobre 2020.\nTerzo tempo.\nUna tradizione importante nel gioco del rugby \u00e8 il terzo tempo. Al termine della partita i giocatori delle due squadre sono soliti ritrovarsi assieme ai tifosi e a tutti coloro che hanno preso parte allo svolgimento della gara per festeggiare l'incontro appena concluso. La tradizione prevede un banchetto, offerto dalla squadra che ha ospitato l'incontro. L'atmosfera di cordialit\u00e0 nella quale si stemperano le tensioni della partita \u00e8 uno degli aspetti che pi\u00f9 divertono chi vi partecipa e pi\u00f9 affascinano chi segue questo sport da un punto di vista esterno.\nOld rugby o Veteran Rugby.\nL'Old rugby o Veteran Rugby \u00e8 una categoria di rugby riservata a quei giocatori che abbiano superato il trentacinquesimo anno di et\u00e0. Simile al rugby a 15, per quanto attiene alle regole generali di gioco, ha tuttavia alcuni accorgimenti in termini di regolamento, che consentono anche a chi non ha pi\u00f9, compatibilmente con l'et\u00e0, una buona forma fisica, di scendere in campo. Le regole applicate sono quelle dell\"'International Golden Oldies Rugby\".\nDal 2002 \u00e8 attivo l'European Golden Oldies Rugby (EGOR) che rappresenta il punto di riferimento dei club di veterani di tutta Europa i quali, una volta l'anno ed in location sempre diverse, hanno la possibilit\u00e0 di incontrarsi in un grande festival a loro dedicato.\nDal 2010 \u00e8 altres\u00ec attiva l'European Veterans Rugby Association (EVRA), con sede in Heidelberg (Germania), associazione che coordina l'attivit\u00e0 degli over 35 in tutta Europa, mentre in Italia il rugby dei non pi\u00f9 giovani \u00e8 particolarmente prolifico in Veneto, dove nel 2014 \u00e8 nato il CORV (Comitato Old Rugby Veneto) che organizza una sorta di campionato senza classifica."}
{"id": "12479", "revid": "838137", "url": "https://it.wikipedia.org/wiki?curid=12479", "title": "1352", "text": "Eventi.\nAssedio di Montecchio Vesponi da parte di Cortona con Milano contro Perugia con Firenze"}
{"id": "12480", "revid": "838137", "url": "https://it.wikipedia.org/wiki?curid=12480", "title": "1351", "text": ""}
{"id": "12481", "revid": "838137", "url": "https://it.wikipedia.org/wiki?curid=12481", "title": "1350", "text": ""}
{"id": "12482", "revid": "30610", "url": "https://it.wikipedia.org/wiki?curid=12482", "title": "1348", "text": ""}
{"id": "12483", "revid": "838137", "url": "https://it.wikipedia.org/wiki?curid=12483", "title": "1347", "text": ""}
{"id": "12484", "revid": "287204", "url": "https://it.wikipedia.org/wiki?curid=12484", "title": "1346", "text": ""}
{"id": "12485", "revid": "838137", "url": "https://it.wikipedia.org/wiki?curid=12485", "title": "1345", "text": ""}
{"id": "12486", "revid": "838137", "url": "https://it.wikipedia.org/wiki?curid=12486", "title": "1344", "text": ""}
{"id": "12487", "revid": "838137", "url": "https://it.wikipedia.org/wiki?curid=12487", "title": "1343", "text": ""}
{"id": "12488", "revid": "838137", "url": "https://it.wikipedia.org/wiki?curid=12488", "title": "1342", "text": ""}
{"id": "12489", "revid": "838137", "url": "https://it.wikipedia.org/wiki?curid=12489", "title": "1341", "text": ""}
{"id": "12490", "revid": "838137", "url": "https://it.wikipedia.org/wiki?curid=12490", "title": "1339", "text": ""}
{"id": "12491", "revid": "838137", "url": "https://it.wikipedia.org/wiki?curid=12491", "title": "1338", "text": ""}
{"id": "12492", "revid": "287204", "url": "https://it.wikipedia.org/wiki?curid=12492", "title": "1334", "text": ""}
{"id": "12493", "revid": "73843", "url": "https://it.wikipedia.org/wiki?curid=12493", "title": "1333", "text": ""}
{"id": "12494", "revid": "944090", "url": "https://it.wikipedia.org/wiki?curid=12494", "title": "1332", "text": ""}
{"id": "12495", "revid": "838137", "url": "https://it.wikipedia.org/wiki?curid=12495", "title": "1331", "text": ""}
{"id": "12496", "revid": "15756", "url": "https://it.wikipedia.org/wiki?curid=12496", "title": "Stella di Barnard", "text": "La Stella di Barnard, o Stella freccia di Barnard, \u00e8 una stella rossa di sequenza principale nella costellazione dell'Ofiuco. Mostra il pi\u00f9 grande moto proprio di ogni altra stella conosciuta (a parte il Sole), pari a 10,3 secondi d'arco all'anno. Tale moto proprio fu misurato dall'astronomo Edward Emerson Barnard nel 1916. Per questo viene anche a volte citata come \"Barnard's \"Runaway\" Star\", cio\u00e8 \"stella fuggitiva di Barnard\".\nTrovandosi a una distanza di 5,96 anni luce da noi, la Stella di Barnard \u00e8 anche una delle stelle pi\u00f9 vicine alla Terra: solo le tre componenti del sistema di sono pi\u00f9 vicine (non contando il Sole). Essendo per\u00f2 una debole nana rossa di magnitudine 9,51, non \u00e8 visibile a occhio nudo, ma solo tramite telescopi. Di classe spettrale M4V, la Stella di Barnard possiede una massa del 16% di quella del Sole, un raggio che \u00e8 circa un quinto di quello solare e una luminosit\u00e0 che \u00e8 appena lo 0,34% di quella della nostra stella.\nLa Stella di Barnard appare come una nana rossa relativamente stabile, indice di un'et\u00e0 di diversi miliardi di anni superiore a quella del Sole; tuttavia, seppur raramente, \u00e8 soggetta ancora a fenomeni di brillamenti, come quello osservato nel 1998. Tra le stelle pi\u00f9 studiate per la sua vicinanza e posizione favorevole per l'osservazione essendo vicina all'equatore celeste, \u00e8 stata in passato soggetta a diverse controversie. Per un decennio, tra gli anni sessanta e settanta, Peter van de Kamp sostenne che vi erano uno o pi\u00f9 giganti gassosi in orbita attorno a essa. Le affermazioni di Van de Kamp sulla presenza di grandi giganti gassosi vennero confutate a met\u00e0 degli anni settanta, ma questo lasciava tuttavia aperta la possibilit\u00e0 dell'esistenza di piccoli pianeti terrestri, di cui uno, di massa 3,2 volte quella terrestre, \u00e8 stato scoperto nel 2018.\nOsservazione.\nCon una magnitudine apparente pari a 9,51, la Stella di Barnard non \u00e8 visibile a occhio nudo, sebbene per la sua osservazione sia sufficiente un telescopio amatoriale. Appare circa 4\u00b0 a ovest della brillante e, giacendo solo 4\u00b0 a nord dell'equatore celeste, \u00e8 visibile da tutte le regioni popolate della Terra. D'altra parte questa posizione la rende circumpolare solo nelle regioni prossime al polo nord. Il periodo pi\u00f9 indicato per la sua osservazione cade fra maggio e ottobre.\nLa sua luminosit\u00e0 varia di 0,02 magnitudini in quanto \u00e8 una variabile BY Draconis; tuttavia questa minima differenza in luminosit\u00e0 \u00e8 impercettibile all'occhio umano ed \u00e8 rilevabile solamente con strumenti fotometrici.\nStoria delle osservazioni.\nNel 1916, nel confrontare una lastra fotografica appena acquisita presso l'osservatorio Lick con una dell'archivio dell'osservatorio Yerkes del 1894, Edward Emerson Barnard individu\u00f2 delle incongruenze: in una regione piuttosto ristretta del cielo (entro 4\u2032 l'una dall'altra) sembravano presenti quelle che inizialmente credette una nova e una stella variabile. Per classificare meglio i due oggetti, Barnard cerc\u00f2 innanzitutto di colmare il \"gap\" temporale nelle osservazioni con materiale d'archivio, trovando delle lastre del 1904 e del 1907. Scopr\u00ec cos\u00ec che, in posizioni intermedie tra i due oggetti e allineate lungo una retta, comparivano e sparivano altre stelle. Fu cos\u00ec che Barnard giunse alla conclusione di aver scoperto una stella con un moto proprio annuale di circa 10\u2033, che era venuta a sovrapporsi a oggetti sullo sfondo. A conferma di ci\u00f2, Edward Charles Pickering gli forn\u00ec immagini di prescoperta del 1888 e del 1890 acquisite presso l'Harvard College Observatory.\nA causa della sua vicinanza alla Terra e della sua favorevole posizione, vicino all'equatore celeste, la Stella di Barnard \u00e8 probabilmente la nana rossa pi\u00f9 studiata. Si \u00e8 cercato in particolare di studiare le sue caratteristiche astrometriche e di rilevare l'esistenza di possibili pianeti extrasolari.\nTra gli astronomi pi\u00f9 attivi nello studio della Stella di Barnard ci fu Peter van de Kamp che dal 1938, assieme ai suoi colleghi dell'osservatorio Sproul dello Swarthmore College, l'aveva osservata cercando di rilevare, nella sua posizione sulle lastre fotografiche, le minuscole perturbazioni nel suo moto proprio (dell'ordine di ) che avrebbero attestato la presenza di un pianeta in orbita attorno a essa. La procedura adottata da van de Kamp consisteva nel mostrare ogni lastra a una media di dieci persone, in modo da evitare errori individuali. In tal modo, nel 1963 l'astronomo sugger\u00ec che attorno alla stella ci fosse un gigante gassoso della massa di , a una distanza di e in un'orbita lievemente eccentrica. Van de Kamp conferm\u00f2 questo risultato in un articolo del 1969. Tuttavia, nello stesso anno l'astronomo pubblic\u00f2 un secondo articolo in cui avanz\u00f2 l'ipotesi che in orbita attorno alla Stella di Barnard ci fossero invece due pianeti aventi massa 1,1 e 0,8\u00a0MJ. Nonostante tali discrepanze, van de Kamp ricevette ampio credito nella comunit\u00e0 astronomica almeno per un decennio, dal 1963 al 1973, quando altri astronomi, ripetendo le sue misurazioni, misero in dubbio l'esistenza dei pianeti rilevati dallo studioso. George Gatewood e Heinrich Eichhorn, che lavoravano presso osservatori differenti, utilizzarono due diverse tecniche di misurazione delle lastre fotografiche e smentirono la presenza delle perturbazioni osservate da Van de Kamp. Un secondo articolo, pubblicato da John L. Hershey quattro mesi dopo il precedente, mise in relazione il cambiamento nella posizione delle stelle nelle lastre dell'osservatorio Sproul con le modifiche e le rettifiche che avevano interessato le lenti del telescopio rifrattore dell'osservatorio nel 1949 e 1957; la \"scoperta\" dei pianeti non era quindi altro che un falso positivo dovuta a lavori di manutenzione e miglioramento del telescopio.\nVan de Kamp non riconobbe mai di avere commesso errori e continu\u00f2 a credere alla bont\u00e0 della sua scoperta, che ribad\u00ec in articoli successivi, l'ultimo dei quali del 1982 e in un'intervista del 1985. In conseguenza di ci\u00f2, si guastarono i suoi rapporti con diversi colleghi, tra i quali Wulff-Dieter Heintz, che gli succedette alla direzione dell'osservatorio Sproul e che, esperto di stelle binarie, mise in dubbio i risultati del predecessore e dal 1976 pubblic\u00f2 critiche aperte al suo lavoro.\nSebbene l'esistenza dei pianeti ipotizzati da van de Kamp sia stata ampiamente confutata, \u00e8 rimasta aperta la questione se attorno alla Stella di Barnard ci siano dei pianeti rocciosi, la cui ricerca negli anni duemiladieci \u00e8 stata oggetto d'interesse da parte dei principali osservatori mondiali.\nLa Stella di Barnard \u00e8 stata anche l'obiettivo del Progetto Daedalus; lo studio che mirava alla costruzione di sonde automatiche capaci di veloci viaggi interstellari.\nAmbiente galattico.\nLa riduzione dei dati astrometrici del telescopio spaziale Hipparcos nel 2007 ha permesso di stimare la parallasse della Stella di Barnard in . Pertanto la distanza della Stella di Barnard dalla Terra \u00e8 pari a 1/0,54831 = , equivalenti a . Si tratta della stella pi\u00f9 vicina al Sole dopo le tre componenti di . In virt\u00f9 di questa vicinanza, condivide col Sole il medesimo ambiente galattico, all'interno della Bolla Locale del Braccio di Orione. Le sue coordinate galattiche sono 31,008\u00b0 e +14,06\u00b0: una longitudine galattica di circa 31\u00b0 significa che la linea ideale che congiunge il Sole con il centro galattico e la linea ideale che congiunge il Sole e la Stella di Barnard, se proiettate sul piano galattico, formano un angolo di 31\u00b0; ci\u00f2 implica che la Stella di Barnard \u00e8 leggermente pi\u00f9 vicina al centro galattico di quanto non sia il Sole. Una latitudine galattica di circa 14\u00b0 indica invece che la Stella di Barnard si trova pi\u00f9 a nord rispetto al piano su cui giacciono il Sole e il centro galattico.\nLa stella pi\u00f9 vicina a quella di Barnard \u00e8 Ross 154, una debole nana rossa che si trova a 5,5 anni luce. La seconda stella pi\u00f9 vicina \u00e8 il Sole, mentre la terza \u00e8 , a 6,5 anni luce.\nMoti spaziali.\nLa Stella di Barnard possiede il moto proprio pi\u00f9 elevato di ogni altra stella conosciuta. Essa si muove ogni anno di 798,58\u00a0mas in ascensione retta e di 10\u00a0328,12\u00a0mas in declinazione. Il suo moto proprio \u00e8 quindi di 10\u00a0358,76\u00a0mas all'anno, pari a 10,35876\u00a0arcosecondi all'anno. Ci\u00f2 significa che la stella percorre nella volta celeste un grado ogni circa 350 anni. Durante la lunghezza media di una vita umana, la stella percorre circa un quarto di grado, cio\u00e8 pi\u00f9 o meno met\u00e0 del diametro della luna piena. La combinazione della distanza e del moto proprio della stella pu\u00f2 essere impiegata per stimare la sua velocit\u00e0 trasversale rispetto al Sole che risulta essere pari a circa .\nLa velocit\u00e0 radiale di una stella, ovvero la velocit\u00e0 di allontanamento o avvicinamento rispetto al Sole, pu\u00f2 essere calcolata mediante lo spostamento verso il blu della radiazione emessa. Dal calcolo vanno scorporati spostamenti simili dovuti all'attivit\u00e0 della stella, in particolare a moti convettivi sulla superficie. Nel caso della Stella di Barnard le misurazioni hanno dato un valore di , ove il segno negativo indica che la stella si sta avvicinando al Sole. La combinazione di queste due velocit\u00e0 d\u00e0 come risultato la velocit\u00e0 spaziale della stella rispetto al Sole, stimata in circa 150\u00a0km/s&lt;ref group=\"N\"&gt;In base al teorema di Pitagora, la velocit\u00e0 \"V\" si ottiene tramite la formula:"}
{"id": "12497", "revid": "1543377", "url": "https://it.wikipedia.org/wiki?curid=12497", "title": "John Charles", "text": "Considerato uno dei migliori calciatori gallesi e britannici della storia, venne soprannominato \"King John\" e, durante la sua militanza nella Juventus, \"Gigante Buono\" per la sua statura e la sua correttezza in campo, tanto che non venne mai ammonito o espulso in tutta la sua carriera. Charles fece parte, insieme a Giampiero Boniperti e Omar S\u00edvori, del cosiddetto \"Trio Magico\", uno dei pi\u00f9 prolifici reparti d'attacco della storia della Juventus e del campionato italiano.\nNella sua carriera vinse 3 campionati italiani e 2 coppe nazionali con la maglia della Juventus, con la quale si aggiudic\u00f2 il titolo di capocannioniere della Serie A e un terzo posto nella classifica del Pallone d'oro 1959, il maggiore raggiunto da un calciatore gallese. Con la nazionale gallese collezion\u00f2 38 presenze e 15 gol, partecipando al Campionato mondiale del 1958.\nNel 2002 divent\u00f2 il primo calciatore di origine non inglese a essere inserito nella Hall of fame del calcio inglese. Nel 2005, Charles fu scelto dalla FAW come \"Golden Player\", o miglior giocatore dell'ultimo mezzo secolo, nell'ambito delle celebrazioni per il 50\u00ba anniversario dell'UEFA.\nAnche suo fratello Mel Charles e suo nipote Jeremy Charles rappresentarono la nazionale gallese.\nCaratteristiche tecniche.\nPur essendo molto dotato in quanto a tecnica, abile nel liberarsi dalle marcature e nel concludere a rete con entrambi i piedi, Charles era una classica punta d'area di rigore che praticava un gioco semplice e senza fronzoli, bravo a scardinare le retroguardie avversarie e a creare spazi per gli inserimenti dei compagni. La sua imponente mole gli permetteva di eccellere in particolar modo nel gioco aereo, tanto che all'occorrenza venne impiegato con successo anche come difensore centrale aggiunto.\nCarriera.\nGiocatore.\nClub.\nCharles nacque a Swansea e si un\u00ec al all'et\u00e0 di 17 anni. Per questa squadra segn\u00f2 150 gol in otto anni, compresi 42 nella stagione 1953-54. Nel 1957 Gigi Peronace cur\u00f2 l'acquisto e il passaggio alla squadra italiana della per l'allora cifra record di sterline. Nel suo quinquennio a Torino mise a segno 105 gol in 182 partite, vincendo tre scudetti e due Coppe italia. Si guadagn\u00f2 il soprannome di \"Gigante Buono\", sia per la sua statura, sia perch\u00e9 non venne mai ammonito o espulso.\nDopo il periodo alla Juventus ritorn\u00f2 a Leeds e gioc\u00f2 anche per la , finendo la sua carriera da giocatore al . In seguito, divenne allenatore dell' e del , e direttore tecnico della squadra canadese, l'Hamilton Steelers.\nNazionale.\nJohn Charles esord\u00ec nella nazionale gallese poco dopo aver compiuto i diciotto anni e contribu\u00ec all'unica apparizione dei \"Dragoni\" in un Mondiale, quello di : in tale occasione, il Galles approd\u00f2 ai quarti di finale (gara che Charles non gioc\u00f2), venendo sconfitto per 1-0 dal , poi vincitore della competizione, con un gol dell'emergente Pel\u00e9.\nDopo il ritiro.\nDopo il suo ritiro gest\u00ec un pub, il Whitbread New Inn, nello Yorkshire per diversi anni. Venne premiato con un CBE nel 2001 e fino a poco prima della sua morte segu\u00ec con passione tutte le partite in casa del Leeds United. Nel 2002 divent\u00f2 il primo calciatore di origine non inglese a essere inserito nella Hall of fame del calcio inglese. Oltre a ci\u00f2, fu nominato vicepresidente della Federazione calcistica gallese (FAW).\nNonostante il carattere mite che contraddistingueva il gallese, una delle immagini che pi\u00f9 viene ricordata \u00e8 quella dello \u00abschiaffo\u00bb rifilato all'intemperante Omar S\u00edvori, allora compagno di reparto, unitamente a Boniperti, nella Juventus. L'argentino, in una sfida interna contro la , rimedi\u00f2 un'espulsione per un brutto fallo e si scagli\u00f2 contro l'arbitro in preda a una delle sue crisi isteriche; fu allora che John richiam\u00f2 il compagno e lo colpi sul viso, nel tentativo di calmarlo: Omar nutriva per lui un rispetto terribile, tanto da incassare senza reagire.\nAffetto da problemi cardiovascolari, nel gennaio 2004 soffr\u00ec di un \u00abaneurisma all'aorta addominale\u00bb prima di un'intervista per \"La Domenica Sportiva\", e successivamente dovette essere sottoposto alla parziale amputazione di un piede. Mor\u00ec nel febbraio dello stesso anno, a Wakefield, all'et\u00e0 di 72 anni."}
{"id": "12498", "revid": "838137", "url": "https://it.wikipedia.org/wiki?curid=12498", "title": "1124", "text": ""}
{"id": "12499", "revid": "116519319", "url": "https://it.wikipedia.org/wiki?curid=12499", "title": "1123", "text": ""}
{"id": "12500", "revid": "838137", "url": "https://it.wikipedia.org/wiki?curid=12500", "title": "1122", "text": ""}
{"id": "12501", "revid": "838137", "url": "https://it.wikipedia.org/wiki?curid=12501", "title": "1121", "text": ""}
{"id": "12502", "revid": "697352", "url": "https://it.wikipedia.org/wiki?curid=12502", "title": "1120", "text": ""}
{"id": "12505", "revid": "125773133", "url": "https://it.wikipedia.org/wiki?curid=12505", "title": "Paolo Ruffini (matematico)", "text": "Biografia.\nNascita e studi.\nPaolo Ruffini nasce a Valentano da Ruffini, un medico che l\u00ec si era trasferito da Reggio Emilia, e da Maria Francesca Ippoliti da Poggio Mirteto.\nNel 1783 si iscrisse all'Universit\u00e0 di Modena, dove studi\u00f2 principalmente matematica e medicina, ma anche letteratura e filosofia. Fu allievo di Luigi Fantini, noto esperto di geometria, e di Paolo Cassiani, docente di analisi.\nDalla laurea in poi.\nIl 9 giugno 1788 si laure\u00f2 in filosofia, medicina e chirurgia, quindi anche in matematica. Fu professore di matematica all'Universit\u00e0 di Modena dal 1797. Venne sospeso dall'insegnamento per un anno per non aver voluto prestare giuramento alla Repubblica Cisalpina.\nNel 1806 venne nominato socio dell'Accademia di Religione Cattolica di Roma. Gli fu poi offerta la cattedra di analisi, ma, chiuso l'ateneo nel 1808, pass\u00f2 alla Scuola di Artiglieria e Genio dell'Accademia militare istituita dal Governo napoleonico.\nNel 1814, sotto Francesco IV, riaperta l'Universit\u00e0 di Modena, ne divenne rettore, pur continuando ad insegnare matematica applicata, medicina e clinica medica; fu nominato presidente dell'Accademia nazionale delle scienze detta dei XL, fondata nel 1782 da Anton Mario Lorgna.\nQuando scoppi\u00f2 l'epidemia di tifo del 1817, si ammal\u00f2 curando i suoi pazienti e nonostante il parziale recupero dovette abbandonare nuovamente la cattedra nel 1819.\nMor\u00ec il 10 maggio 1822. La sua tomba si trova nella chiesa di Sant'Agostino a Modena.\nEredit\u00e0.\nIl suo nome \u00e8 legato al Teorema di Abel-Ruffini (probabilmente ideato nel 1803 o 1805), dimostrazione parziale della irresolubilit\u00e0 algebrica delle equazioni di grado superiore al quarto, tramite la teoria dei gruppi, e alla regola di scomposizione dei polinomi.\nInoltre, nel 1809, egli pubblic\u00f2 la regola di Ruffini, un algoritmo per effettuare la divisione di un polinomio in una variabile per un binomio di primo grado nella stessa variabile. L'algoritmo permette di trovare sia il polinomio quoziente che il polinomio resto. \u00c8 un algoritmo semplificato rispetto a quello generale per la divisione di polinomi.\nIn campo filosofico, cerc\u00f2 di dimostrare l'immaterialit\u00e0 dell'anima."}
{"id": "12506", "revid": "767487", "url": "https://it.wikipedia.org/wiki?curid=12506", "title": "Quella strada chiamata paradiso", "text": "Quella strada chiamata paradiso (\"588, Rue Paradis\") \u00e8 un film del 1992 diretto da Henri Verneuil. \n\u00c8 il seguito di Mayrig (1991): i due film, nonostante l'importanza storica del tema trattato, hanno avuto scarsa diffusione in Italia, come ha denunciato la scrittrice Antonia Arslan. Il titolo fa riferimento a \"Rue Paradis\", strada di Marsiglia in cui sono domiciliati i protagonisti della vicenda.\nRacconta la storia di una famiglia armena rifugiatasi in Francia (precisamente a Marsiglia) per sfuggire al genocidio. Si pu\u00f2 considerare un film autobiografico del regista.\nTrama.\nLa famiglia del protagonista (Azad Zakarian), ricchi armatori dell'Armenia, riesce a scampare al genocidio rifugiandosi a Marsiglia. Come ogni rifugiato non ha pi\u00f9 nulla, fatta eccezione per i forti legami affettivi dei suoi componenti, la propria dignit\u00e0 e la propria identit\u00e0 culturale. Il primo domicilio sar\u00e0 in una camera malsana di un condominio sito al civico 109 di Rue Paradis. Si riparte da zero in condizioni di estrema miseria e discriminazione, ma consapevoli delle uniche ricchezze rimaste: la famiglia e le proprie radici. \"Il male peggiore dell'esiliato \u00e8 la nostalgia di ci\u00f2 che \u00e8 perduto. Guai a cedere ai rimpianti che gli fanno stringere il cuore, che gli fanno ricordare cos'era una volta a paragone di adesso. Purtroppo per noi la nostalgia \u00e8 un lusso. Noi possiamo solo continuare a vivere.\" Con queste parole il padre del protagonista chiede ad un suo connazionale di portarlo con s\u00e9 presso lo zuccherificio dove lavorava, con la speranza di ottenere un impego come operaio. Ogni risorsa viene investita nella cura del protagonista, in et\u00e0 scolare, garantendogli un'educazione pari a quella della ricca borghesia francese. Col tempo, riescono a rilevare il piccolo negozio di camicie per il quale la madre e le due zie del protagonista lavoravano, sito al 168 di Rue Paradis.\nAzad affronta, fin da piccolo, le difficolt\u00e0 di un'integrazione sociale e culturale in un contesto avulso dal proprio, senza rendere partecipe la propria famiglia delle discriminazioni sistematiche che subisce dai suoi coetanei e dai suoi precettori.\nDopo essersi laureato in ingegneria, il giovane si appassiona al teatro. Diventa un importante regista e giungono fama, affermazione sociale e ricchezza.\nSposa una donna che, vergognandosi delle origini del marito, lo induce a cambiare il proprio nome e cognome con uno francese. Nel sistematico tentativo di cancellare il suo passato, tenta di allontanarlo dalla sua stessa famiglia.\nNonostante una vita apparentemente invidiabile, Pier, gi\u00e0 Azad, si sente sempre pi\u00f9 avulso dal contesto in cui vive e questo stato di alienazione finisce per condizionare le dinamiche relazionali con la moglie e la famiglia di origine. A seguito di un'intervista concessa dagli anziani genitori ad una rivista francese, ritenuta inopportuna dalla moglie, scaturisce una mortificante invettiva telefonica contro il padre. \"\"Mio padre mi ascolt\u00f2 senza dire una parola. Sotto lo sguardo impietoso di Carole dissi cose che oltrepassavano di gran lunga quello che pensavo. Avevo dimenticato la vecchia massima che lui mi ripeteva spesso:\"Parla sempre come se non ci fosse un domani per pentirti di quello che hai detto il giorno prima\".\" ll padre si fa dignitosamente da parte e muore senza che il figlio possa comunicargli le sue scuse. Il rimorso lo induce a riconsiderare il suo percorso identitario.\nL'ennesimo tentativo della moglie di mortificare pubblicamente la madre \u00e8 l'occasione per il protagonista di confessarle di non riconoscersi pi\u00f9 nell'immagine costruitagli. Ne consegue che i coniugi si separano.\nRiconciliatosi con se stesso e con le proprie origini, torna a prendersi cura della madre regalandole un domicilio al civico 588 di Rue Paradis, in una residenza lussuosa che da bambino la madre gli aveva indicato essere simile a quella in Armenia. Nel partire per una tourn\u00e9e, la madre gli raccomanda di portare con se un pullover per proteggersi dal freddo e questo gesto lo riporta indietro nel tempo quando regolarmente la madre gli nascondeva un maglioncino nella valigia per proteggerlo da \"un freddo immaginario\". Consapevole del fatto che il tempo dell'addio alla madre si avvicina pensa al freddo che prover\u00e0 \"veramente\"\" nel momento del distacco, per il quale non baster\u00e0 il maglioncino raccomandatogli.\nTrasmissione.\nIn Italia il film \u00e8 andato in onda nel 2004 su Rai 2 assieme al suo predecessore, presentato con un titolo unico (Mayrig - Quella strada chiamata paradiso), e diviso in due parti."}
{"id": "12507", "revid": "16066", "url": "https://it.wikipedia.org/wiki?curid=12507", "title": "Olaus Roemer", "text": ""}
{"id": "12508", "revid": "123983168", "url": "https://it.wikipedia.org/wiki?curid=12508", "title": "Ole R\u00f8mer", "text": "A lui si deve la prima misura quantitativa della velocit\u00e0 della luce (corrispondente a circa 225\u00a0000\u00a0km/s) nel 1676.\nBiografia.\nR\u00f8mer lavor\u00f2 inizialmente come assistente del matematico Erasmus Bartholin a Copenaghen. Jean Picard, astronomo e abate francese, che aveva il compito di tracciare una pi\u00f9 precisa carta geografica del continente, si rec\u00f2 a Copenaghen nell'agosto del 1671. Qui incontr\u00f2 Bartholin e R\u00f8mer, e rimase positivamente impressionato dal giovane assistente. Consent\u00ec a R\u00f8mer di effettuare le misurazioni delle eclissi di Io, le stesse che Cassini stava osservando a Parigi. R\u00f8mer cominci\u00f2 cos\u00ec a familiarizzare con i movimenti del satellite mediceo. Dopo otto mesi di lavoro, Picard propose al giovane assistente di seguirlo a Parigi. R\u00f8mer fu quindi assunto dal governo francese.\nNel 1681 ritorn\u00f2 in Danimarca ove fu nominato professore di astronomia presso l'Universit\u00e0 di Copenaghen. Era un attivo astronomo, sia all'osservatorio dell'universit\u00e0 sia a casa propria. Utilizzava, per lo pi\u00f9, strumenti improvvisati di sua costruzione. Sfortunatamente le sue osservazioni non sono arrivate a noi: sono andate perdute nel grande incendio di Copenaghen nel 1728.\nCome matematico del regno, introdusse il primo sistema nazionale per i pesi e le misure in Danimarca il 1\u00ba maggio 1683. Inizialmente basato sul passo del Reno, cambi\u00f2 in un sistema nazionale pi\u00f9 accurato nel 1698. Misure successive degli standard fabbricati per le misure di lunghezza e volume mostrarono un'eccellente accuratezza. Il suo obiettivo era quello di raggiungere una definizione basata su costanti astronomiche, usando un pendolo. Questo avvenne dopo la sua morte. Da ricordare anche la sua definizione per il nuovo miglio danese: esso era pari a 24\u00a0000 piedi danesi, che corrispondono a 4 minuti di latitudine; questo permise una navigazione pi\u00f9 facile.\nNel 1700, cerc\u00f2 di convincere il re a introdurre il calendario gregoriano in Danimarca e in Norvegia.\nSvilupp\u00f2 anche la prima scala delle temperature. Fahrenheit gli fece visita nel 1708 e lo aiut\u00f2 nella creazione della scala R\u00f8mer. Il risultato \u00e8 simile alla scala di temperatura Fahrenheit, usata ancora oggi in alcuni paesi.\nFond\u00f2 anche numerose scuole di navigazione, in molte citt\u00e0 danesi.\nNel 1705, fu insignito della carica di capo della polizia di Copenaghen, una posizione che mantenne fino alla morte nel 1710. Come prima delle sue decisioni, licenzi\u00f2 l'intera forza di polizia, convinto che il morale del reparto fosse spaventosamente basso. Fu l'inventore dei primi lampioni stradali (a olio) a Copenaghen e si impegn\u00f2 a controllare i poveri, i senza lavoro e le prostitute di Copenaghen. Questo cominci\u00f2, in Danimarca, una riforma sociale.\nR\u00f8mer e la velocit\u00e0 della luce.\nLa determinazione della longitudine \u00e8 un problema pratico in cartografia e nella navigazione.\nRe Filippo III di Spagna offr\u00ec un premio per un metodo per la determinazione della longitudine di una nave in mare aperto. Galileo propose un metodo per stabilire l'ora e, di conseguenza, la longitudine, basandosi sui tempi delle eclissi delle lune di Giove; questo metodo non fu sviluppato in maniera pi\u00f9 significativa, in quanto precisi orologi meccanici furono inventati nel XVIII secolo. Galileo propose questo metodo al re di Spagna (1616-1617), ma fu giudicato poco pratico, per l'inaccuratezza delle tabelle di Galileo e per la difficolt\u00e0 di osservare le eclissi da una nave.\nDopo aver studiato il problema a Copenaghen, R\u00f8mer si rec\u00f2 all'osservatorio di Uraniborg, sull'isola di Hven, vicino a Copenaghen, nel 1671. Dopo diversi mesi, Jean Picard e R\u00f8mer osservarono circa 140 eclissi della luna di Giove, Io, mentre a Parigi, Giovanni Cassini, osservava le stesse eclissi. Confrontando i tempi delle eclissi, fu calcolata la differenza di longitudine tra Parigi e Uraniborg.\nCassini osserv\u00f2 le lune di Giove tra il 1666 e il 1668 e scopr\u00ec delle discrepanze nelle sue misure che, in un primo momento, aveva attribuito al fatto che la luce dovesse avere velocit\u00e0 finita. Nel 1672 R\u00f8mer si rec\u00f2 a Parigi e continu\u00f2 a osservare i satelliti di Giove come assistente di Cassini. Unendo le proprie osservazioni, si accorse che i tempi tra le eclissi (in particolare di Io) diventavano pi\u00f9 brevi quando la Terra si avvicinava a Giove e pi\u00f9 lunghi quando la Terra si allontanava. Cassini pubblic\u00f2 nell'agosto del 1675 una pubblicazione dove affermava:\nR\u00f8mer stim\u00f2 che il tempo impiegato dalla luce per percorrere il diametro dell'orbita terrestre, una distanza di due unit\u00e0 astronomiche, fosse di circa 22 minuti. Questo si rivel\u00f2 essere di pi\u00f9 del valore accettato ai giorni nostri, che \u00e8 di circa 16 minuti e 40 secondi.\nLa sua scoperta venne presentata alla Acad\u00e9mie royale des sciences e riassunta pi\u00f9 tardi in una pubblicazione, \"D\u00e9monstration touchant le mouvement de la lumi\u00e8re trouv\u00e9 par M. Roemer de l'Acad\u00e9mie des sciences\", il 7 dicembre 1676. Nella pubblicazione R\u00f8mer affermava \u00abche per una distanza di circa 3000 leghe, valore molto prossimo al diametro della Terra, la luce impiega meno di un secondo di tempo \u00bb. Una placca all'osservatorio di Parigi, dove l'astronomo danese lavorava, commemora quella che fu, in effetti, la prima misura di una quantit\u00e0 universale sul nostro pianeta.\nPoich\u00e9 R\u00f8mer non aveva una misura accurata per l'unit\u00e0 astronomica, egli non pot\u00e9 dare un valore per la velocit\u00e0 nella sua pubblicazione, oltre al gi\u00e0 menzionato valore di massima. In ogni caso, molti altri calcolarono la velocit\u00e0 partendo dai suoi dati, primo fra tutti fu Christiaan Huygens; dopo aver corrisposto con R\u00f8mer e avendo a disposizione pi\u00f9 dati, Huygens dedusse che la luce viaggiava a 16,6 diametri della Terra per secondo. Se R\u00f8mer avesse usato la distanza tra Sole e Terra della quale era in possesso a quel tempo, avrebbe ottenuto una velocit\u00e0 di circa 135\u00a0000\u00a0km/s.\nLa teoria che la velocit\u00e0 della luce fosse finita, non fu pienamente accettata fino alla misura della cosiddetta \"aberrazione della luce\", effettuata da James Bradley nel 1727. Nel 1809, ancora facendo uso delle osservazioni di Io, ma questa volta con la conoscenza di pi\u00f9 di un secolo di precise osservazioni, l'astronomo Delambre calcol\u00f2 che il tempo impiegato dalla luce per viaggiare dal Sole alla Terra fosse di 8 minuti e 12 secondi. A seconda del valore assunto per l'unit\u00e0 astronomica, questo porta a calcolare la velocit\u00e0 della luce a poco meno di 300\u00a0000\u00a0km/s.\nRiconoscimenti.\nGli \u00e8 stato dedicato:"}
{"id": "12510", "revid": "1437331", "url": "https://it.wikipedia.org/wiki?curid=12510", "title": "Bovisio Masciago", "text": "Bovisio Masciago (distintamente \"Bovis\", : , e \"Masciagh\", : , in dialetto milanese, e semplicemente Bovisio fino al 1947) \u00e8 un comune italiano di abitanti della provincia di Monza e Brianza in Lombardia.\nGeografia fisica.\nIl Comune di Bovisio Masciago, il cui territorio \u00e8 altamente antropizzato, \u00e8 situato nell'alta Pianura Padana, ai piedi delle prime pendici collinari della Brianza.\nDista circa 17 km da Milano, 22 km da Como e 10 km da Monza. Confina a Nord con il comune di Cesano Maderno, a ovest Con i comuni di Ceriano Laghetto, Solaro (MI) e Limbiate, a sud con Varedo e a est con Desio.\nL'abitato si divide due centri distinti, appunto Bovisio e Masciago. Ormai non v'\u00e8 pi\u00f9 una distinzione netta vista l'alta urbanizzazione e la loro vicinanza (circa 500 m), ma Bovisio \u00e8 situato nella porzione nord verso Binzago e Masciago a sud verso Varedo.\nLa forma del comune \u00e8 piuttosto particolare, perch\u00e9 oltre alla parte pi\u00f9 urbanizzata, con forma rettangolare, lambita a ovest dalla nuova comasina, a nord dalla tangenziale sud di Cesano Maderno, esiste una striscia di terra che ha una lunghezza tra i 50 m ai 300 m che porta a un'area pi\u00f9 larga e quadrata ai confini con Solaro e Ceriano. Quest'area, insieme alla striscia, \u00e8 sita all'interno del Parco delle Groane e della Brughiera Briantea, per cui possiede numerosi parti boscate e prati oltre che una speciale tutela per la fauna. \nUna peculiarit\u00e0 la si pu\u00f2 trovare percorrendo la Via Stelvio da Limbiate verso nord, entrare in Bovisio e dopo 100 m entrare gi\u00e0 in Cesano Maderno.\nMorfologia del territorio.\n\u00c8 possibile dividere il territorio di Bovisio in tre parti.\nNella prima, quella pi\u00f9 occidentale, troviamo il livello fondamentale della pianura. La zona non \u00e8 solo ricca di edifici residenziali, ma anche di un grande impianto elettrico e di numerosi campi gli ultimi rimasti all'interno del comune, tutelati dal nuovo PLIS GruBr\u00eca. L'area ha un'altitudine che va dai 188 m s.l.m. ai confini con Varedo ai 196 m ai confini con Cesano Maderno.\nSpostandosi verso i centri, troviamo la zona di valle, ribassata di 3-6 m rispetto alla piana circostante. Presenta un'altitudine che va dai 178 m s.l.m. ai 194 m da Varedo a Binzago.\nSuperati i centri a distanza di circa 1,5 km, separata dal resto del comune da una striscia di terra molto stretta, ai confini con Solaro e Ceriano, troviamo invece una zona rilevata di circa 15 m, il pianalto mindeliano. Esso \u00e8 blandamente ondulato e ricco di vallecole profonde. Ha un'altitudine che parte dai 206 m s.l.m. ai 226 m s.l.m.\nIdrografia.\nIl fiume principale \u00e8 certamente il Seveso che divide a met\u00e0 il comune trasversalmente. Qui, crea l'ultimo tratto di valle separata dal resto della pianura di circa 3-6 m.\nL'area separata dal comune, ai confini con Solaro e Ceriano, presenta due altri torrenti: il Lombra e la Garbogera. Entrambi creano solchi larghi, ondulando cos\u00ec il pianalto. \nGli unici specchi d'acqua presenti, sono i laghetti dell'Oasi Lipu, creati artificialmente dalle ex cave d'argilla della vicina fornace. Questo fenomeno \u00e8 presente molto frequentemente sul pianalto; altro esempio sono i laghetti della Mordina a Mariano Comense. \nBovisio Masciago \u00e8 uno dei ventotto comuni del Parco delle Groane e della Brughiera Briantea, uno dei tre comuni dell'Oasi LIPU (Lega Italiana Protezione Uccelli) di Cesano Maderno, e uno degli otto comuni del parco GruBr\u00eca.\nOrigini del nome.\nLa denominazione di Bovisio Masciago risale solo al 1947 a seguito della fusione dei due comuni di Bovisio e di Masciago Milanese.\nComune di Bovisio.\nLa denominazione Bovisio dovrebbe derivare da \"bovis otium\" e vorrebbe dimostrare che in questo luogo l'esercito romano teneva le vettovaglie e gli animali. La conferma delle origini romane di Bovisio si ebbe nel 1935 quando venne scoperta nel suo territorio una \"tomba gallico-romana\" contenente diverse suppellettili.\nComune di Bovisio Masciago.\nNel 1927 il Podest\u00e0 di Bovisio, cav. Carlo Zari, invit\u00f2 il Podest\u00e0 di Masciago Milanese, avv. Marco Cerati, ad unirsi per formare un unico comune.\nCos\u00ec il 31 dicembre 1928 il Re d'Italia Vittorio Emanuele III, sentito il Ministro per gli Affari dell'Interno Benito Mussolini, decret\u00f2 la fusione dei due comuni in un unico comune con denominazione e capoluogo Bovisio. Vent'anni pi\u00f9 tardi, nel 1947, in seguito alle proteste degli abitanti di Masciago Milanese, il comune di Bovisio assunse la nuova denominazione di Bovisio Masciago.\nSociet\u00e0.\nEvoluzione demografica.\nComune di Bovisio\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari all'8% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nLa Biblioteca Civica di Bovisio Masciago fa parte del Sistema Bibliotecario BrianzaBiblioteche.\nIstruzione.\nA Bovisio Masciago \u00e8 presente un istituto comprensivo statale intitolato ad Alessandro Manzoni, a cui fanno capo l'omonima scuola primaria, la scuola secondaria di primo grado \"Adelaide Cairoli\" e la scuola dell'infanzia. Un'altra scuola dell'infanzia, paritaria, \u00e8 intitolata a Leopoldo Marangoni.\nEconomia.\nAnticamente l'attivit\u00e0 economica prevalente era quella agricola, con numerose famiglie dedite all'allevamento del baco da seta.\nA partire dal XIX secolo and\u00f2 gradualmente sviluppandosi l'attivit\u00e0 artigianale, soprattutto quella legata al mobile, e quella industriale.\nUna delle pi\u00f9 importanti industrie di Bovisio Masciago fu quella della famiglia Zari le cui prime attivit\u00e0 risalgono al 1867. L'azienda produceva pavimenti in legno e mobili per ufficio e macchine da cucire. Durante la Prima guerra mondiale, l'industria Zari si trasform\u00f2 in una industria bellica producendo le carcasse in legno per gli aerei. Al termine della guerra, gli stabilimenti Zari ripresero il normale lavoro di un tempo e, alle primitive attivit\u00e0, affiancarono quella della fabbricazione di pianoforti e attrezzature per lo Sport.\nAltre industrie importanti presenti a Bovisio Masciago furono:\nAttualmente nessuna di queste industrie \u00e8 pi\u00f9 attiva. La fornace e molti dei vecchi capannoni sono stati demoliti. Alcuni capannoni ospitano ancora piccole ditte artigianali, ma \u00e8 in progetto la loro totale demolizione per riqualificare il centro storico.\nAmministrazione.\nMASCIAGO (dal 1862: MASCIAGO MILANESE)\nDal marzo 1929 il comune di Masciago Milanese viene fuso con il comune di Bovisio.\nBOVISIO (dal 1947: BOVISIO MASCIAGO)"}
{"id": "12511", "revid": "1910023", "url": "https://it.wikipedia.org/wiki?curid=12511", "title": "Bresso", "text": "Bresso (\"Bress\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia, integrato nell'area metropolitana milanese, confinante con Milano, Sesto San Giovanni, Cinisello Balsamo, Cormano e Cusano Milanino. Il comune fa parte del territorio del Nord Milano.\nGeografia fisica.\nTerritorio.\nIl comune sorge nell'alta Pianura Padana Settentrionale, a 142 m s.l.m. in un'area ai margini meridionali della bassa Brianza, a nord del Naviglio Martesana e compresa fra i fiumi Seveso (l'abitato si affaccia lungo la sponda orientale) e Lambro. Il territorio comunale \u00e8 per la quasi totalit\u00e0 urbanizzato, ad eccezione della zona est compresa nel Parco Nord Milano nel quale si trova anche l'aeroporto. Facente parte dell'area urbana della Grande Milano, confina con Milano, Sesto San Giovanni, Cinisello Balsamo, Cusano Milanino e Cormano.\nClima.\nIl clima di Bresso \u00e8 di tipo continentale, con inverni generalmente freddi ed estati calde e umide, decisamente afose e poco ventilate. Durante l'estate sono per\u00f2 possibili giornate tiepide e temporalesche (condizioni normalmente legate a peggioramenti da ovest) che attenuano temporaneamente la calura.\nDal punto di vista legislativo il comune di Bresso ricade nella Classificazione climatica E in quanto i Gradi giorno della citt\u00e0 sono 2404, dunque il limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile.\nStoria.\nInizi.\nLa dubbia etimologia dalla quale avrebbe dovuto aver origine il nome Bresso (in latino, \"Brixium\") ha portato a delineare tre possibili origini: potrebbe derivare dal celtico \"brig\" (ossia colle o piazzaforte), potrebbe esserci un possibile nesso con la regione della Francia orientale Bresse oppure il nome della citt\u00e0 potrebbe derivare da un suo antico proprietario terriero di origine germanica, un certo \"Berizzo\". Da \"Brixium\" passava la \"via Mediolanum-Bellasium\", che metteva in comunicazione Milano con Bellagio.\nXVIII secolo.\nNel XVIII secolo, Bresso come molti dei territori del milanese era dominato dalle famiglie Nobili che vi risiedevano. I casati Patellani, Pallavicino e Del Conte possedevano quasi trequarti della totalit\u00e0 del territorio. A queste famiglie e a pochi altri enti ecclesiastici spettava il compito di nominare il console, che aveva il compito di amministrale la comunit\u00e0.\nGrazie ai documenti del censimento Teresiano sappiamo che Bresso, che faceva parte della pieve di Bruzzano, nel 1750 aveva 618 abitanti.\nPer tutto l'arco del Settecento l'economia bressese, come buona parte dell'altopiano asciutto lombardo, era incentrata sulla coltivazione dei cereali. Particolare rilevanza aveva la coltivazione del Gelso che aveva una densit\u00e0 tra le pi\u00f9 elevate nello Stato (la densit\u00e0 media statale era di 7 piante per pertica, quella dell'altopiano asciutto, terreno preferibile per la coltivazione del gelso, era di 14 piante per pertica, la densit\u00e0 nella comunit\u00e0 di Bresso era di 28,5 piante per pertica), oltre quattro volte superiore alla media nazionale.\nXIX secolo.\nNel 1869 Bresso venne unita ad Affori (assieme a Bruzzano, e Dergano) formando il comune di Affori e uniti, fino all'8 agosto 1894 quando ritorn\u00f2 autonoma. L'unione con Bruzzano era peraltro gi\u00e0 stata sperimentata in et\u00e0 napoleonica, dal 1811 al 1816.\nXX secolo.\nA met\u00e0 del XX secolo, Bresso inizia un processo di industrializzazione e subisce un aumento vertiginoso della popolazione per via dell'enorme flusso migratorio che accomuna un po' tutte le citt\u00e0 del nord Italia.\nIn questi anni si insediano importanti medie aziende come Angeletti-Ciucani (poi Alcan ed ora Novelis), Iso Rivolta, Retam, Elettromeccanica Parizzi, Tramontana, G.B.F. Costruzioni Meccaniche, Industrie Grafiche Cino del Duca, Zambon, Lispa-Lanc\u00f4me e tante altre piccole aziende.\nNegli anni ottanta-novanta si ha una controtendenza, finisce la crescita economica e chiudono quasi tutte le aziende insediatesi nei decenni precedenti. Bresso inizia a trasformarsi da citt\u00e0 industriale a citt\u00e0 del terziario avanzato.\nSimboli.\nLo stemma del comune di Bresso \u00e8 stato concesso con decreto del presidente della Repubblica il 3 settembre 1974.\nL'arbusto rappresentato nello stemma \u00e8 il gelso, pianta che ebbe notevole importanza per lo sviluppo della bachicoltura e della produzione di seta nelle filande.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2019 la popolazione straniera residente nel comune metropolitano era di persone, pari al 13% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteca.\nLa biblioteca comunale \u00e8 attualmente sita nell'ex asilo infantile \"Pio XI\" in via Giulio Centurelli ed \u00e8 intitolata ad \"Artemisia Gentileschi\". Fa parte del CSBNO che \u00e8 il sistema bibliotecario provinciale del nord-ovest milanese.\nEconomia.\nStoria.\nUna delle attivit\u00e0 storiche caratteristiche di Bresso \u00e8 stata la coltivazione di gelsi, per l'allevamento di bachi da seta. L'importanza che questa pratica aveva in questo territorio \u00e8 testimoniata dalla presenza di una pianta di gelso nello stemma comunale.\nServizi.\n\u00c8 l'azienda che gestisce le farmacie di propriet\u00e0 comunale nel territorio. Sono presenti ben cinque farmacie.\nInfrastrutture e trasporti.\nIl territorio comunale \u00e8 lambito a nord dall'autostrada A4 Milano-Venezia, ma non ha alcun svincolo sul territorio comunale. Lo svincolo pi\u00f9 vicino \u00e8 situato nel comune di Cormano raggiungibile tramite la strada provinciale 199 Baranzate-Sesto, dove si trova anche lo svincolo di \"Cormano-Bresso\" della strada provinciale 35 dei Giovi (ex Strada statale 35 dei Giovi).\nLungo la Valassina correva la Milano-Desio, tranvia interurbana sorta nel 1881, elettrificata negli anni venti, riorganizzata negli anni sessanta e soppressa nel 2011. Tra il 1960 e il 1976, la citt\u00e0 fu servita dall'unica filovia suburbana milanese, gestita da ATM e in seguito convertita in autolinea.\nI trasporti urbani di Bresso vengono svolti con autoservizi di linea gestiti da ATM.\nNel territorio comunale sorge l'Aeroporto di Milano-Bresso, piccolo aeroporto civile turistico (gi\u00e0 della Breda).\nAmministrazione.\n \nSport.\nAtletica.\nEsistono due squadre di atletica e sono:\nCalcio.\nLe principali squadre di calcio della citt\u00e0 sono: \nPallavolo.\nLa principale squadra di pallavolo nella citt\u00e0 \u00e8 la \"Polisportiva Circolo Giovanile Bresso\" che presenta la prima squadra maschile in Serie B FIPAV e la prima squadra di pallavolo femminile in Serie D FIPAV. Questa societ\u00e0 \u00e8 riconosciuta dalla Federazione Pallavolo come una delle squadre nazionali certificate di Qualit\u00e0 Argento nel settore giovanile.\nImpianti sportivi.\nIl comune di Bresso dispone di un centro sportivo e di una piscina comunale."}
{"id": "12514", "revid": "322321", "url": "https://it.wikipedia.org/wiki?curid=12514", "title": "Bubbiano", "text": "Bubbiano (\"Bibian\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nLe prime notizie relative alla storia di Bubbiano si hanno nel 1160 quando il borgo, allora di modeste dimensioni, viene citato nell'ambito della permuta di alcune propriet\u00e0 terriere appartenenti all'Abbazia di Morimondo che all'epoca era feudataria anche di diversi borghi vicini. Il villaggio, di natura agricola, divenne un'entit\u00e0 autonoma a partire proprio dal XII secolo quando incominci\u00f2 a essere retto da dei consoli e nel secolo successivo fu vittima delle scorribande del Barbarossa prima e del nipote Federico II poi nell'ambito della lotta coi comuni della Lega Lombarda, seguendo in seguito le sorti della storia nazionale.\nMonumenti e luoghi d'interesse.\nArchitetture religiose.\nChiesa parrocchiale di Sant'Ambrogio.\nCostruita nel Cinquecento, la chiesa parrocchiale di Sant'Ambrogio di Bubbiano ha subito diversi rimaneggiamenti nel corso dei secoli, l'ultimo dei quali a met\u00e0 Novecento."}
{"id": "12516", "revid": "1910023", "url": "https://it.wikipedia.org/wiki?curid=12516", "title": "Burago di Molgora", "text": "Burago di Molgora (\"Burac\" in dialetto brianzolo, e semplicemente Burago fino al 1862) \u00e8 un comune italiano di abitanti della provincia di Monza e della Brianza in Lombardia. Fa parte del Vimercatese.\nStoria.\nIl nome \"Burago\" potrebbe trarre la sua origine da un antico fondo attorno al quale si svilupp\u00f2 l'abitato: Il fondo \"buriacus\" probabilmente di propriet\u00e0 di un certo \"Burius\".\nL'assunto secondo il quale il paese esistesse in periodo romano \u00e8 avvalorato dal fatto che in tutta la zona sono stati rinvenuti reperti archeologici di epoca imperiale, quali loculi, monete, sarcofagi. Inoltre, non essendosi trovata traccia di strade anteriori la romanit\u00e0, si desume che proprio l'introduzione del sistema viario romano abbia permesso la delimitazione dei fondi. Il nome Molgora, cos\u00ec come l'omonimo corso d'acqua, \u00e8 invece di derivazione celtica (\"morga\", \"murg\" significa infatti \"torrente\") a ulteriore riprova dello stratificarsi di culture.\nPer tutti i secoli che intercorsero tra la fine dell'Impero Romano e l'Unit\u00e0 d'Italia, le vicende di Burago sono inglobate nel percorso storico generale: piccolo borgo del contado della Brianza, vide susseguirsi Goti, Longobardi, le lotte fra gli Imperatori Germanici e i comuni, l'appartenenza al Ducato di Milano, le dominazioni spagnola, austriaca e napoleonici, senza discostarsi dalla vocazione agricola e dalla modesta dimensione.\nNel 1847 Burago contava 825 abitanti e dipendeva, come amministrazione, dal Distretto di Vimercate. Nel 1860 Burago aveva una popolazione attorno ai mille abitanti.\nNel 1956 la popolazione non superava i 1600 abitanti, mentre la popolazione rimaneva agricola, tanto che il parroco don Angelo Bozzi, il 9 settembre 1960, scrive all'ufficio amministrativo diocesano di Milano per ottenere l'autorizzazione alla vendita di alcuni terreni appartenenti al Beneficio Parrocchiale \"per costruzione di attrezzature industriali di cui il paese \u00e8 quasi completamente privo\".\nLo sviluppo industriale di Burago, che lo ha portato oggi ad essere in linea per reddito prodotto e percentuali di occupazioni con il resto della Brianza, inizia negli anni Settanta e prosegue senza soste per oltre due decenni, fino allo sviluppo attuale.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 240 persone, pari al 5,64% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nTipico comune della Brianza, di lunga tradizione agricola e di relativamente recente industrializzazione, \u00e8 oggi sede di piccole e medie aziende, di attivit\u00e0 terziarie e di un vivaio denominato Antologia dei f.lli Gaviraghi, famoso in tutta Europa. Un nome per tutti la \"Molgora giocattoli\" che negli anni '60 e '70 produceva armi giocattolo. Altri nomi famosi nel mondo sono quello della fabbrica di modellini di auto Bburago, fallita nel 2006, per lunghi anni leader internazionale nella produzione di \"macchinine\", e quello della Pasini Laboratorio chimico, azienda produttrice del Crystal ball."}
{"id": "12518", "revid": "125971435", "url": "https://it.wikipedia.org/wiki?curid=12518", "title": "Busnago", "text": "Busnago (\"Busnag\" in dialetto brianzolo, : ) \u00e8 un comune italiano di abitanti della provincia di Monza e della Brianza in Lombardia.\nGeografia fisica.\nTerritorio.\nIl paese si trova tra il fiume Adda a est e il fiume Molgora a sud-ovest. Busnago confina con 7 comuni: Cornate d'Adda, Roncello, Trezzo sull'Adda, Mezzago, Bellusco, Trezzano Rosa e Grezzago..\nClima.\nIl paese si trova a 210 metri sul livello del mare con un clima mite nella zona secca di Milano. Busnago ha una piovosit\u00e0 media annuale di circa 1 100\u00a0mm, e circa 30\u00a0cm di neve. D'inverno spesso le minime scendono sotto gli 0\u00b0 e le massime non superano i 10\u00b0. La nebbia non \u00e8 spesso presente, manifestandosi in genere nei periodi di alta pressione.\nStoria.\nMedioevo.\nNell'873 dC si ha la prima menzione del nome \"Busnago\" in un documento relativo alla presa di possesso di alcuni beni di Cavenago da parte di Ansperto, arcivescovo di Milano. Il manoscritto fu autenticato dalle firme di alcuni testimoni tra cui la firma del \"Rotecario de Buvonaco\", toponimo che indica Busnago. Nel XII secolo fu costruito un monastero (dedicato a San Pietro) di monache benedettine. Nel 1344 un gruppo di monache umiliate era attivo in una localit\u00e0 chiamata Corteana, un'odierna casa cascina.\nEt\u00e0 Moderna.\nNel 1538 Busnago entr\u00f2 a far parte di un Feudo che all'inizio era posseduto dal feudatario D. Pagano D'Adda, e poi a partire dal 1611 dal figlio, il marchese Ambrogio, grazie al diritto di trasmissione ai primogeniti successori. Nel 1595 il primo \"Status Animarum\", registro con i dati anagrafici e religiosi dei parrocchiani (339 allora a Busnago) utilizzato per la determinazione della decima (decima parte della ricchezza) da versare alla parrocchia. Nel 1652 il Comune fu incluso in un nuovo Feudo posseduto dalla Famiglia Porro-Schiaffinati fino al 1756. Nel 1773 definizione dei confini contemporanei del comune e ricostruzione della chiesa parrocchiale di San Giovanni Evangelista.\nXIX secolo.\nNel 1805 la Lombardia fu inclusa nel Regno d'Italia di Napoleone Bonaparte, che cre\u00f2 una nuova amministrazione regionale e locale introducendo dipartimenti, distretti e cantoni. Dopo aver fatto parte dell'amministrazione della Pieve di Pontirolo Busnago entr\u00f2 nel dipartimento dell'Olona (capoluogo di Milano), terzo distretto di Monza e quarto cantone di Gorgonzola. Nel 1815 l'Impero austriaco riconquist\u00f2 la Lombardia e il comune di Busnago era sotto la nona circoscrizione di Gorgonzola. Nel 1853 Busnago pass\u00f2 nel quarto distretto di Gorgonzola. nel 1859 il comune fece parte del XIV Mandamento di Gorgonzola. I \"Busnaghesi\" parteciparono attivamente all'Unit\u00e0 d'Italia: 5 uomini furono arruolati tra i \"Cacciatori delle Alpi\" guidati da Garibaldi nella seconda guerra d'indipendenza contro l'Austria tra 1859 e 1861; 14 invece furono invece quelli arruolati per la terza guerra d'indipendenza tra il 1862 e il 1871.\nXX e XXI secolo.\nNel 1900 Busnago contava 1816 abitanti, (divisi in 213 famiglie). Durante la Prima Guerra Mondiale, quando il re Vittorio Emanuele III guid\u00f2 il governo a dichiarare guerra all'Austria, furono molti i \"Busnaghesi\" che chiesero di essere esonerati dal servizio militare per motivi di povert\u00e0 e necessit\u00e0 di lavorare nei campi. Un totale di 37 uomini di Busnago furono uccisi nella guerra tra il 1914 e il 1918. Negli ultimi anni '10 in mezzo al comune fu costruita una tramvia, che collegava Monza con Trezzo e Bergamo: con il tram finalmente il paese usc\u00ec dall'isolamento. Con l'avvento del fascismo, dodici dei quindici consiglieri comunali si sono dimessi per protesta contro la nuova dittatura. Nel 1931 i fascisti uccisero Ripamonti Angelo, il proprietario dell'osteria, in mezzo a una violenza di squadra. Durante la Seconda Guerra Mondiale 21 giovani morirono nella battaglia. Erminio Pellegatta fu nominato primo sindaco del paese dopo la Liberazione d'Italia, il 25 aprile 1945. Tra gli anni '70 e '80 la nuova amministrazione costru\u00ec la scuola media, a nome dei generali Carlo Alberto Dalla Chiesa e Domenico Russo uccisi dalla mafia palermitana nel 1982, realizzando la prima biblioteca comunale del paese in via San Rocco. Nel 1989 viene aperto il Centro Commerciale Globo che oggi \u00e8 uno dei pi\u00f9 grandi d'Italia con pi\u00f9 di 200 negozi e 3000 posti auto. Negli anni '90 la giunta comunale ha promosso il progetto per la costruzione di una casa di riposo con oltre 100 posti letto per anziani autosufficienti e non autosufficienti. Busnago ha sempre fatto parte della provincia di Milano, quando pass\u00f2 nel 2009 alla provincia di Monza e della Brianza.\nMonumenti e Luoghi d'Interesse.\nChiesa di Santa Margherita.\nLa cascina Cortena si trova appena fuori dal centro del paese. In questo luogo nel 1344 fu fondata una casa di \"monache Umiliate\", unita al Monastero degli Umiliati di Santa Margherita a Monza. Alcune notizie relative agli edifici provengono da visite pastorali rispettivamente nel 1566 di San Carlo Borromeo, arcivescovo di Milano, e nel 1759 del Cardinale Pozzobonelli. il Cardinale ha descritto un'icona, raffigurante Santa Margherita, dipinta su una tavola posta sull'altare della chiesa; Un vaso con acqua santa all'ingresso, quattro finestre quadrate e la sacrestia (una grande stanza con pavimento in mattoni e un ripostiglio che custodiva oggetti sacri). Nel 1894, secondo la visita pastorale del cardinale Ferrari, la chiesa era di propriet\u00e0 dell'Albini. Oggi l'aspetto della chiesa \u00e8 lo stesso, ma non viene quasi mai utilizzata.\nChiesa Parrocchiale di San Giovanni Evangelista.\nDa quanto risulta su una bolla di papa Adriano del 1155, nel XII secolo fu edificata a Busnago una chiesa dedicata a San Giovanni Evangelista, che divenne parrocchia nel 1538. Nel 1566 l'arcivescovo di Milano Carlo Borromeo sanc\u00ec l'aggregazione della chiesa di Roncello alla parrocchiale di Busnago, unione che dur\u00f2 fino al 1885. All'inizio del XVII secolo le cappelle della chiesa furono ampliate e restaurate. Nel 1774, grazie al sostegno finanziario del Fondo Religione, iniziarono i lavori di restauro completo della chiesa, che venne praticamente ricostruita totalmente nella forma che assume ancora oggi con le cappelle laterali dedicate a Sant'Anna e San Giovanni. L'anno successivo fu innalzato anche il campanile. Dal 1529 ad oggi si sono succeduti 26 sacerdoti alla testa della chiesa di Busnago: Martino de Regibus; Sacerdote Giovita di Bergamo; Pietro Levate de Regibus; Arcangelo Scarpini; Alessandro Orobono; Domenico Balconi; Francesco Voltolina; Gerolamo Mangili; Gerolamo Mantegazza; Pietro Antonio Castiglione; Giovanni Ambrogio Lecchi; Luigi Canzolo; Pier Paolo Bonone; Giovanni Battista Salvione; Giovanni Battista Salvecchi; Domenico Prima; Carlo Bortolomeo Zaffrani; Carlo Giuseppe Landriani; Luigi Niccolini; Carlo Coppa; Antonio Simbardi; Alfredo Bardelli; Lini Cairati; Domenico de Bernardi; Stefano Strada e Eugenio Boriotti.\nOratorio San Luigi.\nL'oratorio \u00e8 il luogo emblematico dell'educazione, della formazione, della socializzazione e della fede. L'oratorio di Busnago fu fondato pi\u00f9 di 100 anni fa nel 1908. Dato l'interesse della chiesa nell'infanzia, fu il sacerdote Coppa ad avviare il progetto e l'acquisto dei materiali alla fine del 1906. L'oratorio fu inaugurato il 15 agosto 1908. Dagli anni Cinquanta l'oratorio divenne luogo dinamico e attivo di incontri ed eventi sportivi (anche se, ad esempio, la squadra di calcio dell'oratorio di Busnago esisteva gi\u00e0 perch\u00e9 fondata nel 1915), all'interno dell'oratorio la banda (1950), nacquero il coro e una compagnia teatrale (1945). Il prete Gandini costru\u00ec la sala cinematografica, ancora oggi attiva, e apr\u00ec un piccolo bar; mentre Don Enrico cre\u00f2 il gruppo dei catechisti, fond\u00f2 il quotidiano \"il Timone\" (novembre 1963) e promosse per la prima volta a met\u00e0 degli anni Sessanta l'oratorio durante l'estate. All'inizio degli anni '70 il sacerdote Enrico promosse un progetto per la costruzione di un nuovo oratorio che non verr\u00e0 per\u00f2 mai realizzato. Nel 1973 vengono ristrutturati la sala cinema e il bar e nel 1974 viene fondata la nuova compagnia teatrale Scaenici 74. Negli anni '80 il CSI (Centro Sportivo Italiano) ha riorganizzato la struttura del calcio di basso livello. Nel 1989 il neo sacerdote Don Domenico promosse un progetto per valorizzare l'oratorio alla conformazione diurna prestabilita, la costruzione di una piccola cappella, la realizzazione di un parco giochi e la fondazione di un nuovo giornale: \"i Busnagori\".\nCollegio Sant'Antonio.\nCorreva l'anno 1929 quando a Busnago, grazie ai frati dell'ordine della Madonna della Misericordia, fu aperta la casa di Sant'Antonio (o casa di Scotti, secondo l'ultimo proprietario del terreno dove fu costruita la casa). Il primo direttore fu Frate Stanislao e la scuola privata fu inaugurata nel 1931, all'epoca c'era solo la scuola elementare. Tra gli anni Cinquanta e Sessanta una significativa ricostruzione trasform\u00f2 la casa in un collegio: furono aperti anche un teatro, una mensa, diverse sale giochi, una palestra, diversi campi all'aperto e la scuola media. Nel 1996, all'interno del collegio, il nuovo gruppo culturale di Fratel Mario Salvatori ha avviato il processo di diffusione dei principi culturali, storici e religiosi del mondo cattolico. Oggi questo collegio \u00e8 una delle pi\u00f9 prestigiose istituzioni educative private della Lombardia.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 382 persone, pari al 5,99% di tutti i residenti. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nBusnago \u00e8 servita da tre linee automobilistiche gestite da NET Nord Est Trasporti :\nZ321 Monza Stazione FS - Vimercate - Busnago - Trezzo Sull'Adda/Porto d'Adda\nZ322 Cologno Nord M2 - Vimercate - Busnago - Trezzo Sull'Adda/Porto d'Adda\nZ313 Gessate M2 - Busnago - Paderno d'Adda Stazione FS\nFra il 1890 e il 1958 era inoltre presente una fermata della tranvia Monza-Trezzo-Bergamo.\nSport.\nCalcio.\nLa squadra di calcio maschile, denominata Acd Busnago milita nel campionato di prima categoria (2018-2019)\nPallavolo.\nLa squadra di pallavolo femminile di Busnago, il Volley Club 1999, milita attualmente in Serie B2.\nFlag football.\nLa squadra di flag football di Busnago, i Gators Busnago, partecipa alla Senior League.\nSbandieratori.\nSbandieratore \u00e8 un termine che indica un'arte militare, un mezzo di comunicazione tra i membri dell'esercito. Nasce in Toscana tra il XII e il XIII secolo ed era praticata dagli Alfieri di Siena. Il gruppo Sbandieratori e musici Torre dei Germani, che ha sede sociale in una delle quattro torri storiche del comune (dalla quale prende il nome), \u00e8 iscritto alla Federazione italiana degli sbandieratori."}
{"id": "12520", "revid": "125383005", "url": "https://it.wikipedia.org/wiki?curid=12520", "title": "Busto Garolfo", "text": "Busto Garolfo (\"B\u00fcst Picul\" in dialetto locale) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nPur trovandosi in una zona altamente urbanizzata, il paese mantiene intatte tracce importanti della sua storia agricola e naturale. Attraversato dal Canale Villoresi che ne ha profondamente mutato la geografia naturale, Busto Garolfo \u00e8 caratterizzato infatti dalla presenza di una forte componente boschiva e campestre.\nLe aree boschive a sud e a est del territorio comunale, sono parte del Parco del Roccolo. Istituito nel 1991 tra i Comuni di Parabiago, Busto Garolfo, Casorezzo, Arluno, Canegrate e Nerviano (dal 1997), riconosciuto tale nel 1994 dalla Regione Lombardia, si estende per , ed \u00e8 atto alla difesa di fauna, flora e attivit\u00e0 agricole locali. Viene caratterizzato dalla presenza di specie arboree autoctone (quercia, ciliegio, pino silvestre) ed altre specie introdotte dall'uomo (robinia, castagno, quercia rossa, prunus serotina).\nOrigini del nome.\nNel dialetto locale, appartenente al lombardo occidentale, \u00e8 chiamata \"B\u00fcst Picul\" (\"Busto Piccola\"), per distinguerla da \"B\u00fcsti Gr\u00e0ndi\" (letteralmente \"Busto Grande\", che indica la citt\u00e0 di Busto Arsizio) e da \"B\u00fcst Cava\" (Buscate/\"B\u00fcsc\u00e0a\").\nStoria.\nLa pi\u00f9 antica notizia storica circa Busto Garolfo risale a un documento del giugno 992 con il quale Domenico, l'arciprete di Dairago, don\u00f2 ai canonici di Sant'Ambrogio a Milano un lotto di vigna ubicato \"in vico ed fundo qui dicitur Bustus Garulfi\". Alla fine del XIII secolo a Busto Garolfo sorgevano, oltre all'antica chiesa di S. Salvatore, 3 altari in onore di San Bartolomeo, Sant'Innocenzo e Santa Margherita che la nobile famiglia Della Croce, proprietaria dal 1317 di terreni nel circondario del paese, aveva fatto erigere. Nel 1464 Stefano Della Croce nel suo testamento ordinava ai suoi eredi di erigere una cappella in onore della Vergine nella chiesa di S. Salvatore. I frati Umiliati, che gi\u00e0 dal 1298 possedevano una casa nel territorio di Busto Arsizio, fecero costruire l'abbazia di S. Maria Elisabetta, che divent\u00f2 poi la chiesa parrocchiale.\nDurante il Basso Medioevo, Busto Garolfo divenne feudo prima della famiglia Maggi, degli Arconati e poi dei Losetti. Infine nel 1664 Giambattista Losetti vendette il paese per 4.760 lire milanesi a Giuseppe Arconati, al quale il Re di Spagna confer\u00ec il titolo di Marchese di Busto Garolfo. Dopo pi\u00f9 di un secolo di dominazione austriaca, il paese partecip\u00f2 attivamente agli avvenimenti che portarono all'unit\u00e0 d'Italia, e durante le guerre d'indipendenza fu teatro di grandi spostamenti di truppe italiane ed austriache, soprattutto in occasione della Battaglia di Magenta. Il decreto regio del 1\u00ba gennaio 1870 aggregava a Busto Garolfo le frazioni di Villa Cortese (che si distaccher\u00e0 poi dal Comune nel secondo dopoguerra) e di Olcella. Busto Garolfo ha partecipato attivamente anche alla prima ed alla seconda guerra mondiale pagando un pesante contributo in vite umane.\nMonumenti e luoghi d'interesse.\nArchitetture religiose.\nChiesa dei Santi Salvatore e Margherita.\nLa chiesa parrocchiale avente il titolo di prepositurale, dedicata ai Santi Salvatore e Margherita, venne costruita nel Cinquecento sui resti di una chiesa medioevale risalente al XIII secolo. La facciata originaria venne progettata nel primo Seicento da Francesco Maria Richini. La struttura cinquecentesca sub\u00ec interventi nel corso del Seicento e del Settecento, mentre nell'Ottocento pesanti interventi di risanamento igienico porteranno alla distruzione di alcuni affreschi dei Fiammenghini. Infine, negli anni tra le due Guerre mondiali, la struttura subir\u00e0 importanti ampliamenti nella parte presbiterale e alla facciata.\nAll'interno della struttura sono conservate alcune tele attribuite a Giovanni Battista Crespi detto il Cerano (teleri nell'abside e pala di sant'Isidoro) ed un coro ligneo la cui parte centrale venne realizzata da Carlo Garavaglia nel 1642. Altra pala d'altare raffigurante san Barnaba che protegge dal fulmine \u00e8 opera tardo ottocentesca di Carlo Naymiller. La facciata, di gusto moderno, risale invece al 1961 ed \u00e8 stata oggetto di aspre critiche. Negli ultimi anni la chiesa \u00e8 stata ristrutturata all'interno, riportando gli affreschi ai loro colori naturali.\nNell'estate del 2008 \u00e8 stato installato un sistema di teleriscaldamento sul pavimento delle chiesa, per distribuire uniformemente il calore.\nIl campanile possiede un concerto di 9 campane in Sib2\nChiesa di San Remigio.\nEsisteva, nel secolo XIII anche un ospedale detto dei poveri di S. Remigio, affidato a dei frati; verso la met\u00e0 del XV secolo esso decadde, tanto che su richiesta dei nobili e degli abitanti di Busto Garolfo, papa Callisto III lo soppresse. Di questo antico complesso rimane la bella Chiesa di S. Remigio, restaurata negli anni Venti e successivamente negli anni Settanta del secolo scorso, e tuttora aperta al culto. Il campanile possiede 6 campane a corda in La3 (Mi4 \u00e8 originale del 1572)l\u2019ordine dei frati si chiamava degli umiliati sulla facciata della chiesa si pu\u00f2 notare una svastica che era il loro simbolo il terreno circostante era adibito a lazzareto\nChiesa della Madonna della Neve.\nLocalmente conosciuta come Madonnina, \u00e8 un edificio religioso aperto al culto cristiano cattolico, di origine seicentesca. L'edificio originario era posto lungo l'attuale via Vincenzo Monti, con la facciata rivolta verso il centro abitato. Demolito nel 1934 per ampliare la strada, venne ricostruito nello stesso anno col contributo degli Alpini, qualche decina di metri oltre l'originaria collocazione, con un orientamento ruotato e con fattezze simili alla precedente struttura. La Chiesta \u00e8 stata poi oggetto di una nuova ristrutturazione terminata nel 2013, sempre finanziata dal Gruppo Alpini locale.\nAl suo interno due lapidi sepolcrali della marchesa Maria Ponga Arconati (una proveniente dall'originario edificio, l'altra collocata a ricordo della riesumazione e ricollocazione dei resti mortali). Di particolare pregio l'originario affresco dell'altare maggiore rappresentante una Madonna con ai piedi Ges\u00f9 Bambino tra i santi Rocco e Giuliana che, secondo una lunga tradizione, \u00e8 attribuito a Bernardino Luini o alla sua scuola.\nAll'esterno altre due lapidi sepolcrali provenienti dall'originario edificio demolito e l'adiacente Monumento agli Alpini.\nArchitetture civili.\nCasa da Massaro (detta del Gileca).\nPoderoso edificio rurale quattrocentesco (in stato di abbandono) costruito con ciottoli disposti a lisca di pesce e modanature in cotto.\nVilla Comunale (gi\u00e0 Brentano, poi Litta Modignani, poi Sala, poi Rondanini).\nLa Villa oggi sede di alcuni Uffici comunali si identifica in un complesso di edifici settecenteschi con un parco oggi aperto al pubblico. La villa appartenne dapprima ai Brentano, per poi passare ai Litta Modignani e poi ai Rondanini.\nL'accesso principale \u00e8 posto lungo la via Magenta, dove un portone, introdotto da una breve rientranza rispetto al rettifilo della via pubblica, \u00e8 affiancato da rustici (oggi in parte crollati e non salvaguardati). Dal portone si accede al cortile sul cui fondo \u00e8 la facciata della villa.\nAnnessi alla villa sono alcuni rustici, tra cui la cosiddetta Filanda, oggi adibita a sede di pubblici Uffici.\nDurante l'ultima parte della Seconda Guerra Mondiale, quando i proprietari erano i Sala, risiedette in incognito il generale Lombar del CLN.\nVilla Villoresi (gi\u00e0 Rescalli, poi Beretta).\nSituata in centro al paese, presso Piazza Lombardia, la villa ha origini seicentesche e presenta uno schema ad \"U\", introdotto un tempo da un suggestivo viale alberato oggi quasi scomparso.\nIl complesso della villa \u00e8 costituito dal corpo di fabbrica destinato all'abitazione nobile (che si articola con uno schema ad \"U\" attorno al cortile principale), da corpi di fabbrica rustici addossati alle ali della villa (originariamente ospitanti le abitazioni di servizio ed i luoghi di lavoro, tra cui il locale con un grande torchio ligneo del Settecento), il cannocchiale prospettico d'ingresso (che collega la piazza col portale monumentale che introduce al cortile principale) e l'ampio parco all'inglese con adiacente serra. Secondo recenti studi l'impianto dell'edificio, probabilmente voluto dalla famiglia Rescalli (conti di San Vittore) \u00e8 da attribuire all'architetto Valmagini, che ripropone soluzioni tipiche della villa piacentina.\nChiese scomparse.\nChiesa di San Carlo.\nEdificio di culto cristiano cattolico di origine seicentesca, dedicato a san Carlo Borromeo, e demolito negli anni '50 del Novecento. Sorgeva a fianco della Prepositurale del Salvatore e santa Margherita d'Antiochia di Pisidia, sopra una cripta con funzioni sepolcrali a cui si accedeva dall'attigua Prepositurale.\nChiesa prepositurale di Santa Maria Elisabetta.\nChiesa di culto cristiano cattolico originariamente annessa all'omonimo monastero dell'Ordine degli Umiliati. Alla soppressione dell'Ordine sopravvisse come luogo di culto per alcuni decenni, per poi essere trasformata in abitazione.\nChiesa di San Carlo al Lazzaretto.\nPiccola cappella di culto cristiano cattolico, dedicata a san Carlo Borromeo, sorta sul luogo adibito a Lazzaretto. La sua definitiva scomparsa \u00e8 da collegare alla costruzione del Cimitero avvenuta tra la fine Settecento e i primi anni dell'Ottocento, avvenuta sulla stessa area.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di persone e rappresentano il 7,5% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIn percentuale minore, erano presenti cittadini stranieri provenienti da: Pakistan (7,6%), Ucraina (6,7%), Repubblica Popolare Cinese (5,8%), Tunisia (4,8%), Bulgaria (3,6%).\nCultura.\nLa citt\u00e0 di Busto Garolfo viene citata nel film Tre uomini e una gamba del 1997 e nello spettacolo teatrale \"Tel chi el tel\u00f9n\" del 1999 del trio Aldo, Giovanni e Giacomo. In quest'ultimo tre comici, in una parodia di \"Scuola di polizia\", interpretano i \"Busto Garolfo Cops\".\nBusto Garolfo \u00e8 altres\u00ec la citt\u00e0 natale dello scrittore Valter Binaghi, che ha ambientato gran parte dei propri romanzi proprio nella zona dell'Altomilanese.\nTra le associazioni pi\u00f9 attive a Busto Garolfo, vi \u00e8 il \"Corpo Musicale S.Cecilia\", che vanta numerose attivit\u00e0, tra concerti e manifestazioni, durante l'anno.\nIstruzione.\nA Busto Garolfo le scuole vanno dalla Scuola materna alla Scuola media, non sono presenti istituti di istruzione superiore.\nDi scuole elementari in Busto Garolfo ne sono presenti due, la \"Giulio Tarra\" e la \"Don Mario Mentasti\", invece come istruzione per l'istruzione media vi \u00e8 la \"Antonietta. e Giovanni Caccia\"; queste scuole sono frequentate mediamente da 2000 giovani al giorno. A Olcella vi sono invece la scuola elementare statale \" Ferrazzi-Cova\" e una scuola materna statale.\nGeografia antropica.\nIl Comune di Busto Garolfo ha una sola frazione, \"Olcella\" situata tra Arconate e Dairago, ma in passato comprendeva anche la rivale \"Villa Cortese\"; probabilmente a causa del distaccamento di quest'ultima, i bustesi coniarono il modo di dire \"Villa Cortes, brutt paes, mila abitant, tucc ignorant\" (\"Villa Cortese, brutto paese, mille abitanti, tutti ignoranti\"), che i villacortesini in risposta modificarono in \"Villa Cortes, bell paes, mila abitant, tucc insegnant\" (\"Villa Cortese, bel paese, mille abitanti, tutti insegnanti\").\nNel 1461, Aloisio Della Croce, cittadino milanese e proprietario di numerose terre nel settore nord del territorio di Busto Garolfo, ottenne dal comune del borgo l'approvazione di costruire in quell'area una \"nuova cassina et alie domus et habitationes in quibus possint locari et conduci habitatores [...] causa laborandi terras incultas, brugarias et buscos\". Nacque cos\u00ec \"cassina Giella,\" l'odierna Olcella, una cascina composta da diverse \"habitationes\".\nEconomia.\nUbicato nella pianura padana a ovest di Milano, nei pressi del Ticino, il territorio di Busto Garolfo era un tempo coltivato a viti; attualmente invece le colture pi\u00f9 diffuse sono i cereali. Notevole \u00e8 lo sviluppo delle attivit\u00e0 artigianali e anche l'industria ha conosciuto una notevole espansione nel dopoguerra, con la Rimoldi che produceva macchine da cucire e le imprese tessili Caccia e Pessina &amp; Sala (risalente ai primi del Novecento). Nella aree di queste ultime due aziende oggi sorgono villette a schiera e diversi appartamenti, pur rimanendo tracce del passato manifatturiero, testimoniate da un'antica ciminiera.\nAd oggi il paese pu\u00f2 contare su una moltitudine di attivit\u00e0 che spaziano dalle ferramenta alle agenzie turistiche, dalle cartolerie alle fattorie.\nInfrastrutture e trasporti.\nAttualmente il comune di Busto Garolfo \u00e8 collegato con i comuni del magentino, castanese e legnanese e con il capoluogo milanese tramite numerose autolinee di trasporto su gomma assegnate in appalto a MOVIBUS le quali erano precedentemente gestite da ATINOM.\nAmministrazione.\nGemellaggi.\nBusto Garolfo \u00e8 gemellata con Senise, in provincia di Potenza. Motivo di questa amicizia, \u00e8 la forte presenza in Busto Garolfo di \"oriundi\" del paese lucano, giunti qui durante gli anni del \"boom economico\", con le migrazioni dal Mezzogiorno.\nSport.\nLa principale societ\u00e0 calcistica di Busto Garolfo \u00e8 la Bustese Calcio, fondata nel 1946. Nella sua storia vanta quale maggior successo alcune partecipazioni al campionato di Serie D, e una vittoria del campionato di Eccellenza da imbattuta. Il colore sociale \u00e8 il granata e il campo interno \u00e8 lo stadio Roberto Battaglia, struttura multifunzionale (dotata anche di velodromo) che sorge nella zona polisportiva comunale, accanto a piscina, campi da tennis, palestre e un campo di atletica leggera.\nTra le altre realt\u00e0 sportive, degne di nota sono la Societ\u00e0 Ciclistica Busto Garolfo, che ogni anno organizza la competizione locale delle Tre Sere su pista nel velodromo comunale, e la ASD Tennis Busto Garolfo.\nA livello individuale, invece, Busto Garolfo \u00e8 legata allo schermidore Roberto Battaglia, medaglia olimpica alle Olimpiadi di Helsinki e al quale \u00e8 dedicato appunto il centro sportivo comunale."}
{"id": "12521", "revid": "322321", "url": "https://it.wikipedia.org/wiki?curid=12521", "title": "Calvignasco", "text": "Calvignasco (\"Calvignasch\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nCalvignasco, con il comune di Alzano Scrivia (provincia di Alessandria), pu\u00f2 essere considerato il comune pi\u00f9 pianeggiante d'Italia, essendo il dislivello massimo del territorio comunale pari a 1 metro.\nStoria.\nAi margini con il territorio della Provincia di Pavia, tra Rosate ed il pavese Casorate Primo, il comune di Calvignasco \u00e8 attraversato ed irrigato dalle acque del Canale Ticinello. La sua storia \u00e8 rimasta legata per secoli a quella del comune di Binasco, al punto che non \u00e8 facile trovare documenti rilevanti che ne riferiscano per la sua individualit\u00e0 o per quella delle frazioni Bettola, dove ha sede il municipio, e Ponte. Il nome del borgo sembra sia derivato dal nome latino \"Calvinius\". Anticamente il comune era parte del feudo di Moncucco, a suo tempo infeudato alla famiglia dei Visconti di Fontaneto, e ancora prima, alla Corte di Masino.\nSimboli.\nGi\u00e0 dai tempi pi\u00f9 antichi il comune di Calvignasco ha ottenuto l'attuale stemma, composto dalle pi\u00f9 classiche tra le figure araldiche: il partito e la fascia. Non si conosce con precisione l'origine dello stemma, tuttavia sembra lecito supportare la tesi secondo cui le due fasce d'azzurro che lo attraversano alludano al Naviglio di Bereguardo ed al Naviglio Pavese, all'interno dei quali si estende il territorio di questo comune.\nMonumenti e luoghi d'interesse.\nChiesa parrocchiale di San Michele.\nLa parrocchiale di San Michele (che dal punto di vista ecclesiastico dipende dalla prepositurale di Casorate Primo, mentre la parrocchiale di Bettola fa capo a Rosate) \u00e8 un edificio di antiche origini, dedicato all'arcangelo gi\u00e0 dal XIV secolo. La sostanza del suo assetto attuale dipende dalla ricostruzione avviata nel 1605, all'epoca in cui il cardinal Federico Borromeo aveva visitato la chiesa, divenuta poco prima parrocchiale, trovandola troppo piccola.\nSociet\u00e0.\nEvoluzione demografica.\nSecondo i dati ISTAT al 31 dicembre 2010 la popolazione straniera residente era di 72 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nMarocco 21 1,76%\nRomania 19 1,59%\nAmministrazione.\nSindaco Giuseppe Gandini ,\nViceSindaco Emilio Felice Bossi,\nAssessore esterno Mariella Rubinelli,\nConsigliere:Emilio Leo,\nGiusi Perdon\u00f2,\nMarco Gammino,\nGiulia Radici,\nPietro Pogliani,\nStefano Pandini."}
{"id": "12523", "revid": "287204", "url": "https://it.wikipedia.org/wiki?curid=12523", "title": "Fiumi del Per\u00f9", "text": "Elenco dei principali fiumi del Per\u00f9."}
{"id": "12535", "revid": "1652635", "url": "https://it.wikipedia.org/wiki?curid=12535", "title": "Canazei", "text": "Canazei (\"Cianac\u00e9i\" in ladino) \u00e8 un comune italiano di abitanti della provincia autonoma di Trento, situato all'estremit\u00e0 settentrionale della Val di Fassa, al confine con le province di Bolzano a nord e Belluno a est, incastonato fra importanti gruppi dolomitici (Sassolungo, Marmolada e Gruppo del Sella).\nNota localit\u00e0 per il turismo invernale (sci di discesa e scialpinismo) e il turismo estivo (escursionismo, alpinismo), fa parte del carosello sciistico Sella Ronda, che collega le valli dolomitiche vicine e i comuni Selva di Val Gardena, Corvara in Badia, Livinallongo del Col di Lana.\nStoria.\nLa circoscrizione territoriale ha subito le seguenti modifiche: nel 1926 aggregazione di territori del soppresso comune di Campitello; nel 1956 distacco di territori per la ricostituzione del comune di Campitello con la denominazione Campitello di Fassa (Censimento 1951: pop. res. 481). Nel 1999 aggregazione di territori disabitati staccati dal comune di Campitello di Fassa.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune erano 112, ovvero il 5,95% della popolazione. Di seguito sono riportati i gruppi pi\u00f9 consistenti:\nRipartizione linguistica.\nLa sua popolazione, secondo il censimento del 2011, \u00e8 per il 79,7% di lingua ladina e per il 20,3% di lingua italiana.\nCultura.\nEventi.\nCanazei \u00e8 sede annuale di una prova del campionato mondiale di skyrunning, la \"Dolomites Skyrace\". Il percorso prende avvio dal centro cittadino per procedere poi verso il Passo Pordoi (); sale quindi al Sass Pordoi () per culminare al Piz Bo\u00e8 (). Ritorno per la Val Lasties per tornare a Canazei. Il dislivello complessivo (in salita) \u00e8 pari a ; la lunghezza del percorso \u00e8 di ; cancelli orari (tempi che non possono essere superati pena la squalifica): 1 ora e 5 minuti dalla partenza al Passo Pordoi, 1 ora e 50 dalla partenza alla Forcella di Sass Pordoi, 4 ore e 15 minuti tempo massimo per l'intero percorso.\nSport.\nCanazei \u00e8 stata per tre volte sede di arrivo di una tappa del Giro d'Italia, la prima nel 1978, la seconda nel 1987 e la terza nel 2017.\nIn altre occasioni si sono avuti arrivi di tappa in cima al Passo Pordoi."}
{"id": "12542", "revid": "61051", "url": "https://it.wikipedia.org/wiki?curid=12542", "title": "Locomotiva LNER 4468 &quot;The Mallard&quot;", "text": "The Mallard \u00e8 una locomotiva a vapore inglese, gruppo A 4 molto nota non solo tra i britannici, per i quali \u00e8 un vero e proprio \"monumento nazionale\", ma tra tutti gli appassionati del genere.\nConosciuta anche come Germano Reale, The Mallard \u00e8 il nome ufficiale con il quale venne battezzata la locomotiva n.4468 appartenente alla \"Pacific A4 Class\", rodiggio (sistema White) \"4-6-2\", che, il 3 luglio del 1938, stabil\u00ec il record inglese di velocit\u00e0: . Questa impresa ha ispirato numerose opere artistiche.\nIl record della Mallard \u00e8 stato registrato in un tratto in leggera discesa 1:200 (0,5%); per questo motivo il record di velocit\u00e0 non \u00e8 universalmente riconosciuto tra gli appassionati e secondo alcuni andrebbe correttamente attribuito alla locomotiva tedesca dr 05 - 002 che l'11 maggio 1936 tocc\u00f2 i 200,4\u00a0km/h in corsa tra Berlino e Amburgo.\nDopo la conquista del record, la locomotiva rest\u00f2 in servizio attivo sino al 1963 macinando nella sua vita operativa circa 2.400.000 chilometri.\nIn occasione del 50 anniversario dall'evento memorabile, nel 1988, si \u00e8 provveduto ad un suo completo restauro e la locomotiva ha ripreso vita per altri 15 anni, fino al 2003, anno in cui venne definitivamente ritirata e messa a riposo nel \"United Kingdom's National Railway Museum\" di York.\nIl gruppo A4.\nLa Mallard appartiene al gruppo di locomotive A4 con rodiggio \"Pacific\", costruite tra il 1936 e il 1938 in 31 esemplari.\nOriginariamente la livrea applicata ai primi 4 esemplari costruiti per trainare il Silver Jubilee fu su tre toni di grigio, grigio antracite sul muso, \"grigio corazzata\" e grigio argento per il resto della macchina, eccetto il tetto della cabina che era o antracite o \"corazzata\".\nSuccessivamente tutto il gruppo ha assunto la livrea distintiva il blu \"giarrettiera\" (dal colore del nastro dell'Ordine della Giarrettiera).\nL'esperimento dell'uso del colore verde mela tipico della LNER ebbe durata molto breve, ed anche la livrea grigia scomparve per motivi estetici: una locomotiva blu davanti alle speciali carrozze articolate grigio argento del Silver Jubilee era gradevole, una locomotiva grigio argento davanti ad una composizione di carrozze color tek no.\nLa guerra port\u00f2 all'adozione della livrea nera senza decorazioni per tutte le macchine, che\ncon la creazione delle BR le A4 o riottennero la livrea originale o una livrea simile in cui il verde brunswick prendeva il posto del blu. Inoltre ricevettero una nuova immatricolazione come gruppo 60XXX (60001-60034)."}
{"id": "12546", "revid": "125484089", "url": "https://it.wikipedia.org/wiki?curid=12546", "title": "Sedriano", "text": "Sedriano (\"Sidri\u00e0n\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia. Fa parte dell'hinterland ovest di Milano e del territorio del Magentino.\nGeografia fisica.\nIl territorio del comune risulta compreso tra i 135 e i 151 m s.l.m. con un'altitudine media di 145 m s.l.m. L'escursione altimetrica complessiva risulta essere pari a 16 metri.\nOrigini del nome.\nSull'etimologia del nome esistono diverse teorie, scindibili in origine latina e origine longobarda.\nOrigine latina:\nOrigine longobarda:\nStoria.\nOrigini.\nNon \u00e8 nota la data esatta della fondazione di Sedriano, ma analizzando la storia dei comuni confinanti, che sia avvenuta attorno al I secolo a.C. Si trattava di un piccolo villaggio romano sorto nei pressi dell'antica strada consolare che collegava Milano alla Gallia Transalpina, passando da Novara, Vercelli, Ivrea e Aosta, fino ad attraversare il colle del Piccolo San Bernardo.\nDal periodo longobardo al Basso Medioevo.\nNel 569 i Longobardi, partiti dalla Pannonia al seguito del re Alboino nell'anno precedente, conquistarono Milano e i suoi dintorni (oltre al Veneto e a Pavia).\nOltre all'ipotesi di una fondazione romana di Sedriano, \u00e8 legittimo affiancare una possibile fondazione longobarda, forse col nome di Desiderianum, l'ultimo re longobardo. Quale che sia l'ipotesi corretta, esistono alcuni documenti che attestano la presenza di \"genti longobarde\" secoli dopo la sconfitta del 774 da parte dei Franchi anche se ovviamente, discendenti dei Longobardi c'erano in ogni paese indipendentemente da chi lo avesse fondato:\nDal Medioevo al tardo Rinascimento.\nA partire dal XII secolo, Sedriano comincia ad apparire spesso nei documenti, per via dei personaggi illustri a cui ha dato i natali. Si ricordano: Rogerio da Sedriano (prima met\u00e0 del XII secolo, importante giudice), Gabriele da Sedriano (XV secolo, cesellatore e armaiolo della corte milanese), Giovanni da Sedriano (fine del XV secolo, tipografo; a lui si deve, nel 1472, la prima tipografia di Pavia). Il paese figura con tre chiese nel duecentesco \"Liber Notitiae Sanctorum Mediolani\" di Goffredo da Bussero. Nel 1270, nella frazione Roveda, il prevosto di Corbetta, Pietro Villano (appartenente all'ordine degli Umiliati), fond\u00f2 un ospedale per i poveri (l'Ospedale Santa Maria, con annessa chiesa omonima) che godette di vari lasciti fino al 1375 quando, a causa delle ristrette condizioni economiche, venne annesso all'Ospedale Santa Caterina di Milano. Ai primi del Quattrocento l'ospedale divenne una fattoria; tutti i suoi beni, passati al Santa Caterina, vennero annessi all'Ospedale Maggiore nel 1458. In seguito anche Giovanni Zavattari e Giacomo Sernazzari offrirono all'ospedale prati, boschi, vigne, parte delle quali situate in Trenno. Nel 1564 ci pervenne il nome del parroco \"domino Johanne Maria Ghisolpho\". In quanto all'infeudazione tanto comune nell'epoca spagnola e austriaca va detto che Sedriano, come buona parte dei comuni della Pieve di Corbetta, riusc\u00ec a esserne esente.\nDal Settecento alla fine dell'Ottocento.\nDal Settecento Sedriano fu luogo di villeggiatura del patriziato milanese (rimane di notevole interesse il Palazzo Borromeo). Nel gennaio 1759, secondo alcuni documenti, Bareggio dovette cedere a Sedriano 784 pertiche di terre situate in localit\u00e0 Roveda e contese dalle due comunit\u00e0 per tanti secoli. Nel giugno 1771 il Tribunale Supremo del Reale Consiglio di Milano decise che quelle stesse terre venissero tolte dal catasto di Sedriano e iscritte di nuovo in quello di Bareggio. Nel 1786 il comune di Sedriano fu inserito nella provincia di Pavia. In data 24 aprile 1814 leggiamo un'interessante lettera del sindaco, signor Spreafico, al signor Conte Podest\u00e0 della Capitale Milano in cui si parla delle devastazioni compiute dalle truppe francesi nel territorio comunale. Nel 1859 rimase coinvolto nella battaglia di Magenta, accogliendo la ritirata delle truppe austriache verso Milano. Con l'unit\u00e0 d'Italia il comune di Sedriano pass\u00f2 dalla provincia di Pavia a quella di Milano.\nLa modernit\u00e0 fece la sua irruzione tra il 1879 e il 1880, quando giunse da Milano la linea tranviaria diretta a Castano Primo e a Magenta con il suo caratteristico tram a vapore battezzato \"Gamba de legn\". Nel gennaio 1898 tra le carte dell'Ufficio Registri per la Conservazione dei Monumenti in Lombardia vi \u00e8 una richiesta di ampliamento della chiesa parrocchiale. La Prefettura concesse il nulla osta.\nIl Novecento.\nNel 1915 venne inaugurato l'asilo. Nei tre anni della guerra muoiono 75 sedrianesi e cinque sono decorati al valor militare. Nel 1923 si inaugura la sede dell'Associazione ex combattenti e la lapide dei caduti collocata presso l'edificio comunale. Viene fabbricata in questo periodo la grande e bella filanda Rusconi (stabilimento Cincinnati), che con altre aziende avr\u00e0 il merito di dare lavoro a molti sedrianesi, sottraendoli al pendolarismo con Milano. Dopo il 1945 il paese si trasform\u00f2 rapidamente, sopprimendo il 31 agosto 1957 il vecchio tram a vapore.\nSimboli.\nLa descrizione araldica dello stemma \u00e8 la seguente:&lt;br&gt;\nLa descrizione araldica del gonfalone \u00e8 la seguente:&lt;br&gt;\nLo stemma del Comune di Sedriano, concesso nel 1939, si rif\u00e0 probabilmente ad alcune figure araldiche contenute negli stemmi di due famiglie: quello della famiglia Raja, subentrata nel 1916 alla famiglia Borromeo proprietaria del palazzo omonimo, e quello della famiglia Prandoni, antica proprietaria dell'edificio occupato sin dal 1883 dall'amministrazione comunale di Sedriano. Dallo stemma della famiglia Raja sono stati ricavati il colore azzurro del fondo del campo e la figura del sole (nello stemma della famiglia il sole era limitato a un solo raggio). Dallo stemma della famiglia Prandoni, invece, \u00e8 stata ricavata (peraltro con un differente colore) la figura del leone. Sul capo era un tempo presente un fascio littorio (decaduto \"ope legis\") che ricordava la concessione comunale dello stemma avvenuta sotto il periodo fascista.\nMonumenti e luoghi d'interesse.\nArchitetture religiose.\nChiesa parrocchiale di San Remigio.\nLa chiesa parrocchiale di San Remigio di Sedriano ha origini piuttosto antiche anche se a oggi rimane incerta la sua data di fondazione, comunque ascrivibile al Medioevo (IX-X secolo). Il culto di San Remigio di Reims, infatti, a differenza di molti altri santi a cui sono dedicate chiese della zona, proviene dalla cultura francese (San Remigio aveva infatti battezzato re Clodoveo) e quindi sembrerebbe che la chiesa delle origini fosse da ascrivere al periodo carolingio. Quello che \u00e8 certo \u00e8 che il culto di San Remigio era strettamente legato in antichit\u00e0 ai viandanti e ai pellegrini e questo spiegherebbe probabilmente la posizione decentrata della struttura rispetto al centro abitato, posta nei pressi dell'ex SS11 che sin da epoche romane era strada consolare per Milano.\nLa chiesa rimase con tutta probabilit\u00e0 dunque un semplice rifugio di pellegrini e forse attorno venne realizzato addirittura un ospizio per l'accoglienza dei viandanti, ma l'agglomerato urbano divenne tale che nel XIII secolo venne deciso di istituire la parrocchia.\nLa struttura attualmente visibile, invece, \u00e8 stata costruita dopo la demolizione della precedente chiesa, eretta nel Seicento, la quale si trovava proprio in prossimit\u00e0 della SS11 e non disponeva di un sagrato particolarmente ampio. Dopo l'ingrandimento del paese, quindi, si decise di abbattere l'antica struttura e di ricostruire l'attuale chiesa sulla posizione della precedente, con la posa della prima pietra il 7 ottobre 1962, venendo poi ufficialmente consacrata il 16 maggio 1969 dall'arcivescovo di Milano, il cardinale Giovanni Colombo.\nL'edificio oggi visibile, si presenta in forme moderne come da progetto dell'architetto don Enrico Villa, con dimensioni 55 x 23 metri e una struttura a capanna in facciata decorata con pietre grezze a piastrelle a vista; l'elemento pi\u00f9 caratteristico \u00e8 indubbiamente il campanile, stondato, visibile in prospettiva anche dal vicino paese di Vittuone. L'interno, con impianto basilicale, ha l'altare maggiore rivestito di un mosaico rappresentante il Cristo Risorto, opera dell'artista bergamasco Trento Longaretti.\nOratorio di San Bernardino.\nL'Oratorio di San Bernardino \u00e8 tra i pi\u00f9 antichi di Sedriano: risale agli ultimi anni del Quattrocento, probabilmente al periodo immediatamente precedente al 1450, anno di canonizzazione del frate predicatore, e quindi anno in cui l'edificio era gi\u00e0 stato eretto e consacrato. Nel 1508 e nel 1516 sono state apportate delle modifiche alla struttura architettonica, il tutto con il denaro dei cittadini devoti. L'Oratorio di San Bernardino, infatti, \u00e8 stato fortemente voluto dai fedeli, e non dalle autorit\u00e0 ecclesiastiche. Si tratta di uno di quei rari casi in cui la devozione \u00e8 bastata per l'edificazione di un edificio sacro, e alla sua manutenzione. Dell'edificio quattrocentesco rimangono sono il campanile e l'abside, mentre il resto dell'edificio sacro \u00e8 stato completamente ricostruito nella seconda met\u00e0 del XVI secolo. L'Oratorio di San Bernardino \u00e8 di piccole dimensioni. La facciata, molto semplice, \u00e8 a capanna, a differenza dell'interno, che \u00e8 ricco di dipinti, tutti risalenti all'epoca di costruzione dell'edificio.\nChiesa di Santa Maria alla Roveda.\nLa chiesa di Santa Maria alla Roveda, gi\u00e0 citata nella sua struttura da Goffredo da Bussero (XIII secolo) nel suo \"Liber notitiae sanctorum Mediolani\" con il nome Oratorio della Madonna Addolorata, \u00e8 una delle poche chiese antiche rimaste sul territorio comunale di Sedriano.\nEsso si trova in localit\u00e0 Roveda e si presenta come una struttura di ridotte dimensioni, a pianta unica, in stile barocco, essendo stato costruito nel 1775 sulla base di una precedente costruzione rinascimentale (e prima ancora medioevale), un tempo annessa all'ospedale di Santa Maria in Rovedeo che sorgeva appunto nei pressi di quest'area. In essa sono conservate le spoglie di .\nArchitetture civili.\nPalazzo Borromeo Arese.\nRisalente alla seconda met\u00e0 del Cinquecento, il palazzo venne fatto costruire dalla famiglia dei conti Visconti di Brignano ai quali rimase sino alla morte del conte Marco Antonio, nel 1716. Questi lasci\u00f2 il palazzo e altri beni in legato testamentario a una sua parente, la contessa Clelia Grillo, la quale aveva a sua volta sposato il conte Giovanni Benedetto Borromeo Arese alla cui famiglia il palazzo pass\u00f2. La stessa contessa Grillo, dopo una serie di contrasti col figlio Renato III, visse stabilmente nel palazzo anzich\u00e9 nella residenza del marito a Milano a partire dalla met\u00e0 del Settecento sino alla sua morte nel 1777 a causa delle sue simpatie politiche filo-spagnole, particolarmente invise al governo austriaco di Maria Teresa.\nLa famiglia Borromeo Arese rimase proprietaria dello stabile sino agli anni venti del Novecento quando il conte Giberto decise di vendere l'intera propriet\u00e0, facendo trasferire il mobilio e le opere in esso contenute nel suo palazzo di Cesano Maderno. Il fabbricato sedrianese venne venduto a privati e quindi frazionato.\nPosto nel centro storico del paese, anche se rimaneggiato nel tempo e tutt'oggi frazionato nei suoi ambienti interni, il palazzo conserva un bel portone in pietra originale, passato il quale si apre un magnifico porticato voltato a colonne.\nMolti locali interni sono a volta o cassettonati e decorati con motivi floreali o allegorici. Documenti del Settecento descrivono anche una piccola cappella padronale al suo interno, oggi non pi\u00f9 presente.\nAl palazzo era abbinato un enorme parco, con piante di molte specie, statue e un laghetto, ma venne frazionato anch'esso a partire dagli anni cinquanta del Novecento.\nVilla Colombo Brazzola.\nDella prima met\u00e0 del Settecento, la Villa Colombo Brazzola \u00e8 una graziosa costruzione di campagna, preannunciata da una sinuosa esedra.\nLa fronte \u00e8 formata da due ali laterali con un corpo centrale pi\u00f9 alto, completato da un piccolo portico con colonne e volte.\nGli interni e le scale sono affrescate con dipinti settecenteschi di buona fattura.\nSul lato destro \u00e8 collegato a un'ala formata da locali di servizio dalla quale si accede a quella che era la parte contadina abbinata alla casa padronale.\nSul retro della villa \u00e8 conservato un piccolo e ben curato parco con vialetti e qualche statua.\nPalazzo Gallarati Scotti.\nAlla frazione Roveda, con fronte sulla SS11, si trova l'enorme complesso del Palazzo Gallarati Scotti, una grande struttura su pi\u00f9 piani preannunciata da una piazzetta con un maestoso portale d'ingresso.\nAl palazzo sono affiancati cortili contadini un tempo della stessa propriet\u00e0.\nIl complesso ingloba anche una piccola chiesa, un tempo padronale, dalla bella facciata e interni barocchi, consacrata nel 1775 e dedicata alla Beata Vergine Addolorata.\nLa chiesa \u00e8 passata successivamente in gestione alla Parrocchia di Sedriano, mentre il palazzo \u00e8 stato suddiviso e rimaneggiato senza per\u00f2 perdere il suo maestoso aspetto.\nSul retro del palazzo si estendeva un grande parco oggi scomparso.\nPalazzo Marazza Balossi.\nPosto con la fronte alla SS11, che in quel tratto forma la via principale di Sedriano, il Palazzo Marazza Balossi \u00e8 una gradevole struttura della prima met\u00e0 dell'Ottocento ma costruito probabilmente su un'antica dimora, di propriet\u00e0 della famiglia Marazza.\nLa facciata, dalle linee semplici e simmetriche, nasconde un cortile con porticato e colonne e contraddistinto da una pianta a \"U\".\nAl palazzo, come di consueto, erano abbinate costruzioni contadine ora riedificate, mentre rimane intatto sino ai nostri giorni un piccolo e ben curato parco, ridimensionato certamente rispetto al passato.\nUn meritevole e ottimo restauro, voluto dagli attuali proprietari (la famiglia Balossi), fanno dell'intero complesso un luogo storico tra i pi\u00f9 belli e valorizzati di Sedriano.\nLa Roveda.\nLa Roveda appariva sul finire del XIII secolo come una localit\u00e0 disabitata del territorio di Sedriano e prendeva il nome da quella vegetazione incolta e cespugliosa che i documenti medioevali chiamano \"Rovedeo\". A dirigere e amministrare l'ospedale presente in questa localit\u00e0 nel XV secolo furono chiamati gli Umiliati che avevano cura in particolare dei poveri e degli ammalati. Da una carta del 1374 risulta che le terre affittate a opera benefica erano pari a 114 pertiche. Nel maggio dell'anno seguente i frati e le suore, decisero di riunirsi a consiglio e decisero di unirsi all'ospedale di Santa Caterina a Milano, anch'esso servito dagli Umiliati. Seguirono alterne vicende di revoca e conferma della fusione dei due ospedali fino al 1414 quando i frati di Santa Caterina trasformarono Santa Maria in Rovedeo e il territorio a essa legato in una grande fattoria. Successivamente lo stesso ospedale di Santa Caterina entr\u00f2 a far parte dell'Ospedale Maggiore che quindi assorb\u00ec anche i beni del Rovedeo.\nSociet\u00e0.\nEvoluzione demografica.\nIl comune di Sedriano ha fatto registrare nel censimento del 1991 una popolazione pari a abitanti. Nel censimento del 2001 ha fatto registrare una popolazione pari a abitanti, mostrando quindi nel decennio 1991 - 2001 una variazione di abitanti pari al 14,78%.\nGli abitanti sono distribuiti in nuclei familiari con una media per nucleo familiare di 2,86 componenti.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di persone, costituenti il 9,7% della popolazione totale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nRisultano, sul territorio del comune, 238 attivit\u00e0 industriali, con 895 addetti pari al 46,91% della forza lavoro occupata, 138 attivit\u00e0 di servizio con 343 addetti pari al 7,23% della forza lavoro occupata, altre 166 attivit\u00e0 di servizio con 466 addetti pari al 17,98% della forza lavoro occupata e 38 attivit\u00e0 amministrative con 382 addetti pari all'8,70% della forza lavoro occupata.\nRisultano occupate complessivamente 1\u00a0908 persone, pari al 18,84% del numero complessivo di abitanti del comune.\nAmministrazione.\nIl 15 ottobre 2013 il Consiglio dei ministri scioglie il Consiglio Comunale di Sedriano per infiltrazioni della 'ndrangheta. Lo scioglimento, a norma dell'art. 143 del D. Lgs. n. 267 del 2000, \u00e8 stato attuato con Decreto del Presidente della Repubblica del 21 ottobre 2013. Il provvedimento \u00e8 stato assunto dal Governo nella seduta n. 30 del Consiglio dei Ministri. Sedriano \u00e8 il primo comune lombardo il cui Consiglio viene sciolto per infiltrazioni mafiose.\nA seguito dello scioglimento, della durata di diciotto mesi, l'amministrazione del comune viene affidata alla commissione straordinaria composta dal viceprefetto Adriana Sabato, dal viceprefetto aggiunto Stefano Simeone e dal funzionario economico finanziario Rosario Guercio Nuzio.\nIl 15 novembre 2015 viene eletto sindaco Angelo Cipriani del Movimento 5 Stelle.\nL'8 febbraio 2017 l'ex sindaco Alfredo Celeste viene assolto con formula piena \"Perch\u00e9 il fatto non sussiste\" dall'accusa di corruzione (senza l'aggravante mafiosa) nel processo sui rapporti tra politica e mafia in Lombardia. La sentenza diventa irrevocabile, gi\u00e0 dal primo grado, perch\u00e9 la Procura generale e la Procura di Milano non oppongono appello. Il 4 ottobre 2021 viene eletto consigliere comunale di Sedriano con la lista civica \"Noi con Sedriano e Roveda\" con il 20,02% dei voti.\nIl 4 ottobre 2021 viene eletto sindaco Marco Re della lista civica \"LISTA MARCO RE VINCE SEDRIANO\".\nInfrastrutture e trasporti.\nFra il 1879 e il 1957 a Sedriano era presente una stazione della tranvia Milano-Magenta/Castano Primo altres\u00ec nota con il soprannome di \"Gambadelegn\", della quale costituiva localit\u00e0 di bivio fra il ramo per Magenta e quello per Castano Primo, soppresso nel 1952.\nOggi Sedriano \u00e8 collegato al capoluogo lombardo mediante bus interurbani della Linea z620 operata da Movibus S.r.l., in sostituzione della linea 420 di ATM attiva fino al 2008. La linea effettua collegamenti continui con la stazione della Metropolitana rossa MM1 Molino Dorino.\nGemellaggi.\nLa citt\u00e0 di Sedriano \u00e8 gemellata con:"}
{"id": "12548", "revid": "838137", "url": "https://it.wikipedia.org/wiki?curid=12548", "title": "1289", "text": ""}
{"id": "12549", "revid": "838137", "url": "https://it.wikipedia.org/wiki?curid=12549", "title": "1288", "text": ""}
{"id": "12550", "revid": "838137", "url": "https://it.wikipedia.org/wiki?curid=12550", "title": "1287", "text": ""}
{"id": "12551", "revid": "628767", "url": "https://it.wikipedia.org/wiki?curid=12551", "title": "1286", "text": ""}
{"id": "12552", "revid": "117636369", "url": "https://it.wikipedia.org/wiki?curid=12552", "title": "1285", "text": ""}
{"id": "12553", "revid": "838137", "url": "https://it.wikipedia.org/wiki?curid=12553", "title": "1284", "text": ""}
{"id": "12554", "revid": "628767", "url": "https://it.wikipedia.org/wiki?curid=12554", "title": "1283", "text": "Eventi.\nInizia la plurisecolare crociata lituana.\n12 novembre: Gherardo da Camino diventa signore di Treviso."}
{"id": "12555", "revid": "838137", "url": "https://it.wikipedia.org/wiki?curid=12555", "title": "1282", "text": ""}
{"id": "12556", "revid": "838137", "url": "https://it.wikipedia.org/wiki?curid=12556", "title": "1281", "text": "Eventi.\n2\u00ba attacco mongolo al giappone"}
{"id": "12557", "revid": "838137", "url": "https://it.wikipedia.org/wiki?curid=12557", "title": "1280", "text": ""}
{"id": "12558", "revid": "838137", "url": "https://it.wikipedia.org/wiki?curid=12558", "title": "1279", "text": ""}
{"id": "12559", "revid": "838137", "url": "https://it.wikipedia.org/wiki?curid=12559", "title": "1278", "text": ""}
{"id": "12560", "revid": "838137", "url": "https://it.wikipedia.org/wiki?curid=12560", "title": "1277", "text": ""}
{"id": "12561", "revid": "838137", "url": "https://it.wikipedia.org/wiki?curid=12561", "title": "1276", "text": ""}
{"id": "12562", "revid": "838137", "url": "https://it.wikipedia.org/wiki?curid=12562", "title": "1275", "text": ""}
{"id": "12563", "revid": "1812220", "url": "https://it.wikipedia.org/wiki?curid=12563", "title": "1274", "text": ""}
{"id": "12564", "revid": "838137", "url": "https://it.wikipedia.org/wiki?curid=12564", "title": "1273", "text": ""}
{"id": "12565", "revid": "838137", "url": "https://it.wikipedia.org/wiki?curid=12565", "title": "1272", "text": ""}
{"id": "12566", "revid": "117355002", "url": "https://it.wikipedia.org/wiki?curid=12566", "title": "1271", "text": ""}
{"id": "12567", "revid": "838137", "url": "https://it.wikipedia.org/wiki?curid=12567", "title": "1270", "text": ""}
{"id": "12568", "revid": "838137", "url": "https://it.wikipedia.org/wiki?curid=12568", "title": "1269", "text": ""}
{"id": "12569", "revid": "484362", "url": "https://it.wikipedia.org/wiki?curid=12569", "title": "1268", "text": ""}
{"id": "12570", "revid": "484362", "url": "https://it.wikipedia.org/wiki?curid=12570", "title": "1267", "text": ""}
{"id": "12571", "revid": "125197717", "url": "https://it.wikipedia.org/wiki?curid=12571", "title": "1266", "text": ""}
{"id": "12572", "revid": "838137", "url": "https://it.wikipedia.org/wiki?curid=12572", "title": "1264", "text": ""}
{"id": "12573", "revid": "838137", "url": "https://it.wikipedia.org/wiki?curid=12573", "title": "1263", "text": ""}
{"id": "12574", "revid": "838137", "url": "https://it.wikipedia.org/wiki?curid=12574", "title": "1262", "text": ""}
{"id": "12575", "revid": "838137", "url": "https://it.wikipedia.org/wiki?curid=12575", "title": "1261", "text": ""}
{"id": "12576", "revid": "838137", "url": "https://it.wikipedia.org/wiki?curid=12576", "title": "1260", "text": ""}
{"id": "12577", "revid": "838137", "url": "https://it.wikipedia.org/wiki?curid=12577", "title": "1259", "text": ""}
{"id": "12578", "revid": "809148", "url": "https://it.wikipedia.org/wiki?curid=12578", "title": "1258", "text": ""}
{"id": "12579", "revid": "809148", "url": "https://it.wikipedia.org/wiki?curid=12579", "title": "1257", "text": ""}
{"id": "12580", "revid": "933835", "url": "https://it.wikipedia.org/wiki?curid=12580", "title": "1256", "text": ""}
{"id": "12581", "revid": "838137", "url": "https://it.wikipedia.org/wiki?curid=12581", "title": "1255", "text": ""}
{"id": "12582", "revid": "124687217", "url": "https://it.wikipedia.org/wiki?curid=12582", "title": "1254", "text": ""}
{"id": "12583", "revid": "838137", "url": "https://it.wikipedia.org/wiki?curid=12583", "title": "1253", "text": ""}
{"id": "12584", "revid": "838137", "url": "https://it.wikipedia.org/wiki?curid=12584", "title": "1251", "text": "Eventi.\nLa Beata Vergine sarebbe apparsa ad un frate sul Monte Carmelo in Palestina."}
{"id": "12585", "revid": "838137", "url": "https://it.wikipedia.org/wiki?curid=12585", "title": "1249", "text": ""}
{"id": "12586", "revid": "633110", "url": "https://it.wikipedia.org/wiki?curid=12586", "title": "1248", "text": ""}
{"id": "12587", "revid": "838137", "url": "https://it.wikipedia.org/wiki?curid=12587", "title": "1247", "text": "Eventi.\nFederico II viene sconfitto alle porte di Parma. Questa disfatta segna l'inizio della sua parabola discendente nella scena politica italiana."}
{"id": "12588", "revid": "838137", "url": "https://it.wikipedia.org/wiki?curid=12588", "title": "1246", "text": "Eventi.\nIn Spagna il re di Granada Muhammad ibn Nasr rende omaggio al re di Castiglia Ferdinando III il Santo."}
{"id": "12589", "revid": "838137", "url": "https://it.wikipedia.org/wiki?curid=12589", "title": "1245", "text": ""}
{"id": "12590", "revid": "125159621", "url": "https://it.wikipedia.org/wiki?curid=12590", "title": "1244", "text": ""}
{"id": "12591", "revid": "838137", "url": "https://it.wikipedia.org/wiki?curid=12591", "title": "1243", "text": "Eventi.\nViene eletto Papa Innocenzo IV."}
{"id": "12592", "revid": "838137", "url": "https://it.wikipedia.org/wiki?curid=12592", "title": "1242", "text": ""}
{"id": "12593", "revid": "123248041", "url": "https://it.wikipedia.org/wiki?curid=12593", "title": "1241", "text": ""}
{"id": "12594", "revid": "1124164", "url": "https://it.wikipedia.org/wiki?curid=12594", "title": "1240", "text": ""}
{"id": "12595", "revid": "838137", "url": "https://it.wikipedia.org/wiki?curid=12595", "title": "1239", "text": ""}
{"id": "12596", "revid": "838137", "url": "https://it.wikipedia.org/wiki?curid=12596", "title": "1238", "text": ""}
{"id": "12597", "revid": "838137", "url": "https://it.wikipedia.org/wiki?curid=12597", "title": "1237", "text": ""}
{"id": "12598", "revid": "838137", "url": "https://it.wikipedia.org/wiki?curid=12598", "title": "1236", "text": ""}
{"id": "12599", "revid": "838137", "url": "https://it.wikipedia.org/wiki?curid=12599", "title": "1235", "text": ""}
{"id": "12600", "revid": "838137", "url": "https://it.wikipedia.org/wiki?curid=12600", "title": "1234", "text": ""}
{"id": "12601", "revid": "838137", "url": "https://it.wikipedia.org/wiki?curid=12601", "title": "1233", "text": ""}
{"id": "12602", "revid": "125715501", "url": "https://it.wikipedia.org/wiki?curid=12602", "title": "1232", "text": ""}
{"id": "12603", "revid": "125715551", "url": "https://it.wikipedia.org/wiki?curid=12603", "title": "1231", "text": ""}
{"id": "12604", "revid": "116972786", "url": "https://it.wikipedia.org/wiki?curid=12604", "title": "1230", "text": ""}
{"id": "12605", "revid": "838137", "url": "https://it.wikipedia.org/wiki?curid=12605", "title": "1229", "text": ""}
{"id": "12606", "revid": "838137", "url": "https://it.wikipedia.org/wiki?curid=12606", "title": "1228", "text": ""}
{"id": "12607", "revid": "1501558", "url": "https://it.wikipedia.org/wiki?curid=12607", "title": "1227", "text": ""}
{"id": "12608", "revid": "1456895", "url": "https://it.wikipedia.org/wiki?curid=12608", "title": "1226", "text": ""}
{"id": "12609", "revid": "838137", "url": "https://it.wikipedia.org/wiki?curid=12609", "title": "1225", "text": ""}
{"id": "12610", "revid": "838137", "url": "https://it.wikipedia.org/wiki?curid=12610", "title": "1224", "text": ""}
{"id": "12611", "revid": "119307716", "url": "https://it.wikipedia.org/wiki?curid=12611", "title": "1223", "text": ""}
{"id": "12612", "revid": "838137", "url": "https://it.wikipedia.org/wiki?curid=12612", "title": "1222", "text": "Eventi.\nPer argomento.\nAstronomia.\n28 settembre - XX passaggio noto della cometa di Halley al perielio. (Evento astronomico 1P/1222 R1)"}
{"id": "12613", "revid": "838137", "url": "https://it.wikipedia.org/wiki?curid=12613", "title": "1221", "text": ""}
{"id": "12614", "revid": "392652", "url": "https://it.wikipedia.org/wiki?curid=12614", "title": "1220", "text": ""}
{"id": "12615", "revid": "229538", "url": "https://it.wikipedia.org/wiki?curid=12615", "title": "1219", "text": ""}
{"id": "12616", "revid": "838137", "url": "https://it.wikipedia.org/wiki?curid=12616", "title": "1218", "text": ""}
{"id": "12617", "revid": "119242763", "url": "https://it.wikipedia.org/wiki?curid=12617", "title": "1217", "text": ""}
{"id": "12618", "revid": "838137", "url": "https://it.wikipedia.org/wiki?curid=12618", "title": "1216", "text": ""}
{"id": "12619", "revid": "838137", "url": "https://it.wikipedia.org/wiki?curid=12619", "title": "1215", "text": ""}
{"id": "12620", "revid": "697352", "url": "https://it.wikipedia.org/wiki?curid=12620", "title": "1119", "text": ""}
{"id": "12621", "revid": "697352", "url": "https://it.wikipedia.org/wiki?curid=12621", "title": "1118", "text": ""}
{"id": "12622", "revid": "697352", "url": "https://it.wikipedia.org/wiki?curid=12622", "title": "1117", "text": ""}
{"id": "12623", "revid": "697352", "url": "https://it.wikipedia.org/wiki?curid=12623", "title": "1116", "text": ""}
{"id": "12624", "revid": "697352", "url": "https://it.wikipedia.org/wiki?curid=12624", "title": "1115", "text": ""}
{"id": "12625", "revid": "697352", "url": "https://it.wikipedia.org/wiki?curid=12625", "title": "1114", "text": ""}
{"id": "12626", "revid": "287204", "url": "https://it.wikipedia.org/wiki?curid=12626", "title": "1113", "text": "Eventi.\n15 febbraio - Papa Pasquale II riconosce l'ordine dei Cavalieri Ospitalieri di San Giovanni in Gerusalemme, il pi\u00f9 antico degli Ordini religiosi cavallereschi."}
{"id": "12627", "revid": "123328149", "url": "https://it.wikipedia.org/wiki?curid=12627", "title": "1111", "text": ""}
{"id": "12628", "revid": "287204", "url": "https://it.wikipedia.org/wiki?curid=12628", "title": "1110", "text": ""}
{"id": "12629", "revid": "287204", "url": "https://it.wikipedia.org/wiki?curid=12629", "title": "1109", "text": "Eventi.\n12 luglio - Caduta di Tripoli. Dopo sette anni di assedio, l'esercito crociato conquista la citt\u00e0. Inizier\u00e0 \"de facto\" la Contea di Tripoli."}
{"id": "12630", "revid": "287204", "url": "https://it.wikipedia.org/wiki?curid=12630", "title": "1108", "text": ""}
{"id": "12631", "revid": "838137", "url": "https://it.wikipedia.org/wiki?curid=12631", "title": "1107", "text": ""}
{"id": "12632", "revid": "838137", "url": "https://it.wikipedia.org/wiki?curid=12632", "title": "1106", "text": ""}
{"id": "12633", "revid": "697352", "url": "https://it.wikipedia.org/wiki?curid=12633", "title": "1105", "text": ""}
{"id": "12634", "revid": "838137", "url": "https://it.wikipedia.org/wiki?curid=12634", "title": "1104", "text": ""}
{"id": "12635", "revid": "838137", "url": "https://it.wikipedia.org/wiki?curid=12635", "title": "1103", "text": ""}
{"id": "12636", "revid": "838137", "url": "https://it.wikipedia.org/wiki?curid=12636", "title": "1102", "text": ""}
{"id": "12637", "revid": "838137", "url": "https://it.wikipedia.org/wiki?curid=12637", "title": "1101", "text": ""}
{"id": "12638", "revid": "287204", "url": "https://it.wikipedia.org/wiki?curid=12638", "title": "1100", "text": ""}
{"id": "12640", "revid": "2", "url": "https://it.wikipedia.org/wiki?curid=12640", "title": "DnD", "text": ""}
{"id": "12642", "revid": "1501558", "url": "https://it.wikipedia.org/wiki?curid=12642", "title": "IV secolo a.C.", "text": ""}
{"id": "12643", "revid": "1652635", "url": "https://it.wikipedia.org/wiki?curid=12643", "title": "V secolo a.C.", "text": "Avvenimenti.\nIl V secolo a.C. \u00e8 da molti ritenuto un secolo straordinario della storia dell'umanit\u00e0: vissero a cavallo di questo periodo molti tra i maggiori pensatori della storia, si sviluppa la prima Repubblica, la Repubblica di Roma che svilupper\u00e0 le leggi delle dodici tavole, nascono il buddhismo, il giainismo e il confucianesimo. In Cina vengono probabilmente scritti i pi\u00f9 antichi trattati di matematica conosciuti, il \"Chou Pei Suan Ching\" o \"Zhoubi suanjing\" (trad. \"Il libro classico dello gnomone e delle orbite circolari del cielo\"), e il Tao Te Ching di Lao Tzu. In India, il matematico Aryabhata scrive del \"Bija-ganitam\" (tr. \"La seconda matematica\"): alcuni studiosi, intendendo il termine \"bija\" nel senso di seme, ipotizzano che l'algebra fu il primo e pi\u00f9 antico sistema di calcolo indiano. In Palestina gli Ebrei ricostruiscono il Tempio di Salomone distrutto dai Babilonesi. Sotto la guida di Pericle, Atene raggiunge la sua et\u00e0 d'oro; viene costruita l'Acropoli con il suo Partenone.\nInvenzioni, scoperte, innovazioni.\nDallo storico greco Erodoto sappiamo che l'introduzione della pianta di canapa nel mondo greco risale proprio al V secolo a.C.\nIl termine 'canapa' \u00e8 stato diffuso nelle altre lingue dai Traci e dagli Sciti che coltivavano questa pianta."}
{"id": "12644", "revid": "1632387", "url": "https://it.wikipedia.org/wiki?curid=12644", "title": "Albedo", "text": "L'albedo (dal latino \"alb\u0113do\", \"bianchezza\", da \"albus\", \"bianco\") di una superficie \u00e8 la frazione di luce o, pi\u00f9 in generale, di radiazione solare incidente che \u00e8 riflessa in tutte le direzioni. Essa indica dunque il \"potere riflettente\" di una superficie. L'esatto valore della frazione dipende, per lo stesso materiale, dalla lunghezza d'onda della radiazione considerata. Se la parola \"albedo\" viene usata senza ulteriori specifiche, si intende riguardare la luce visibile. Si misura attraverso un albedometro.\nL'albedo massima \u00e8 1, quando tutta la luce incidente viene riflessa. L'albedo minima \u00e8 0, quando nessuna frazione della luce viene riflessa. In termini di luce visibile, il primo caso \u00e8 quello di un oggetto perfettamente bianco, l'altro di un oggetto perfettamente nero. Valori intermedi significano situazioni intermedie.\nL'albedo della neve fresca arriva fino a 0,9. Il carbone ha un'albedo molto bassa. Una lavagna ha un'albedo di circa 0,15. L'albedo si pu\u00f2 anche misurare in percentuale, ponendo 1 uguale a 100%. La Terra ha un'albedo media di 0,37-0,39, o equivalentemente del 37%-39%.\nRelazione tra albedo e temperatura.\nLa maggiore o minore radiazione incidente riflessa, e il conseguente rispettivamente minore o maggiore assorbimento, possono influenzare la temperatura di un corpo. \u00c8 infatti sufficiente pensare alla radiazione IR che influenza direttamente le vibrazioni molecolari (e quindi la temperatura di un corpo), ma anche la frazione nel visibile assorbita pu\u00f2 causare un aumento della temperatura: se infatti una molecola assorbe tale radiazione fotopromuove un elettrone ad uno stato energetico maggiore. Questo stato eccitato cos\u00ec formatosi pu\u00f2 disattivarsi, tornando allo stato fondamentale, principalmente attraverso meccanismi non radiativi che prevedono la cessione di calore all'intorno in modo da disperdere l'energia acquisita con l'assorbimento di radiazione. In totale il processo di assorbimento ha quindi portato alla conversione di energia radiativa (per la legge di Bohr: \"E=h\u03bd\", dove \"E\" \u00e8 l'energia del fotone, \"h\" la costante di Planck e \"v\" la frequenza della radiazione) in energia termica, portando anche ad un aumento dell'entropia del corpo seguendo il secondo principio della termodinamica.\nPer dare un altro esempio, l'intero territorio dello stato del Belgio \u00e8 considerevolmente pi\u00f9 caldo dell'aperta campagna francese che si trova immediatamente a sudovest, \nLe regioni pi\u00f9 fredde della Terra, ricche di neve, oltre ad avere poca luce ne assorbono una parte trascurabile a causa dell'albedo della neve, ma la relazione tra temperatura e albedo \u00e8 in realt\u00e0 pi\u00f9 evidente nelle regioni tropicali, perch\u00e9 i tropici ricevono molta pi\u00f9 luce dal Sole.\nIl fenomeno si mostra anche su scala minore. \u00c8 esperienza comune che le persone che indossano abiti scuri d'estate sentono spesso pi\u00f9 caldo di quelle che indossano abiti chiari.\nValori di albedo tipiche.\nL'albedo di una foresta di pini a 45\u00b0 nord di latitudine, che copre interamente la superficie, \u00e8 di appena il 9%, tra le pi\u00f9 basse di un ambiente naturale di terraferma. Questo basso valore deriva in parte dal colore dei pini, e in parte dalle differenti riflessioni multiple della luce in mezzo agli alberi fino all'assorbimento totale, che diminuisce la quantit\u00e0 di luce riflessa verso l'alto.\nL'albedo di un oceano, grazie al fatto che la luce penetra nell'acqua, \u00e8 ancora pi\u00f9 bassa: circa il 3,5%, ma pu\u00f2 cambiare parecchio al variare dell'angolo di incidenza della radiazione.\nI cespugli densi stanno tra il 9% e il 14%. Un prato \u00e8 attorno al 20%.\nUn terreno arido ha un'albedo che dipende dal colore del suolo, e pu\u00f2 essere basso fino al 9% o alto fino al 40%, con i campi coltivati che si collocano attorno al 15%.\nUn deserto o una grande spiaggia si collocano in genere attorno al 25%, con grandi variazioni dovute ai diversi colori della sabbia.\nLe strutture urbane hanno valori di albedo molto diversi, perch\u00e9 le strutture artificiali spesso assorbono la luce prima che essa possa raggiungere la superficie. Nelle parti settentrionali del mondo, le citt\u00e0 sono spesso molto scure, e Edward Walker ha mostrato che la loro albedo media \u00e8 di circa il 7%, con un piccolo incremento durante l'estate. Nelle nazioni tropicali, le citt\u00e0 hanno un'albedo attorno al 12%. I differenti valori derivano direttamente da differenti materiali e stili di costruzioni.\nLa neve fresca appena caduta su un paesaggio uniforme ha un'albedo del 90%. Una distesa di neve compatta (ad esempio, le pianure dell'Antartide) si colloca attorno all'80%.\nPoich\u00e9 gli alberi sono cos\u00ec efficienti nell'assorbire energia luminosa (tramite fotosintesi e riflessioni multiple del fogliame e con variabilit\u00e0 tra le varie specie arboree), sembrerebbe logico aspettarsi un raffreddamento della Terra nel suo insieme tagliando le foreste. Gli effetti in realt\u00e0 non sono cos\u00ec semplici, e ci sono prove sia pro che contro quest'ipotesi. Alcuni pensano che non sia vero perch\u00e9, nelle regioni tropicali, il suolo libero ha un'albedo minore ed assorbe perci\u00f2 ancora pi\u00f9 calore degli alberi. Le foreste tendono inoltre a formare molte nubi sopra di esse (a causa dell'evapotraspirazione delle piante), e le nubi hanno un'albedo pi\u00f9 alta. \u00c8 per\u00f2 vero che ambienti senza alberi in regioni fredde, spesso coperti di neve, hanno un'albedo tra il 10% e il 50% pi\u00f9 alta di regioni vicine, ma contenenti foreste, e che le temperature alle medie latitudini sono pi\u00f9 fredde fino a 11\u00a0\u00b0C in regioni desolate. Vicino ai poli, la differenza tende a scomparire perch\u00e9 diminuisce molto l'ammontare totale di luce incidente.\nSe un'area parzialmente coperta di neve si riscalda, la neve tende a fondersi, abbassando l'albedo e portando quindi a una fusione ancora maggiore. Quest'effetto \u00e8 la base di partenza per i modelli che prevedono un forte riscaldamento dei poli e delle regioni coperte stagionalmente di neve a causa del riscaldamento globale.\nIn effetti,\nLe nuvole sono un'altra sorgente di albedo che gioca un ruolo nei modelli di riscaldamento globale. Tipi differenti di nuvole hanno un'albedo molto differente, compresa in teoria tra 0% e 70%.\nNon si sa se l'accumulo di particelle inquinanti scure possa avere l'effetto di diminuire l'albedo delle nuvole, contribuendo a scaldare la Terra. Durante gli incendi dei pozzi petroliferi del Kuwait nel 1991, le temperature nel deserto scesero in media di 7\u00a0\u00b0C durante i periodi di maggiore copertura. I dati sono quindi contrastanti.\nIl particolato influisce anche sull'albedo. L'effetto di quest'ultimo \u00e8 per\u00f2 tuttora ancora incerto. Le particelle riflettono la luce solare (effetto diretto) ma modificano indirettamente anche la dinamica delle nuvole (albedo e durata della vita, entrambi aumentano). Il particolato depositato sul ghiaccio pu\u00f2 aiutare a scioglierlo pi\u00f9 rapidamente diminuendo l'albedo come \u00e8 stato osservato per alcuni ghiacciai."}
{"id": "12645", "revid": "618763", "url": "https://it.wikipedia.org/wiki?curid=12645", "title": "Confederazione germanica", "text": "La Confederazione germanica o Confederazione tedesca (in tedesco: \"Deutscher Bund\") fu una libera associazione di Stati tedeschi formata dal Congresso di Vienna del 1815. La Confederazione aveva esattamente gli stessi confini del Sacro Romano Impero dopo la Pace di Vestfalia ad eccezione delle Fiandre, ma, contrariamente alla struttura precedente, gli stati membri erano pienamente sovrani.\nLa Confederazione collass\u00f2 quando la Prussia e l'Austria entrarono in guerra nel 1866. Tutti gli Stati costituenti divennero parte dell'Impero tedesco nel 1871, eccetto Impero austriaco, Liechtenstein, Lussemburgo e Limburgo.\nImpatto della Rivoluzione francese e delle invasioni napoleoniche sul mondo tedesco.\nIl tardo XVIII secolo fu un periodo di riforme politiche, economiche, intellettuali e culturali, riconducibili all'Illuminismo (rappresentato da figure come Locke, Rousseau, Voltaire e Adam Smith), ma che coinvolsero anche il Romanticismo. Queste culminarono nella Rivoluzione francese, dove la libert\u00e0 dell'individuo e delle nazioni venivano asserite in contrasto con il privilegio e le tradizioni. Organizzate in una pluralit\u00e0 di elaborazioni teoriche, le idee della Rivoluzione giunsero in risposta alla disintegrazione dei precedenti percorsi culturali e si accoppiarono ai nuovi percorsi creati dal sorgere del capitalismo industriale.\nAd ogni modo, la sconfitta di Napoleone Bonaparte permise la sopravvivenza di Stati reazionari come il Regno di Prussia e l'impero Austriaco, gettando le basi per il Congresso di Vienna del 1815, l'alleanza che si sforz\u00f2 di opporsi alle richieste radicali di cambiamento annunciate dalla Rivoluzione francese. Le grandi potenze, al Congresso di Vienna, miravano a riportare l'Europa, il pi\u00f9 possibile, alle sue condizioni pre-napoleoniche, combattendo sia il liberalismo che il nazionalismo e creando una barriera attorno alla Francia. Con la posizione austriaca sul continente, intatta ed apparentemente sicura, sotto la guida del premier reazionario Klemens von Metternich, l'Impero asburgico sarebbe servito da barriera per contenere anche l'emergere degli Stati nazionali italiano e tedesco, oltre a contenere la Francia. Tale equilibrio di potere reazionario, mirato a bloccare il nazionalismo italiano e quello tedesco sul continente, era per\u00f2 precario.\nDopo la sconfitta finale di Napoleone a Waterloo nel 1815, gli Stati tedeschi si unirono nella Confederazione germanica, un'organizzazione abbastanza debole, specialmente perch\u00e9 i due rivali, Prussia e Austria, temevano la dominazione da parte dell'altro.\nAgli osservatori contemporanei, comunque, una sollevazione rivoluzionaria post-napoleonica apparirebbe improbabile. Anche se in seguito sarebbe emersa come Stato tedesco dominante, base politica della Germania unita, e potenza che avrebbe tentato di ottenere il predominio globale verso la fine del XIX secolo, la Prussia era apparentemente arretrata. Sotto la Prussia, la reazione risaliva alla caduta dei Cavalieri Teutonici. Anche se le strutture agricole erano state organizzate in forma molto decentralizzata sotto l'Ordine Teutonico, la nobilt\u00e0 prussiana avrebbe in seguito espanso le sue propriet\u00e0 a scapito dei contadini, nei territori un tempo appartenuti all'Ordine Teutonico, riducendoli ad una tranquilla servit\u00f9. Sotto la Prussia, anche l'ascesa della borghesia urbana sarebbe stata notevolmente ostacolata. Gli junker cercavano di ridurre le citt\u00e0 alla dipendenza, cortocircuitandole con le loro esportazioni, lasciando poco potenziale rivoluzionario al lavoro - urbano e rurale - libero dagli obblighi feudali. In Inghilterra ed in Francia, che si dimostrarono pi\u00f9 ricettive alla democrazia occidentale, dall'Illuminismo alla sconfitta tedesca nella seconda guerra mondiale, il declino degli obblighi feudali era connesso allo sviluppo della borghesia urbana. Per gli Hohenzollern, invece, questo port\u00f2 alla costituzione di uno Stato centralizzato, che spiega il debole sviluppo del governo parlamentare in Prussia. Per l'epoca delle guerre napoleoniche, la Prussia era uno Stato arretrato, radicato nelle virt\u00f9 della sua consolidata classe aristocratico-militare, stratificata da rigide linee gerarchiche.\nA parte la Prussia, la Germania nel suo insieme era caratterizzata da disunit\u00e0 politica, da conflitti d'interessi tra nobili e mercanti, dal sistema delle gilde, che scoraggiava concorrenza e innovazione. Questi fattori ritardarono il progresso dell'industrialismo tedesco. Mentre questo ridusse la classe media, concedendo al vecchio ordine una misura di stabilit\u00e0 mai vista in Francia, la vulnerabilit\u00e0 prussiana all'esercito napoleonico dimostr\u00f2 a molti reazionari ricettivi del vecchio ordine che una Germania debole, divisa e arretrata poteva cadere facilmente preda dei suoi vicini, uniti e industrializzati.\nLe precedenti sconfitte prussiane contro la Francia napoleonica evidenziarono nel 1815 la necessit\u00e0 di riforme amministrative, economiche e sociali, per migliorare l'efficienza della burocrazia ed incoraggiare un'educazione pratica basata sul merito. Ispirate dall'organizzazione napoleonica delle principalit\u00e0 italiane e tedesche, le riforme apparentemente liberali di Karl August von Hardenberg e del Conte Stein furono completamente conservatrici, promulgate per preservare i privilegi e le istituzioni aristocratiche durante un'epoca di riforma, reazione e rivoluzione aperta dalla Rivoluzione francese con la costruzione di un competente esercito nazionale.\nLe riforme gettarono le fondamenta per il futuro della potenza militare prussiana, tramite la professionalizzazione dell'esercito, decretando la coscrizione militare universale. Per conseguire un'industrializzazione nell'ambito delle istituzioni aristocratiche prussiane, le riforme terriere abolirono il monopolio junker sulla propriet\u00e0 terriera, quindi la servit\u00f9 e molte altre pratiche feudali.\nRomanticismo, nazionalismo, liberalismo durante il \"Vorm\u00e4rz\".\nAnche se le forze liberate dalla Rivoluzione Francese sembravano apparentemente sotto controllo dopo il Congresso di Vienna, il conflitto tra forze conservatrici e liberali nazionaliste venne al massimo rinviato. L'epoca fino alla fallita rivoluzione del 1848, in cui queste tensioni si accumularono, viene comunemente definita come \"Vorm\u00e4rz\", \"pre-marzo\", con riferimento allo scoppio delle rivolte nel marzo 1848.\nQuesta competizione richiese alle forze del vecchio ordine di misurarsi con quelle ispirate dalla Rivoluzione Francese e dei Diritti dell'Uomo. La ripartizione sociologica della competizione fu da una parte agganciata principalmente a commercio e industria, e dall'altra associata all'aristocrazia terriera o militare (gli \"junker\") in Prussia, le forze dietro l'Impero Asburgico in Austria, e i fiancheggiatori conservatori dei piccoli principati e delle citt\u00e0-stato in Germania.\nNel frattempo, le richieste per un cambiamento dal basso erano fermentate fin dall'influenza della Rivoluzione Francese. Attraverso tutta la Confederazione tedesca, l'influenza austriaca era dominante, e portava all'ira dei movimenti nazionalistici. Metternich considerava il nazionalismo, specialmente i movimenti giovanili nazionalistici, il pericolo pi\u00f9 pressante, che potevano non solo ripudiare la preponderanza austriaca sulla Confederazione, ma anche stimolare un sentimento nazionalista all'interno dell'Impero Austriaco stesso. In quanto entit\u00e0 multinazionale poliglotta, nella quale slavi e magiari oltrepassavano di gran lunga i tedeschi, la prospettiva di sentimenti cechi, slovacchi, ungheresi, polacchi, serbi o croati, accompagnati al liberalismo della classe media, era certamente orripilante.\nL'era \"Vorm\u00e4rz\" vide figure come Johann Wolfgang von Goethe, Johann Gottlieb Fichte, e Johann Gottfried von Herder propugnare il nazionalismo Romantico. Altri diffusero queste idee tra i giovani. La societ\u00e0 ginnica di Padre Friedrich Jahn espose la giovent\u00f9 della classe media tedesca alle idee nazionaliste, che presero la forma delle confraternite universitarie nazionaliste conosciute come \"Burschenschaften\". Il Festival di Wartburg del 1817 celebr\u00f2 Martin Lutero come un nazionalista proto-tedesco, collegando luteranesimo e nazionalismo tedesco, aiutando a destare i sentimenti religiosi in favore della causa nazionale tedesca. Il festival culmin\u00f2 con l'assassinio di una spia del servizio segreto russo, un altro impero poli-nazionale che cercava disperatamente di aggrapparsi al vecchio ordine quale esisteva prima della Rivoluzione Francese. Metternich reag\u00ec rapidamente e con severit\u00e0, usando questo pretesto per persuadere la Dieta della Confederazione a emanare i Decreti di Carlsbad del 1819, che disciolsero i \"Burschenschaften\", schiacciarono la stampa liberale, e restrinsero severamente le libert\u00e0 accademiche.\nNel campo della Confederazione germanica, la crisi diplomatica del Reno del 1840 scaten\u00f2 le passioni nazionaliste. Con la Canzone del Reno di Nikolaus Becker \"Sie sollen ihn nicht haben, den freien deutschen Rhein\" (Essi non lo devono avere, il libero Reno), con la poesia \"Die Wacht am Rhein\" (\"La Guardia al Reno\") di Max Schneckenburger e con la canzone \"Das Lied der Deutschen\" di August Heinrich Hoffmann von Fallersleben, nacquero le opportunit\u00e0 di identificazione popolare nel movimento pantedesco.\nIntegrazione economica.\nNel frattempo, la Prussia avrebbe continuato a reprimere il liberalismo e proseguito con le riforme dall'alto. Ulteriori tentativi di migliorare la Confederazione iniziarono con la fondazione dell'unione doganale nel 1818, che oltre ad abolire i dazi tra gli Stati prussiani decise di adottare un protezionismo moderato, con l'obiettivo di facilitare l'importazione di manufatti britannici a basso costo. Alle materie prime venne invece totalmente eliminato il dazio. Sembrava un suicidio economico, invece sarebbe stato il trampolino di lancio del boom economico e commerciale prussiano.\nLo \"Zollverein\" arriver\u00e0 solo nel 1834, a seguito della richiesta di adesione prima degli Stati-enclave che soffrivano la concorrenza, e poi degli altri Stati, dei quali fall\u00ec il tentativo di competere con la Lega commerciale tra Berlino e W\u00fcrttemberg e la Lega tra Sassonia, Turingia, Assia-Kassel fino all'Ohneburg. L'Assia-Kassel, infatti, gi\u00e0 un anno dopo la nascita della Lega and\u00f2 in bancarotta e chiese di entrare nel sistema prussiano (1828). Il regime prussiano avrebbe stimolato un'ampia serie di vantaggi commerciali e industriali per decreto \u2014 continuazione logica del programma intrapreso da Stein e Hardenberg meno di due decenni prima. Inavvertitamente, queste riforme avrebbero innescato il movimento per l'unificazione, e aumentato le richieste della classe media di ulteriori diritti politici; ma l'arretratezza del periodo e la paura prussiana nei confronti dei suoi vicini pi\u00f9 forti erano la minaccia maggiore. L'unione doganale apr\u00ec un mercato comune e pose fine alle tariffe locali tra Stati. Standardizz\u00f2 inoltre pesi, misure e valute all'interno degli stati membri (ad esclusione dell'Austria), formando le basi di un'economia proto-nazionale.\nNel 1842 lo \"Zollverein\" includeva la maggior parte degli Stati tedeschi. Nei vent'anni successivi la produzione delle fonderie tedesche quadruplic\u00f2. La produzione di carbone crebbe anch'essa rapidamente. Come risultato, gli industriali tedeschi, specialmente la Krupp fondata da Alfred Krupp, avrebbero introdotto l'invenzione della pistola in acciaio, gli assali in acciaio fuso, e il fucile a retrocarica, esemplificando la riuscita applicazione tedesca della tecnologia agli armamenti. La sicurezza della Germania venne notevolmente aumentata, lasciando lo Stato prussiano e l'aristocrazia terriera al sicuro dalle minacce esterne. I produttori tedeschi lavorarono pesantemente anche in settori diversi da quello della difesa. La Gran Bretagna non sarebbe pi\u00f9 stata in grado di soddisfare la met\u00e0 del fabbisogno tedesco di manufatti, come avveniva in precedenza.\nComunque, sviluppando una forte base industriale, lo Stato prussiano rafforz\u00f2 la classe media e quindi il movimento nazionalista. L'integrazione economica aument\u00f2 in particolar modo la coscienza nazionale tra gli Stati tedeschi, e rese l'unit\u00e0 politica uno scenario molto pi\u00f9 probabile. La Germania iniziava ad esibire tutte le caratteristiche di una proto-nazione.\nIl fattore cruciale che permise al regime conservatore prussiano di sopravvivere alla \"Vorm\u00e4rz\" fu una coalizione di massima tra i settori-guida della classe alta terriera e gli interessi emergenti del commercio e dell'industria. Marx e Engels, nella loro analisi delle fallite rivoluzioni del 1848, descrissero nei seguenti termini tale coalizione: \"una classe commerciale e industriale che \u00e8 troppo debole e dipendente per prendere il potere e governare nel suo diritto e che perci\u00f2 si getta nelle braccia dell'aristocrazia terriera e della burocrazia reale, scambiando il diritto di governare per il diritto di fare soldi\". \u00c8 necessario aggiungere che, anche se l'elemento commerciale e industriale era debole, doveva essere comunque abbastanza forte da diventare degno di essere cooptato, e la Rivoluzione Francese spavent\u00f2 sufficientemente gli elementi pi\u00f9 ricettivi tra i Junker prussiani, per far s\u00ec che lo Stato fosse sufficientemente accomodante.\nMentre una stabilit\u00e0 relativa fu mantenuta fino al 1848, con abbastanza elementi borghesi che si accontentavano di scambiare \"il diritto di governare con il diritto di fare soldi\", la classe alta terriera vide affondare la sua base economica. Mentre lo \"Zollverein\" port\u00f2 progresso economico e aiut\u00f2 a tenere i borghesi calmi per un po', avrebbe anche incrementato rapidamente le file della classe media, la vera base sociale del nazionalismo e del liberalismo, che lo Stato prussiano cercava di fermare.\nLo \"Zollverein\" rappresent\u00f2 uno spostamento verso l'integrazione economica, il moderno capitalismo industriale e la vittoria del centralismo sul localismo, portando rapidamente al termine l'era delle gilde nei piccoli Stati principeschi della Germania. Questo avrebbe preso forma nella rivolta dei tessitori della Slesia, nel 1844, che testimoniarono la distruzione della loro vita da parte delle nuove manifatture. Incapaci di competere con l'efficienza industriale, gli operai tessili videro svanire rapidamente la loro base economica. Questa base di piccoli artigiani, tessitori, commessi, commercianti e piccoli imprenditori, avrebbe costituito in seguito una minaccia al Secondo Reich, dominato dalla coalizione emergente della classe alta terriera e degli industriali. Questi aspri conflitti di classe, la debolezza della tradizione democratica e la ristretta base sociale dell'aristocrazia terriera e militare sarebbero state pi\u00f9 tardi messe a tacere dai mezzi autoritari di governo del Secondo Reich, specialmente durante la repressione di cattolici e socialisti condotta da Bismarck.\nLo \"Zollverein\" indebol\u00ec anche il dominio austriaco della Confederazione, poich\u00e9 l'unit\u00e0 economica aument\u00f2 il desiderio di unit\u00e0 politica e nazionalismo. Negli anni seguenti, gli altri stati tedeschi iniziarono a guardare alla Prussia, e non all'Austria, come loro guida.\nLe rivoluzioni del 1848.\nComunque, a questo punto, lo \"Zollverein\" non era pi\u00f9 sufficiente a eliminare il desiderio della classe media tedesca di raggiungere il diritto di governare. Le notizie della rivoluzione del 1848 a Parigi raggiunsero rapidamente la scontenta borghesia liberale e la pi\u00f9 radicale classe operaia, lasciando incolumi solo i regimi pi\u00f9 repressivi dei Romanov e dell'Impero Ottomano.\nIl 15 marzo 1848, i sudditi di Federico Guglielmo IV di Prussia diedero sfogo alle loro aspirazioni politiche, da lungo represse, con rivolte violente a Berlino, mentre a Parigi vennero erette barricate in tutta la citt\u00e0 per contenere i combattimenti urbani tra civili ed esercito. Quando Luigi Filippo di Francia scapp\u00f2 in Inghilterra il re prussiano, intimorito e costretto, capitol\u00f2 davanti alla richiesta rivoluzionaria, promettendo una costituzione e un parlamento e il sostegno all'unificazione tedesca.\nIn Francia, dove l'aristocrazia conservatrice venne sonoramente messa da parte dalle rivoluzioni del 1789, 1830 e 1848, la nuova Seconda Repubblica sfoci\u00f2 nella guerra civile tra gruppi rivoluzionari rivali: la borghesia moderata, che favoriva l'ordine e la democrazia costituzionale, e i socialisti, appoggiati dalle masse operaie parigine. A Parigi i disoccupati, al grido di \"pane o piombo\", innalzarono la bandiera rossa: fu la prima volta in cui questa emerse come simbolo del proletariato, ed eressero barricate per rovesciare la Seconda repubblica. Era dai tempi del \"Terrore\" che Parigi non vedeva combattimenti su questa scala, in seguito soffocati dalla selvaggia repressione che lasci\u00f2 un amaro rancore tra il proletariato francese e gli elementi borghesi.\nIl 18 maggio il Parlamento di Francoforte apr\u00ec la sua prima sessione con membri provenienti dai vari Stati tedeschi e dell'Austria. Questo si divise immediatamente tra i fautori della \"Kleindeutsche\" (piccola Germania) e della \"Grossdeutsche\" (grande Germania). La prima favoriva la Prussia, a cui veniva offerta la corona imperiale. La seconda favoriva la corona degli Asburgo a Vienna, che avrebbe integrato Austria e Boemia (ma non l'Ungheria) nella nuova Germania.\nDa maggio a dicembre, l'Assemblea dibatt\u00e9 eloquentemente su argomenti accademici, mentre i conservatori reagirono prontamente contro i riformatori. Nel frattempo, tale competizione intensific\u00f2 le tendenze reazionarie e autoritarie nella classe alta terriera, che vide le sue basi economiche affondare, cos\u00ec come avvenne nell'Austria di Metternich e nella Russia del rigido reazionario Nicola I.\nPoich\u00e9 l'esercito prussiano si rivel\u00f2 fedele, e i contadini si mostrarono disinteressati, il re Federico Guglielmo riacquist\u00f2 fiducia. Mentre l'Assemblea emanava la sua Dichiarazione dei diritti del popolo tedesco, e venne stilata una costituzione (escludendo l'Austria che aveva rifiutato l'offerta), la guida del Reich venne offerta a Federico Guglielmo, che rifiut\u00f2 di prenderla \"raccogliendo una corona dalle fogne\". Molti delegati tornarono a casa, e l'esercito prussiano rispose placando qualche rivolta. Migliaia di liberali della classe media fuggirono all'estero, specialmente negli Stati Uniti.\nNel 1850 il re prussiano eman\u00f2 la sua costituzione, in risposta alla fallita rivoluzione dal basso. Il suo documento sponsorizzava una Confederazione degli Stati tedeschi del Nord e concentrava il potere reale nelle mani del Kaiser e delle classi alte. Comunque, la Prussia rispose alla pressione della Russia e dell'Austria, che temevano una Germania forte dominata dalla Prussia, alla conferenza di Olomouc, conosciuta come l'\"umiliazione di Olm\u00fctz\".\nBismarck e la guerra di unificazione.\nPoco dopo l'\"umiliazione di Olm\u00fctz\", una nuova generazione di statisti inizi\u00f2 a dare risposta, per i propri fini, alle richieste popolari di unit\u00e0 nazionale, non solo in Germania ma anche in Italia e Giappone, portando avanti la tradizione prussiana dell'autocrazia e delle riforme dall'alto. Ci volle una guida molto abile per trascinarsi dietro gli elementi reazionari meno ricettivi, e Italia e Germania riuscirono a conseguire questo compito apparentemente paradossale di una modernizzazione conservatrice. Bismarck, come Stein e Hardenberg, cerc\u00f2 in sostanza di preservare la posizione degli junker in un periodo di grandi cambiamenti. Bismarck, infatti, venne nominato dal Kaiser Guglielmo I per aggirare i liberali nel \"Landtag\" che si opponevano all'ingrandimento militare del Kaiser, a causa della sua natura elitaria. Gradualmente, gli junker, guidati dal Bismarck, avrebbero vinto sulla classe media, reagendo ai loro sentimenti rivoluzionari, espressi nel 1848, con la fornitura di opportunit\u00e0 economiche per le quali la classe media urbana aveva lottato.\nUn fatto notevole in questa \"modernizzazione conservatrice\" \u00e8 l'apparizione di capi politici distinti: Cavour in Italia; in Germania, Stein, Hardenberg, oltre a Bismarck, il pi\u00f9 famoso di tutti; in Giappone gli statisti dell'epoca Meiji. Forti le similtudini tra loro: tutti erano conservatori relativamente allo spettro politico della loro epoca e della loro nazione, devoti alla monarchia, disposti a usarla come strumento di riforma, modernizzazione e unit\u00e0 nazionale. Anche se tutti erano aristocratici, erano dissidenti o esterni relativamente al vecchio ordine, al punto che nel loro retroterra aristocratico, nell'abitudine al comando e nella predisposizione alla politica si pu\u00f2 rintracciare un contributo dell\"'ancien r\u00e9gime\" agrario alla costruzione di una nuova societ\u00e0."}
{"id": "12647", "revid": "110157", "url": "https://it.wikipedia.org/wiki?curid=12647", "title": "Regione di Cusco", "text": "La regione di Cusco o regione di Cuzco (, abitanti) \u00e8 una regione del Per\u00f9 situata sul versante occidentale della Cordigliera orientale peruviana.\nHa per capoluogo la citt\u00e0 omonima.\nNella regione si trova la montagna Hatun Rit'iyuq.\nGeografia antropica.\nSuddivisioni amministrative.\nLa regione \u00e8 suddivisa in 13 province che sono composte di 107 distretti. Le province, con i relativi capoluoghi tra parentesi, sono:\nBibliografia.\nHistoria de la Rep\u00fablica del Per\u00fa, Jorge Basadre Grohmann, Diario \"El Comercio\", Lima, Per\u00fa, 2005. ISBN 9972-205-62-2. "}
{"id": "12648", "revid": "1097011", "url": "https://it.wikipedia.org/wiki?curid=12648", "title": "Stati membri della Confederazione germanica", "text": "La Confederazione germanica (\"Deutscher Bund\") fu costituita nel 1815 nel corso del Congresso di Vienna, sancendo la sostanziale configurazione tedesca dei successivi cinquant'anni come confederazione di 38 stati (34 principati e 4 citt\u00e0 libere) che sopravvisse fino al 1866. L'Austria e la Prussia ne facevano parte solo per alcune porzioni di territorio gi\u00e0 appartenenti al Sacro Romano Impero (ne erano quindi esclusi Galizia, Ungheria, Transilvania, Bucovina, Dalmazia, Croazia, Lombardo-Veneto, Posnania, Prussia occidentale e Prussia orientale).\nDescrizione.\nOgni stato aveva un proprio sistema di governo: Austria, Prussia, Oldenburg, Hohenzollern e Reuss erano assoluti; Holstein, Meclemburgo e, fino al 1830, anche l'Hannover erano su base dietale; erano costituzionali invece Assia-Darmstadt, Nassau, Waldeck, Liechtenstein, Schwarzburg, Sassonia-Weimar, Sassonia-Gotha, Sassonia-Saalfeld, Sassonia-Meiningen, Sassonia Hildburghausen, Lussemburgo, Baviera, Baden e W\u00fcrttemberg e dal 1830 anche l'Hannover, Lippe, Schaumburg-Lippe, Brunswick, Assia elettorale, Sassonia-Altenburg, Hohenzollern, Schwarzburg-Sondershausen, Sassonia. Infine ebbero governi municipali le citt\u00e0 libere di Amburgo, Lubecca, Brema, Francoforte.\nPi\u00f9 tardi vennero ammessi:"}
{"id": "12654", "revid": "767487", "url": "https://it.wikipedia.org/wiki?curid=12654", "title": "Il furfante", "text": "Il furfante (\"The Blackguard\" nel Regno Unito, \"Die Prinzessin und der Geiger\" in Germania) \u00e8 un film del 1925 diretto da Graham Cutts.\nTrama.\nSullo sfondo della rivoluzione russa, un violinista salva una giovane aristocratica dalla morte.\nProduzione.\nIl film - che venne girato negli studi berlinesi di Babelsberg, a Potsdam - fu una co-produzione anglo-tedesca tra la Gainsborough Pictures di Michael Balcon e l'UFA, la prima di una serie di produzioni che termineranno solo negli anni trenta, all'avvento del nazismo.\nFu la prima volta che un film della Gainsborough venne girato all'estero.\nDistribuzione.\nDistribuito dalla Wardour Films, usc\u00ec nelle sale cinematografiche britanniche il 26 ottobre dopo essere stato presentato in prima a Berlino il 4 settembre 1925."}
{"id": "12655", "revid": "1718925", "url": "https://it.wikipedia.org/wiki?curid=12655", "title": "Apple", "text": "Apple Inc. (; pronuncia italiana , chiamata in precedenza Apple Computer e nota come Apple) \u00e8 un'azienda multinazionale statunitense che produce sistemi operativi, smartphone, computer e dispositivi multimediali, con sede a Cupertino, in California. \u00c8 considerata una delle societ\u00e0 tecnologiche Big Tech, assieme ad Amazon, Google, Microsoft, IBM e Meta.\nLa societ\u00e0 fu fondata nel 1976 da Steve Jobs, Steve Wozniak e Ronald Wayne, a Cupertino, nella Silicon Valley, in California, per sviluppare e vendere il personal computer Apple I di Wozniak, sebbene Wayne abbia venduto la sua quota nei 12 giorni successivi. Fu incorporata come Apple Computer, Inc. a gennaio 1977 e le vendite dei suoi computer, tra cui l'Apple II, crebbero rapidamente. Nel giro di pochi anni, Jobs e Wozniak avevano assunto uno staff di progettisti di computer e avevano una linea di produzione. Apple \u00e8 diventata pubblica nel 1980 con un immediato successo finanziario. Nel corso degli anni, Apple ha distribuito nuovi computer con interfacce grafiche innovative - come il Macintosh 128K nel 1984 - e gli annunci pubblicitari di marketing di Apple, per i propri prodotti, ricevettero ampi consensi dalla critica. Tuttavia, l'alto prezzo dei suoi prodotti e la limitata libreria di applicazioni hanno causato problemi, cos\u00ec come le lotte di potere tra i dirigenti. Nel 1985, Wozniak lasci\u00f2 Apple amichevolmente e rimase un impiegato onorario, mentre Jobs e altri si dimisero per fondare NeXT. Nel corso del tempo, Apple ha introdotto presso il grande pubblico numerose innovazioni nel campo dell'alta tecnologia e del design, applicate ai prodotti informatici. Dal 1\u00ba aprile 1976 al 3 gennaio 1977, era conosciuta come Apple Computer Company e dal 3 gennaio 1977 al 2007 come Apple Computer Inc.\nCon l'espansione e l'evoluzione del mercato dei personal computer negli anni '90, Apple ha perso quote di mercato a causa del duopolio a basso costo di Microsoft Windows sui cloni di PC Intel. Il consiglio di amministrazione assunse l'amministratore delegato Gil Amelio, per riabilitare la societ\u00e0 in difficolt\u00e0 finanziaria entro 500 giorni, rimodellandola con licenziamenti, ristrutturazione esecutiva e attenzione al prodotto. Nel 1997, port\u00f2 Apple ad acquistare NeXT, risolvendo la strategia del sistema operativo disperatamente fallita e riportando Jobs in azienda. Jobs riguadagn\u00f2 la posizione di leadership, diventando AD nel 2000. Apple torn\u00f2 rapidamente alla redditivit\u00e0 con la rivitalizzante campagna Think different, mentre ricostru\u00ec lo status di Apple lanciando l'iMac nel 1998, aprendo la catena di negozi Apple Store nel 2001 e acquisendo numerose aziende per ampliare il portafoglio software. A gennaio 2007, Jobs ribattezz\u00f2 la societ\u00e0 Apple Inc., spostando la sua attenzione verso l'elettronica di consumo e lanci\u00f2 l'iPhone con grande successo di critica e successo finanziario. Nell'agosto 2011, Jobs si dimise da AD a causa di complicazioni di salute e fu susseguito da Tim Cook. Due mesi dopo, Jobs mor\u00ec, segnando la fine di un'era per l'azienda. A giugno 2018, Jony Ive, capo progettista di Apple, ha lasciato l'azienda per avviare la propria azienda, dichiarando che avrebbe lavorato con Apple come client principale.\nApple \u00e8 ben nota per le sue dimensioni e ricavi. Dal 2011 risulta essere una delle pi\u00f9 grandi aziende per capitalizzazione azionaria - titolo quotato al Nasdaq - e di maggior valore al mondo, davanti alla concorrente Microsoft. Le sue entrate annuali mondiali sono ammontate a $ 265 miliardi (234 miliardi di euro) per l'anno fiscale 2018. Apple \u00e8 la pi\u00f9 grande azienda tecnologica per fatturato e una delle aziende pi\u00f9 preziose al mondo. Il 12 agosto 2012 \u00e8 divenuta la maggior societ\u00e0 privata di sempre per capitalizzazione di mercato, superando il precedente record della Microsoft risalente al 1999, anche se \u00e8 inferiore alle grandi multinazionali come Huawei. Nel 2012 gli utili crebbero del 94%. Il 25 novembre 2014, Apple sfond\u00f2 la quota di 700 miliardi di dollari di capitalizzazione di mercato, battendo il suo precedente record risalente al 2012: nessuna azienda statunitense aveva mai superato tale soglia. \u00c8 anche il terzo produttore mondiale di telefoni cellulari dopo Samsung e Huawei. Ad agosto 2018, Apple \u00e8 diventata la prima societ\u00e0 statunitense quotata in borsa ad essere valutata a oltre $ 1 trilione (890 miliardi di euro). La societ\u00e0 impiega 137.000 dipendenti a tempo pieno e mantiene 510 negozi al dettaglio in 25 paesi al 2020. Gestisce la piattaforma iTunes, che \u00e8 il pi\u00f9 grande rivenditore di musica al mondo. A gennaio 2020, pi\u00f9 di 1,5 miliardi di prodotti Apple sono attivamente utilizzati in tutto il mondo. L'azienda ha anche un alto livello di fedelt\u00e0 al marchio ed \u00e8 classificata come il marchio pi\u00f9 prezioso del mondo. Tuttavia, Apple riceve critiche significative in merito alle pratiche di lavoro dei suoi appaltatori, alle sue pratiche ambientali e alle pratiche commerciali non etiche, incluso il comportamento anticoncorrenziale, nonch\u00e9 alle origini dei materiali di base.\nStoria.\n1976-1984: L'incontro tra Wozniak, Jobs e Wayne e la fondazione.\nSteve Wozniak era programmatore per la HP che nel 1975 aveva cominciato a tenere conferenze al Homebrew Computer Club. In attesa del giorno in cui avrebbe potuto permettersi una CPU e dal momento che avrebbe voluto utilizzare il Motorola 6800, Wozniak cominci\u00f2 a studiare e a progettare i suoi computer sulla carta, perch\u00e9 entrambi i processori commerciali disponibili a met\u00e0 degli anni settanta, l'Intel 8080, che costava 179 dollari, e il Motorola 6800 che costava 170 dollari, erano troppo costosi.\nQuando la MOS Technologies mise in commercio il suo chip 6502, nel 1976 a un prezzo accessibile, 25 dollari, Wozniak scrisse una versione del linguaggio di programmazione BASIC per il nuovo processore e, una volta completata, cominci\u00f2 a progettare un computer sul quale farlo girare. Il chip 6502 era stato progettato dagli stessi progettisti avevano progettato il 6800 e il vecchio progetto del computer di Wozniak basato appunto sul 6800 aveva quindi bisogno solo di alcune piccole modifiche per poter utilizzare il nuovo processore. Una volta completato un prototipo nel suo garage, Wozniak ne parl\u00f2 durante le sue conferenze all'Homebrew Computer Club, dove mostr\u00f2 per la prima volta il suo sistema. Fu in quell'occasione che Wozniak incontr\u00f2 Steve Jobs il quale, interessato allo sviluppo commerciale dei computer, riusc\u00ec a convincerlo ad assemblare la macchina che aveva progettato e a venderla assieme a lui. Steve prese contatti con il proprietario di un negozio di computer della zona, The Byte Shop, e gli propose la macchina. Il proprietario ne era interessato e si impegn\u00f2 a comprarne 50 esemplari, pagandoli 500 dollari l'uno, ma a condizione che fossero tutti montati e quindi i due dovettero assemblarli tutti senza per\u00f2 disporre n\u00e9 di una fabbrica n\u00e9 dei soldi necessari per impiantarla.\nLa macchina si chiamava Apple I (1976) ed era innovativa per l'epoca in quanto poteva essere collegata a un televisore - molti computer dell'epoca non prevedevano nemmeno un dispositivo video - anche se il video era ancora piuttosto lento, soltanto 600 caratteri per secondo; includeva poi delle ROM da dove caricava il codice all'accensione cosa che rendeva molto semplice l'avvio. Spinto dall'insistenza di Paul Terrell, Wozniak progett\u00f2 anche un modulo per interfacciare il computer a un lettore a cassette per caricare e salvare i programmi. Il lettore era molto rapido per l'epoca (leggeva e scriveva 1.200 byte per secondo). Risultava discretamente potente ed era nel complesso semplice in quanto Wozniak era riuscito a progettarlo utilizzando pochi componenti rispetto ai computer concorrenti e quindi era anche relativamente economico.\nDopo essersi associati con Ronald Wayne, il quale avrebbe dovuto fare da mediatore tra i due amici, cominciarono ad assemblare i computer nel garage della casa di Jobs riuscendo a consegnare i computer. Questi ultimi venivano forniti senza telaio, cosa frequente all'epoca. Chi acquistava il computer doveva quindi provvedere in proprio alla realizzazione dell'alloggiamento; vi sono fotografie dell'epoca che mostrano l'Apple I contenuto in una scatola di legno. Alla fine vennero costruiti 200 esemplari di Apple I.\nMolte delle scelte progettuali del primo computer erano dovute alle limitazioni economiche che Wozniak dovette affrontare durante lo sviluppo del prototipo; ora, dopo avere venduto i primi computer, avendo pi\u00f9 risorse a disposizione cominci\u00f2 a progettare la seconda versione, Apple II, ma ben presto la progettazione si rivel\u00f2 pi\u00f9 costosa del previsto e venne chiesto a Wayne di finanziare il progetto ma questi rifiut\u00f2 uscendo dall'azienda. Jobs contatt\u00f2 cos\u00ec Mike Markkula il quale, fiducioso nel progetto, invest\u00ec 250.000 dollari nella neonata Apple computer, fondata ufficialmente il 1\u00ba aprile 1976. Una delle differenze fondamentali del secondo computer era il circuito TV che, totalmente ripensato, visualizzava i dati contenuti nella memoria del computer e non stringhe di testo inviategli dal processore; inoltre era in grado di visualizzare anche grafica, non solo semplice testo, ed era in grado di utilizzare anche i colori. Jobs insistette per la realizzazione del case e di una tastiera migliorati in modo che il computer, una volta tirato fuori dalla scatola, avrebbe dovuto essere pronto e funzionante subito, senza software da programmare o parti da montare. Bisognava poi anche scrivere il BASIC per consentire agli utenti di programmarlo.\nL'Apple II fu presentato al pubblico il 16 aprile del 1977, durante il primo West Coast Computer Faire. Con la sua presentazione generalmente si ritiene sia nata l'era del computer, infatti milioni di computer vennero venduti negli anni '80. Quando Apple si quot\u00f2 in borsa, gener\u00f2 pi\u00f9 ricchezza di quanta ne avesse generata l'IPO della Ford nel 1956 e cre\u00f2 il maggior numero di milionari per compagnia che la storia ricordi. Vennero prodotti molti modelli della famiglia Apple II, inclusi l'Apple II e l'Apple IIGS.\n1984-1991: L'espansione e la concorrenza con IBM e Microsoft.\nNel 1980, sull'onda del successo dei computer come nuovo prodotto, anche l'IBM decise di entrare nel mercato con un suo PC il quale utilizzava MS-DOS, un sistema operativo solo testuale prodotto dalla Microsoft di Bill Gates. Questo computer venne spinto dalla potenza commerciale dell'IBM e conquist\u00f2 presto ampie fette di mercato. Molte piccole aziende utilizzavano l'Apple II, ma la Apple - che Steve Wozniak aveva lasciato nel 1981 - decise di realizzare una nuova macchina dedicata al mercato aziendale in tempi rapidi e venne ideato Apple III. La fretta determin\u00f2 alcuni problemi nel prodotto, accompagnati da errori nelle scelte progettuali, come la mancanza di una ventola per il raffreddamento del computer. Jobs si oppose alla ventola, ritenendola non elegante. La nuova macchina, a causa di questa scelta, si rivel\u00f2 un disastro in quanto si surriscaldava facilmente e molti modelli dovettero essere richiamati. L'Apple III era costoso e, malgrado nel 1983 ne fosse stata introdotta una versione aggiornata, non vendette comunque come si era sperato.\nNel frattempo la Apple, con sviluppatori come Jef Raskin e Bill Atkinson, lavorava al completamento di un nuovo computer che avrebbe avuto un'interfaccia grafica, un mouse, la programmazione orientata agli oggetti e il supporto per le reti informatiche. Anni prima, nel dicembre 1979, Jobs era stato autorizzato dalla Xerox a visitare lo Xerox PARC dove vide il nuovo sistema Alto, dotato di un'interfaccia grafica. Jobs riusc\u00ec ad aver accesso ai laboratori Xerox per tre giorni, grazie a un accordo di prevendita di un milione di azioni Apple prima dell'IPO (circa 18 milioni di dollari). Da quello che aveva visto nacquero i progetti Lisa e Macintosh. Lisa venne presentato nel gennaio 1983; costava 9.900 dollari, quindi era troppo costoso per gli utenti a cui era indirizzato. La Apple non riusc\u00ec a conquistare il mercato, pertanto Lisa venne abbandonato nel 1986.\nA met\u00e0 dello sviluppo di Lisa, Jobs fu estromesso dal progetto ma riusc\u00ec ad assumere il comando su quello parallelo del Macintosh, che inizialmente era stato previsto come versione economica del Lisa. Ci\u00f2 non avvenne senza ripercussioni: il progettista capo Jef Raskin rassegn\u00f2 le dimissioni. Il Macintosh venne presentato nel 1984 con un spot televisivo trasmesso durante la finalissima del campionato nazionale di football e divenne celebre.\nNel 1985, dopo avere ottenuto una prima licenza proprio dalla Apple, Microsoft present\u00f2 Windows, la propria interfaccia per i sistemi prodotti da IBM e per quelli compatibili di altri produttori. Questi programmi, nella loro prima versione con interfaccia grafica, erano nati su Mac nel 1984-'85 con un'esclusiva Apple per due anni. Nel quadro del progetto in base al quale intendeva risollevare le sorti della societ\u00e0, Jobs negozi\u00f2 un accordo epocale con lo storico rivale. Lo scopo principale era che l'azienda di Bill Gates continuasse lo sviluppo di Word ed Excel per il sistema operativo della Apple. La concessione a Microsoft degli elementi dell'interfaccia grafica dei Mac per quello sviluppo, firmata da John Sculley, era stata all'origine delle cause legali intentate da Apple a Microsoft per il furto del \"look and feel\" del System 7 (nome che nel 1997 divenne Mac OS). La vertenza legale fu sciolta solamente nel 1996 (vedi \"infra\"). Dopo un scontro frontale con il nuovo AD John Sculley, nel 1985 Jobs fu costretto ad abbandonare la societ\u00e0. Fond\u00f2 una nuova societ\u00e0, NeXT Computer la quale, nonostante inizialmente sembrasse promettente, non riusc\u00ec a conquistare un mercato abbastanza ampio e venne chiusa nel 1997.\nVisto lo scarso successo del primo computer portatile della Apple, il Macintosh Portable nel 1989, ne venne presentato nel 1990 un nuovo modello, il PowerBook la cui serie originale, la 1xx, era formata da due prodotti distinti, il PowerBook 100, realizzato in collaborazione con Sony, molto simile a un subnotebook e basato sul vecchio processore Motorola 6800, e i pi\u00f9 potenti e completi nella loro configurazione, PowerBook 140 e PowerBook 170. \n1991-1997: Il nuovo hardware e l'acquisizione di NeXT.\nUno degli sviluppi pi\u00f9 interessanti della Apple guidata da John Sculley si ebbe nel settore dei computer palmari, o \"Personal digital assistant\" (PDA). Nel 1993 la Apple mise in commercio il Newton da un'idea di Sculley (fu proprio lui a coniare l'acronimo PDA), ma di scarso successo commerciale. Alla met\u00e0 degli anni novanta, Apple entr\u00f2 in un periodo di difficolt\u00e0, dimostrato dal calo delle vendite. Allora l'azienda cambi\u00f2 direttore. Cos\u00ec dalle sedi europee arriv\u00f2 Michael Spindler, ma questo cambio non serv\u00ec a molto; caus\u00f2 pi\u00f9 danni che altro infatti nel 1994 fu messa il commercio l'Apple Pippin, ovvero una riduzione del Mac, nato in collaborazione con Bandai ma si rivel\u00f2 un fallimento. Windows della Microsoft era il leader del mercato mentre la Apple si era vista ridurre le quote di mercato dal 20% dei primi anni novanta al 5%.\nIl sistema operativo, Mac OS, era ormai datato. Nel 1994 Apple rivoluzion\u00f2 i Macintosh adottando come processore il PowerPC. Per l'occasione cre\u00f2 un consorzio con Motorola e IBM, aziende detentrici dei brevetti necessari al nuovo processore, il quale era sensibilmente diverso rispetto ai precedenti modelli della famiglia Motorola 68000: la Apple dovette sviluppare uno strato di emulazione per le applicazioni software sviluppate prima del PowerPC. Permaneva comunque la necessit\u00e0 di cambiare e di offrire qualcosa di nuovo sul mercato. L'azienda decise di acquistare una software house che disponesse di un moderno sistema operativo, da adattare successivamente a macchine con architettura PowerPC. All'inizio la societ\u00e0 pens\u00f2 all'acquisizione della Be Inc., azienda fondata da due transfughi della Apple: il maggior candidato a diventare il nuovo sistema operativo di Apple sembrava quindi essere il BeOS, di cui era gi\u00e0 in corso la portabilit\u00e0 per l'architettura Power PC. In seguito, l'azienda contatt\u00f2 Steve Jobs.\nJobs intervenne tempestivamente: prima ancora di ricevere un incarico ufficiale nell'azienda da lui fondata raggiunse un accordo con la Microsoft (6 agosto 1996): lo storico rivale avrebbe acquisito il 7% circa delle azioni della Apple (senza diritto di voto in assemblea), per un controvalore di 150 milioni di dollari, impegnandosi a realizzare versioni di Internet Explorer e Office per Macintosh e a chiudere le cause in corso con licenze incrociate sui brevetti. L'acquisto delle azioni era subordinato a un accordo che prevedeva l'installazione del web browser di Microsoft su tutti i computer prodotti dalla Apple per i cinque anni seguenti (Microsoft Explorer Macintosh Edition).\nJobs, divenuto il 16 settembre amministratore delegato \"ad interim\" con un compenso simbolico di un dollaro annuo fino al 2001, riusc\u00ec a far risorgere Apple, promuovendo soprattutto lo sviluppo della linea iMac dal settembre 1998. L'idea di Jobs fu di puntare alla realizzazione di nuovi dispositivi e dei relativi software producendo lettori di mp3 come l'iPod e, nel decennio successivo, smartphone come l'iPhone, e tablet come l'iPad.\n1997-2007: Ritorno ai profitti e macOS.\nIl 21 dicembre 1996 il consiglio d'amministrazione vot\u00f2 l'acquisizione di NeXT per 400 milioni di dollari con l'intenzione di utilizzarne il sistema operativo, NeXTSTEP, come base per le future versioni del sistema operativo macOS (entrambi utilizzano un kernel Unix). Jobs divenne consigliere personale del presidente Gil Amelio che pochi mesi dopo, l'11 luglio 1997, diede le dimissioni insieme al suo braccio destro Ellen Hancock.\nNel 2001 la Apple lanci\u00f2 sul mercato Mac OS X, un sistema operativo rivolto sia alle utenze private che a quelle professionali; a differenza delle precedenti versioni introduceva una nuova interfaccia grafica rendendo disponibili anche le librerie \"Carbon\" per consentire agli sviluppatori di effettuare in modo rapido il porting del vecchio e ampio parco software di Mac OS 9 sul nuovo sistema operativo. Col Mac OS X la Apple consolid\u00f2 la propria quota di mercato.\nNel 2003 la Apple deteneva circa il 5% del mercato dei personal computer. La crisi finanziaria viene successivamente superata: le azioni in mano alla Microsoft vengono ricomprate, anche se la quota di mercato continuava ad assottigliarsi e nel 2004 raggiungeva il 3%. Vengono anche presentati i processori PowerPC G4 e l'iBook.\nNel 2002 viene presentato il nuovo iMac G4, dotato di una base semisferica collegata a uno schermo TFT tramite un braccio metallico orientabile. Questo modello \u00e8 stato dismesso nell'estate del 2004. Il nuovo modello l'iMac G5, basato sul PowerPC G5, \u00e8 stato presentato il 31 agosto 2004. Questo modello racchiude l'intera logica del computer nello schermo TFT. Il nuovo iMac \u00e8 uno dei computer pi\u00f9 silenziosi e sottili che esistano sul mercato.\n2007-2011: Successo con iPhone.\nNel 2007 Apple mette in commercio un nuovo prodotto, l'iPhone, uno smartphone con lo schermo multi-touch, con il quale pone le basi per l'ingresso di Apple nel settore della telefonia mobile. Nei primi 200 giorni di vendita, l'iPhone conquista il 19% del mercato degli smartphone con 4 milioni di unit\u00e0 vendute.\n2011-presente: era post-Jobs e dirigenza di Tim Cook.\nJobs mor\u00ec il 5 ottobre del 2011 ma aveva gi\u00e0 lasciato la carica il 24 agosto 2011 per via della malattia che lo colpiva, e venne sostituito dal direttore operativo Tim Cook. Nonostante tutto, l\u2019azienda riusc\u00ec comunque ad andare avanti: il primo importante annuncio di prodotto da parte di Apple dopo la scomparsa di Jobs \u00e8 avvenuto il 19 gennaio 2012, quando Phil Schiller introduce iBooks Textbooks per iOS e iBook Author per Mac OS X a New York. Jobs aveva dichiarato nella sua biografia che voleva reinventare l'industria dei libri di testo e l'educazione.\nDal 2011 al 2012, Apple mette in commercio l'iPhone 4S e l'iPhone 5, che presentavano fotocamere migliorate, un assistente software intelligente chiamato Siri e dati sincronizzati sul cloud con iCloud; gli iPad di terza e quarta generazione, con display Retina; e l'iPad Mini, che presentava uno schermo da 7,9 pollici in contrasto con lo schermo da 9,7 pollici dell'iPad. Questi lanci hanno avuto successo, l'iPhone 5 (rilasciato il 21 settembre 2012) \u00e8 diventato il pi\u00f9 grande lancio di iPhone con oltre due milioni di preordini e furono venduti tre milioni di iPad in tre giorni dopo il lancio dell'iPad Mini e dell'iPad di quarta generazione (rilasciato il 3 novembre 2012). Apple mette in commercio anche un MacBook Pro da 13 pollici di terza generazione con display Retina e i nuovi computer iMac e Mac Mini.\nIl 20 agosto 2012, l'aumento del prezzo delle azioni di Apple ha aumentato la capitalizzazione di mercato dell'azienda a $ 624 miliardi (552 miliardi di euro), un primato mondiale. Ci\u00f2 ha battuto il record stabilito in precedenza da Microsoft nel 1999. Il 24 agosto 2012, una giuria statunitense stabilisce che Samsung deve pagare Apple $ 1,05 miliardi (929 milioni di euro) di danni in una causa di propriet\u00e0 intellettuale. Samsung presenta ricorso per il risarcimento dei danni, che la Corte riduce a $ 450 milioni (398 milioni di euro). La Corte inoltre accoglie la richiesta di Samsung di un nuovo processo. Il 10 novembre 2012, Apple conferma un accordo globale che avrebbe respinto tutte le cause legali tra Apple e HTC fino a quella data, a favore di un accordo di licenza decennale per i brevetti attuali e futuri tra le due societ\u00e0. Si prevede che Apple guadagner\u00e0 $ 280 milioni (248 milioni di euro) all'anno da questo accordo con HTC.\nUn'e-mail confidenziale scritta da Jobs un anno prima della sua morte viene presentata durante il procedimento del caso \"Apple contro Samsung Electronics\" e diviene disponibile al pubblico all'inizio di aprile 2014. Con una riga dell'oggetto che recita \"Top 100 - A\", l'e-mail \u00e8 stata inviata solo ai 100 dipendenti pi\u00f9 anziani dell'azienda e delinea la visione di Jobs del futuro di Apple Inc. in 10 sottovoci. In particolare, Jobs dichiara una \"Guerra santa con Google\" per il 2011 e prevede un \"nuovo campus\" per il 2015.\nA marzo 2013, Apple deposita un brevetto per un sistema di realt\u00e0 aumentata (AR) in grado di identificare oggetti in un flusso video in diretta e presentare informazioni corrispondenti a questi oggetti attraverso uno strato di informazioni generato dal computer sovrapposto all'immagine del mondo reale. Nel 2013 la societ\u00e0 ha anche preso diverse decisioni di assunzione di alto profilo. Il 2 luglio 2013, Apple assume Paul Deneve, presidente belga e AD di Yves Saint Laurent come vicepresidente. Un annuncio di met\u00e0 ottobre 2013 rivela che l'amministratore delegato di Burberry, Angela Ahrendts, avrebbe intrapreso la carriera di vicepresidente senior di Apple a met\u00e0 2014. Ahrendts supervisiona la strategia digitale di Burberry per quasi otto anni e, durante il suo mandato, le vendite aumentano a circa $ 3,2 miliardi (2,8 miliardi di euro) e le azioni si triplicano. Si \u00e8 dimessa da Apple nel 2019.\nInsieme al vicepresidente di Google Vint Cerf e all'amministratore delegato di AT&amp;T Randall Stephenson, Cook partecipa a un vertice a porte chiuse tenuto dal presidente Obama l'8 agosto 2013, per quanto riguarda la sorveglianza del governo e Internet a seguito dell'incidente di Edward Snowden NSA. Il 4 febbraio 2014, Cook incontra Abdullah G\u00fcl, presidente della Turchia, ad Ankara per discutere del coinvolgimento dell'azienda nel progetto Fatih.\nNel primo trimestre del 2014, Apple registra vendite pari a 51 milioni di iPhone e 26 milioni di iPad, stabilendo un nuovo record di vendite trimestrali. Registra un significativo aumento anno su anno delle vendite di Mac. Ci\u00f2 \u00e8 stato contrastato da un calo significativo delle vendite di iPod. A maggio 2014, la societ\u00e0 conferma l'intenzione di acquisire la compagnia audio Beats Electronics da Dr. Dre e Jimmy Iovine, produttore della linea di cuffie e prodotti per altoparlanti \"Beats by Dr. Dre\" e operatore del servizio di streaming musicale Beats Music per $ 3 miliardi (2,6 miliardi di euro) e di vendere i loro prodotti attraverso i punti vendita e i rivenditori Apple. Iovine credeva che Beats fosse sempre \"appartenuto\" ad Apple, poich\u00e9 la societ\u00e0 si era modellata sulla \"ineguagliata capacit\u00e0 di Apple di unire cultura e tecnologia\". L'acquisizione \u00e8 stata il pi\u00f9 grande acquisto nella storia di Apple.\nApple \u00e8 stata in cima al rapporto annuale Best Global Brands di Interbrand per sei anni consecutivi; nel 2013, 2014, 2015, 2016, 2017, e 2018 con una valutazione di $ 214,48 miliardi.\nA gennaio 2016, un miliardo di dispositivi Apple erano in uso attivo in tutto il mondo.\nIl 12 maggio 2016, Apple Inc. investe $ 1 miliardi (888 milioni di euro) in DiDi, una societ\u00e0 cinese di reti di trasporto. \"The Information\" riferisce ad ottobre 2016 che Apple aveva preso posto nel consiglio di Didi Chuxing, una mossa che James Vincent di \"The Verge\" ipotizzava potesse essere una decisione strategica di Apple di avvicinarsi al settore automobilistico, in particolare Didi Chuxing ha riferito di interessarsi alle auto con guida autonoma.\nIl 6 giugno 2016, Fortune pubblica Fortune 500, la cui lista di aziende \u00e8 classificata in base alla generazione di entrate. Nell'anno fiscale successivo (2015), Apple \u00e8 inserita nell'elenco delle societ\u00e0 tecnologiche di punta. Si classifica al terzo posto, complessivamente, con $ 233 miliardi (206 miliardi di euro) di entrate. Ci\u00f2 rappresenta una crescita di due punti dalla lista dell'anno precedente.\nIl 6 aprile 2017, Apple ha lanciato Clips, un'app che consente agli utenti di iPad e iPhone di creare e modificare brevi video con testo, grafica ed effetti. L'app fornisce un modo per produrre brevi video da condividere con altri utenti sull'app Messaggi, Instagram, Facebook e altrie reti sociali. Apple introduce anche Titoli live per Clips che consente agli utenti di aggiungere didascalie e titoli animati usando la propria voce.\nA maggio 2017, Apple aggiorna due dei suoi design dei siti Web. Il sito Web \"Apple Press Info\" per le pubbliche relazioni viene modificato in \"Apple Newsroom\", caratterizzato da una maggiore enfasi sulle immagini e quindi da una minore densit\u00e0 di informazioni, combinando comunicati stampa, notizie e foto. \u00c8 inoltre aggiornata la panoramica \"Apple Leadership\" dei dirigenti dell'azienda, aggiungendo un layout pi\u00f9 semplice con un'immagine di intestazione prominente e campi di testo a due colonne. \"9to5Mac\" nota le somiglianze progettuali con alcune delle app riprogettate di Apple in iOS 10, in particolare i software Apple Music e News.\nA giugno 2017, Apple annuncia HomePod, un altoparlante intelligente mirato a competere contro Sonos, Google Home e Amazon Echo. Verso la fine dell'anno, \"TechCrunch\" riferisce che Apple stava acquisendo Shazam, una societ\u00e0 specializzata in musica, TV, film e riconoscimento pubblicitario. L'acquisizione \u00e8 stata confermata pochi giorni dopo, al costo di $ 400 milioni (354 milioni di euro). I media fanno notare che l'acquisto sia sembrato una mossa di Apple per ottenere dati e strumenti per rafforzare il proprio servizio di streaming Apple Music. L'acquisto viene approvato dall'UE alla fine di settembre 2018.\nSempre a giugno 2017, Apple nomina Jamie Erlicht e Zack Van Amburg a capo della nuova unit\u00e0 video mondiale. A novembre 2017, Apple annuncia l'espansione in una programmazione sceneggiata originale: una serie drammatica con Jennifer Aniston e Reese Witherspoon e un reboot della serie antologica Amazing Stories con Steven Spielberg. A giugno 2018, Apple firma l'accordo di base minimo di Writers Guild of America e Oprah Winfrey a un partenariato pluriennale di contenuti. Ulteriori collaborazioni per serie originali includono Sesame Workshop e DHX Media e la sua filiale Peanuts Worldwide, nonch\u00e9 una partnership con A24 per la creazione di film originali. A gennaio 2019, Apple aveva ordinato 21 serie televisive e un film. Ci sono cinque serie in sviluppo presso Apple.\nIl 5 giugno 2018, Apple depreca OpenGL e OpenGL ES in tutti i sistemi operativi e invita gli sviluppatori a utilizzare le API Metal. Ad agosto 2018, Apple acquista Akonia Holographics per i propri occhiali a realt\u00e0 aumentata. Il 14 febbraio 2019, Apple acquisisce DataTiger per la propria tecnologia di marketing digitale.\nIl 29 gennaio 2019, Apple registra il suo primo calo di ricavi e profitti dall'ultimo decennio. A febbraio 2019 acquista la societ\u00e0 di elaborazione conversazionale PullString (precedentemente ToyTalk) Il 25 luglio 2019, Apple e Intel annunciano un accordo per Apple di acquisire il business dei modem per smartphone di Intel Mobile Communications per 1 miliardo di dollari.\nIl 30 marzo 2020 Apple acquisisce Dark Sky, un'app meteorologica locale per una somma non divulgata. L'app stand alone (separata) sar\u00e0 chiusa alla fine del 2021. Il 3 aprile 2020, Apple acquisisce Voysis, una societ\u00e0 con sede a Dublino focalizzata sulla tecnologia vocale digitale AI per una somma non divulgata. Il 14 maggio 2020, Apple acquisisce NextVR, una societ\u00e0 di realt\u00e0 virtuale, con sede a Newport Beach.\nTransizione da Intel.\nDurante il suo discorso annuale al WWDC del 22 giugno 2020, Apple annuncia che passer\u00e0 dai processori Intel a processori sviluppati internamente. L'annuncio era atteso dagli analisti del settore ed \u00e8 stato notato che i prodotti con processori Apple permetterebbero grandi aumenti delle prestazioni rispetto agli attuali modelli Mac basati su Intel.\nProdotti.\nHardware.\nAl 2021, i prodotti hardware Apple comprendono i computer Macintosh, le linee di dispositivi portatili iPad (tablet computer), iPhone (smartphone) e Apple Watch (smartwatch), i media center Apple TV e i dispositivi audio AirPods, HomePod e iPod touch.\nMacintosh.\nI Macintosh attualmente in produzione sono:\nApple vende numerosi accessori per computer per Mac, tra cui Thunderbolt Display, Magic Mouse, Magic Trackpad, Magic Keyboard, i prodotti di rete wireless AirPort e Time Capsule.\niPod.\nIl 23 ottobre 2001, Apple present\u00f2 il lettore musicale digitale iPod. Da allora furono introdotti diversi modelli aggiornati e il marchio iPod \u00e8 diventato leader di mercato nei lettori musicali portatili con un margine significativo rispetto ai concorrenti. Sono state spedite pi\u00f9 di 390 milioni di unit\u00e0 in data settembre 2015. Apple ha stretto una partnership con Nike per offrire il kit sportivo Nike+iPod, il quale consente a chi pratica attivit\u00e0 fisica di sincronizzare e monitorare i propri progressi tramite iTunes e il sito web Nike+.\nAlla fine di luglio 2017, Apple ha ritirato dal mercato i modelli iPod nano e iPod shuffle, mantenendo in produzione solo l'iPod touch.\niPhone.\nAl Macworld Conference &amp; Expo di gennaio 2007, Steve Jobs ha presentato il primo smartphone dell'azienda, iPhone, che include anche caratteristiche della linea iPod.\nL'iPhone di prima generazione viene distribuito negli Stati Uniti il 29 giugno 2007. Il 5 febbraio 2008, debutta un modello con memoria interna da 16 GB, che affianca quelli da 4 e 8 GB. Il dispositivo combina GSM quad-band 2.5G e EDGE con caratteristiche che si trovano in dispositivi palmari ed esegue una versione ridotta di OS X, denominata iPhone OS (poi diventata iOS), con varie applicazioni mutuate dal sistema operativo per computer come Safari, Mail, Dashboard e altre. L'iPhone \u00e8 dotato di un display touch screen di , Bluetooth e Wi-Fi (sia \"b\" che \"g\").\nUn anno dopo, l'11 luglio 2008, viene messo in commercio l'iPhone 3G, una versione riveduta e corretta del precedente modello che include il supporto alla rete 3G e la navigazione GPS assistita, un design migliorato e, a livello software, il negozio digitale App Store, che fornisce per il download applicazioni compatibili con iPhone. Il 24 aprile 2009, l'App Store supera il miliardo di download. L'8 giugno 2009, Apple annuncia l'iPhone 3GS, altro non \u00e8 che un iPhone 3G con componenti interni pi\u00f9 veloci, supporto per velocit\u00e0 3G pi\u00f9 elevate, capacit\u00e0 di registrazione video e controllo vocale.\nAlla Worldwide Developers Conference (WWDC) del 7 giugno 2010, Apple annuncia l'iPhone 4. Il nuovo modello presenta un display con risoluzione 960 \u00d7 640, monta un processore Apple A4, un giroscopio, fotocamera posteriore da 5 MP con flash LED e frontale VGA. Poco dopo la sua uscita, alcuni utenti hanno riscontrato problemi di ricezione a causa della fascia in acciaio inossidabile attorno al bordo del dispositivo, che funge anche da antenna cellulare e Wi-Fi; il problema \u00e8 stato corretto da un \"Bumper Case\" distribuito gratuitamente da Apple a tutti i proprietari per alcuni mesi. A giugno 2011, Apple ha superato Nokia per volume di produzione di smartphone a livello mondiale. Il 4 ottobre 2011 viene presentato l'iPhone 4S, messo in commercio per la prima volta il 14 ottobre 2011: \u00e8 dotato di processore Apple A5 e della tecnologia di assistenza vocale Siri (acquisita nel 2010 da SRI International Artificial Intelligence Center) e dispone di una fotocamera da 8 MP con nuove ottiche. Viene lanciata anche una nuova funzione di accessibilit\u00e0 per apparecchi acustici Made for iPhone. Tali apparecchi acustici realizzati per iPhone sono dotati di ascolto dal vivo, che pu\u00f2 aiutare l'utente ad ascoltare una conversazione in una stanza rumorosa o sentire qualcuno che parla dall'altra parte della stanza. Apple ha venduto 4 milioni di telefoni iPhone 4S nei primi tre giorni di disponibilit\u00e0.\nIl 12 settembre 2012, Apple presenta l'iPhone 5. Esso possiede un display da 4 pollici, connettivit\u00e0 4G LTE e il chip Apple A6 aggiornato, tra molti altri miglioramenti. Due milioni di iPhone vengono venduti nelle prime ventiquattro ore di pre-ordine e oltre cinque milioni di telefoni nei primi tre giorni del suo lancio. Al lancio di iPhone 5S e iPhone 5C, Apple stabilisce un nuovo primato per le vendite di smartphone del primo fine settimana vendendo oltre nove milioni di dispositivi nei primi tre giorni del suo lancio. L'uscita degli iPhone 5S e 5C \u00e8 la prima volta che Apple lancia contemporaneamente due modelli.\nUn brevetto depositato a luglio 2013 rivela lo sviluppo di un nuovo sistema di batterie per iPhone che utilizza i dati sulla posizione in combinazione con i dati sulle abitudini dell'utente per moderare le impostazioni di alimentazione dei telefoni di conseguenza. Apple stava lavorando ad un sistema di gestione dell'alimentazione che avrebbe fornito funzionalit\u00e0 come la capacit\u00e0 dell'iPhone di stimare il tempo in cui un utente sar\u00e0 lontano da una fonte di alimentazione per modificare il consumo di energia e una funzione di rilevamento che regoli la velocit\u00e0 di ricarica in base alle esigenze il tipo di alimentazione utilizzata.\nIn un'intervista di marzo 2014, il designer Apple Jonathan Ive usa l'iPhone come esempio dell'etica di Apple nella creazione di prodotti di alta qualit\u00e0 che cambiano la vita. Egli spiega che i telefoni sono relativamente costosi a causa dello sforzo intenso che viene utilizzato per renderli:\nIl 9 settembre 2014, Apple introduce l'iPhone 6, insieme all'iPhone 6 Plus, che hanno entrambi dimensioni dello schermo superiori a 4 pollici. Un anno dopo, Apple introduce l'iPhone 6S e l'iPhone 6S Plus, che introducono una nuova tecnologia chiamata 3D Touch, incluso un aumento della fotocamera posteriore a 12 MP e la fotocamera FaceTime a 5 MP. Il 21 marzo 2016, Apple presenta l'iPhone SE di prima generazione che ha uno schermo da 4 pollici utilizzato l'ultima volta con il 5S e ha quasi lo stesso hardware interno del 6S.\nNel luglio 2016, Apple annuncia che erano stati venduti un miliardo di iPhone.\nIl 7 settembre 2016, Apple presenta l'iPhone 7 e l'iPhone 7 Plus, che presentano prestazioni di sistema e grafiche migliorate, aggiungono resistenza all'acqua, un nuovo sistema a doppia fotocamera posteriore sul modello 7 Plus e, controverso, rimuovono il jack per cuffie da 3.5\u00a0mm.\nIl 12 settembre 2017, Apple introduce iPhone 8 e iPhone 8 Plus, presentandoli come aggiornamenti evolutivi dei telefoni precedenti con un processore pi\u00f9 veloce, una tecnologia di visualizzazione migliorata, sistemi di fotocamere aggiornati e ricarica wireless. La societ\u00e0 annuncia anche l'iPhone X, che cambia radicalmente l'hardware della linea iPhone, rimuovendo il pulsante home a favore della tecnologia di riconoscimento facciale e caratterizzato da un design quasi senza cornice e con ricarica wireless.\nIl 12 settembre 2018, Apple presenta l'iPhone XS, iPhone XS Max e iPhone XR. L'iPhone XS e iPhone XS Max sono dotati di display Super Retina, un sistema a doppia fotocamera pi\u00f9 veloce e migliorato che offre funzionalit\u00e0 fotografiche e video rivoluzionarie, il primo chip da 7 nanometri in uno smartphonem l'A12 Bionic con Neural Engine di nuova generazione, Face ID pi\u00f9 veloce, audio stereo pi\u00f9 ampio e introduce la doppia SIM. L'iPhone XR \u00e8 dotato di un design in vetro e alluminio a tutto schermo con l'LCD pi\u00f9 avanzato in uno smartphone dotato di display a retina liquida da 6,1 pollici, chip A12 Bionic con Neural Engine di nuova generazione, sistema di telecamere TrueDepth, Face ID e un avanzato sistema di telecamere che crea ritratti utilizzando un unico obiettivo fotografico.\nIl 10 settembre 2019, Apple presenta l'iPhone 11, iPhone 11 Pro e iPhone 11 Pro Max. L'iPhone 11 presenta lo stesso display LCD Liquid Retina utilizzato nell'iPhone XR del 2018. Nel complesso, l'iPhone 11 mantiene lo stesso design in vetro e alluminio dell'iPhone XR e aggiunge nuove funzionalit\u00e0 come l'aggiunta di una fotocamera ultra-wide da 12mp, una batteria che dura 1 ora in pi\u00f9 rispetto all'iPhone XR e un grado di protezione IP68 per l'acqua e resistenza alla polvere. L'iPhone 11 Pro e l'iPhone 11 Pro Max sono caratterizzati da un nuovissimo design opaco in vetro opaco e acciaio inossidabile e da una configurazione a tripla fotocamera che include una fotocamera Ultra-gradangolare, gradangolare e teleobiettivo. La durata della batteria della serie iPhone 11 Pro \u00e8 in grado di durare fino a 5 ore in pi\u00f9 rispetto a iPhone XS e XS Max. L'iPhone 11 Pro e Pro Max \u00e8 inoltre dotato di un display OLED Super Retina XDR in grado di offrire una luminosit\u00e0 dello schermo di 800 nit. Tutti i nuovi iPhone annunciati a settembre 2019 di Apple presentano un chip A13 Bionic con un Neural Engine di terza generazione, un chip Apple U1, riproduzione audio spaziale, una modalit\u00e0 foto in condizioni di scarsa illuminazione e un sistema Face ID migliorato.\nIl 15 aprile 2020, Apple annuncia l'iPhone SE di seconda generazione. Replica il design di iPhone 8: ha uno schermo da 4,7 pollici, cornici di dimensioni notevoli nella parte superiore e inferiore e un pulsante Home con Touch ID. Eppure, l'iPhone SE del 2020 presenta un chip A13 Bionic e una fotocamera posteriore larga da 12 MP, analogamente alla gamma iPhone 11.\nNell'autunno 2020 \u00e8 stato lanciato l'iPhone 12, disponibile in quattro versioni differenti: l'iPhone 12; l'iPhone 12 Pro (entrambi con uno schermo da 6,1 pollici); la variante pi\u00f9 piccola iPhone 12 mini e quella pi\u00f9 grande, l'iPhone 12 Pro Max. Oltre a un nuovo design e al chip A14 Bionic, tra le grandi novit\u00e0 di questa nuova serie di iPhone ci sono il supporto del 5G e l'introduzione della ricarica wireless, grazie al MagSafe.\nIl 14 settembre 2021 \u00e8 la volta dell'iPhone 13, sempre disponibile in quattro versioni: iPhone 13, iPhone 13 mini, iPhone 13 Pro e iPhone 13 Pro Max. Ancora una volta non mancano le novit\u00e0, tra le quali il nuovo chip A15 Bionic, una maggiore autonomia della batteria, una connettivit\u00e0 5G ancora pi\u00f9 completa, il display Super Retina XDR e una fotocamera migliorata con la modalit\u00e0 cinema, che permette di creare dei video ancora migliori.\niPad.\nIl 27 gennaio 2010, Apple presenta il suo tanto atteso tablet multimediale, l'iPad. Offre interazione multi-touch con formati multimediali tra cui giornali, e-book, foto, video, musica, documenti di elaborazione testi, videogiochi e la maggior parte delle app iPhone esistenti utilizzando uno schermo da 9,7 pollici. Include anche una versione mobile di Safari per la navigazione web, nonch\u00e9 l'accesso ad App Store, iTunes Library, Libri, Contatti e Note. Il contenuto \u00e8 scaricabile tramite Wi-Fi e servizio 3G opzionale o sincronizzato tramite il computer dell'utente. Inizialmente AT&amp;T era l'unico fornitore statunitense di accesso wireless 3G per iPad.\nIl 2 marzo 2011, Apple presenta l'iPad 2 con un processore pi\u00f9 veloce e una fotocamera frontale e posteriore. Aggiunge inoltre il supporto per il servizio 3G opzionale fornito da Verizon. La disponibilit\u00e0 dell'iPad 2 era inizialmente limitata a causa di un devastante terremoto e tsunami in Giappone nel marzo 2011.\nL'iPad di terza generazione viene messo in commercio il 7 marzo 2012 e commercializzato come \"il nuovo iPad\". Aggiunge il servizio LTE, un processore A5X aggiornato e display Retina. Le dimensioni e il fattore di forma sono rimasti relativamente invariati, il nuovo iPad \u00e8 un po' pi\u00f9 spesso e pi\u00f9 pesante della versione precedente e presenta lievi modifiche di posizionamento.\nIl 23 ottobre 2012 esce l'iPad di quarta generazione di Apple, commercializzato come \"iPad con display Retina\". Agiunge il processore A6X aggiornato e sostituisce il tradizionale connettore dock a 30 pin con il connettore Lightning digitale. Viene introdotto anche l'iPad Mini. Presenta un display da 7,9 pollici ridotto e molte delle stesse specifiche interne dell'iPad 2.\nIl 22 ottobre 2013, Apple presenta l'iPad Air e iPad Mini con display Retina, entrambi dotati di un nuovo processore Apple A7 a 64 bit.\nL'iPad Air 2 viene presentato il 16 ottobre 2014. Aggiunge una migliore grafica ed elaborazione centrale e una modalit\u00e0 burst della fotocamera, nonch\u00e9 piccoli aggiornamenti. L'iPad Mini 3 viene presentato allo stesso tempo.\nDal suo lancio, gli utenti di iPad hanno scaricato oltre tre miliardi di app. Il numero totale di download dell'App Store, in data giugno 2015, \u00e8 oltre 100 miliardi.\nIl 9 settembre 2015, Apple annunciato l'iPad Pro, un iPad con un display da 12,9 pollici che supporta due nuovi accessori, la Smart Keyboard e la Apple Pencil. Un IPad Mini 4 aggiornato viene annunciato allo stesso tempo. Un iPad Pro da 9,7 pollici viene annunciato il 21 marzo 2016. Il 5 giugno 2017, Apple annuncia un nuovo iPad Pro con un display da 10,5 pollici per sostituire il modello da 9,7 pollici e un modello da 12,9 pollici aggiornato.\nNel marzo 2018 Apple presenta iPad di 6 generazione, design identico ad iPad di 5 generazione con il supporto alla Apple Pencil e monta il processore A10 fusion.\nNell\u2019ottobre 2018 Apple presenta due nuovi iPad Pro con design rinnovato simile alle modifiche apportate ad iPhone X, presenta un nuovo iPad Pro 11 pollici senza tasto home, cornici ridotte e Face ID. Annuncia poi iPad Pro 12,9 pollici con il design rinnovato rispetto alla versione precedente, Apple aggiorna anche la linea di accessori introducendo la Apple Pencil di seconda generazione con ricarica wireless e la Smart Keyboard Folio. Entrambi gli iPad Pro montano il processore A12X Bionic a 6 core con processo produttivo a 7 nanometri.\nNel maggio 2019 Apple rilascia iPad Air di terza generazione con design identico ad iPad Pro 10,5 pollici con la mancanza rispetto a quest\u2019ultimo di due speaker nella parte superiore e iPad mini di quinta generazione, entrambi supportano Apple Pencil di prima generazione e montano il processore A12 Bionic.\nA giugno 2019 Apple presenta alla WWDC19 un nuovo sistema operativo studiato per iPad, il nuovo sistema operativo deriva da iOS e si chiama iPadOS, modifica la schermata home e migliora la gestione dei file.\nNel settembre 2019 Apple presenta iPad di settima generazione con supporto alla Smart Keyboard, processore A10 e display non pi\u00f9 da 9,7 pollici ma 10,2 pollici.\nNel marzo 2020 Apple rilascia due nuovi iPad Pro con nuovo processore A12Z bionic a 7 core e sistema fotocamere che si arricchisce di una fotocamera grandangolare e il sensore LIDAR per la realt\u00e0 aumentata.\nNello stesso periodo rilascia iPadOS 13.4 con supporto al mouse e trackpad, rende cos\u00ec compatibili tutti gli iPad aggiornabili ad iPadOS con mouse Bluetooth o con cavo. Apple annuncia anche una nuova tastiera per iPad Pro chiamata Magic Keyboard con tasti retroilluminati e trackpad integrato.\nNel giugno 2020 alla WWDC20 Apple presenta iPadOS 14 che in aggiunta alle novit\u00e0 di iOS 14 aggiunge nuove barre di funzione nelle applicazioni proprietarie e permette il riconoscimento della scrittura con Apple Pencil in qualsiasi campo di testo.\nA settembre 2020 Apple annuncia il nuovo iPad Air di quarta generazione con design simile ad iPad Pro, display da 10,9 pollici, Touch ID spostato nel tasto power e supporto agli accessori di iPad Pro, il nuovo iPad Air monta il nuovo processore A14 con nuovo processo produttivo a 5 nanometri, presenta anche iPad di ottava generazione con design invariato rispetto al precedente iPad di settima generazione con processore A12 Bionic e Neural Engine.\nIl 14 settembre 2021 Apple presenta l'iPad 9 e l'iPad mini 6. Il primo si caratterizza per il rapporto qualit\u00e0-prezzo, mentre il secondo punta tutto sulla portabilit\u00e0, con uno schermo di soli 8,3 pollici. L'ultimo iPad presenta una nuova fotocamera frontale con ultra-grandangolo e inquadratura automatica, il chip A13 Bionic e uno spazio di archiviazione minimo di 64 GB. Da parte sua l'iPad mini 6 \u00e8 disponibile in quattro colori diversi (viola, rosa, galassia e grigio siderale), supporta il 5G e dispone del potente chip A15 Bionic.\nPer rendere gli iPad ancora pi\u00f9 utili per creativi, artisti e promuoverne in generale l'utilizzo a livello professionale, \u00e8 possibile abbinare ai diversi modelli la Apple Pencil e le tastiere, come la Magic Keyboard e la Smart Keyboard Folio.\nApple Watch.\nLo smartwatch Apple Watch originale viene annunciato da Tim Cook il 9 settembre 2014, e presentato come un prodotto con monitoraggio della salute e del fitness. Viene messo in commercio il 24 aprile 2015.\nLa seconda generazione di Apple Watch, Apple Watch Series 2, viene messa in commercio a settembre 2016, con una maggiore resistenza all'acqua, un processore pi\u00f9 veloce e un display pi\u00f9 luminoso. Viene messo in commercio insieme ad una serie 1 pi\u00f9 economica.\nIl 12 settembre 2017, Apple presenta l'Apple Watch Series 3 con connettivit\u00e0 cellulare LTE, offrendo l'indipendenza dall'indossare da un iPhone eccezione del processo di installazione.\nIl 12 settembre 2018, Apple presenta Apple Watch Series 4, con nuovo display, elettrocardiogramma e rilevamento delle cadute.\nIl 10 settembre 2019, Apple presenta l'Apple Watch Series 5, caratterizzato da un nuovo magnetometro, un processore pi\u00f9 veloce e un nuovo display sempre attivo. Di conseguenza la gamma Series 4 esce di produzione.\nIl 15 settembre 2020, Apple presenta l\u2019Apple Watch Series 6 insieme a Apple Watch SE, una versione pi\u00f9 economica e con meno funzionalit\u00e0 rispetto alla Series 5. La produzione di quest'ultima, inoltre, viene interrotta.\nIl 14 settembre 2021 debutta l'Apple Watch Series 7, disponibile nelle varianti da 41 e 45\u00a0mm e con il sistema operativo watchOS 8 preinstallato. Spiccano inoltre il design pi\u00f9 resistente, la ricarica pi\u00f9 veloce e nuovi colori per la cassa in alluminio (Mezzanotte, Galassia, verde, un nuovo azzurro e .\nApple TV.\nAlla conferenza Macworld del 2007, Jobs mostra la Apple TV (Jobs definisce accidentalmente il dispositivo \"iTV\", il suo nome in codice, sul palco), un dispositivo video set-top destinato a collegare la vendita di contenuti da iTunes ad alta definizione a televisori. Il dispositivo, che esegue una variante di Mac OS X, si collega alla TV di un utente e si sincronizza sulla rete wireless o cablata con la libreria iTunes di un computer e pu\u00f2 eseguire lo streaming di contenuti da altri quattro. La Apple TV originariamente incorporava un disco rigido da 40 GB per l'archiviazione, incluse uscite per HDMI e video a componenti e riproduzione di video con una risoluzione massima di 720p. Il 30 maggio 2007, viene messo in commercio un modello con disco rigido di 160 GB. Un aggiornamento software distribuito il 15 gennaio 2008, consente l'acquisto di file multimediali direttamente da Apple TV.\nA settembre 2009, Apple interrompe la produzione dell'originale Apple TV da 40 GB, ma continua a produrre e vendere la variante a 160 GB. Il 1\u00ba settembre 2010, Apple mette in commercio una Apple TV completamente riprogettata in esecuzione su una variante di iOS e interrompe la produzione del modello precedente, che girava su una variante di Mac OS X. Il nuovo dispositivo ha un quarto delle dimensioni, \u00e8 pi\u00f9 silenzioso e sostituisce la necessit\u00e0 di un disco rigido con streaming multimediale da qualsiasi libreria iTunes sulla rete insieme a 8 GB di memoria flash per memorizzare nella cache i media scaricati. Come l'iPad e l'iPhone, Apple TV utilizza un processore A4. La memoria inclusa nel dispositivo \u00e8 la met\u00e0 di quella dell'iPhone 4 a 256 MB; la stessa dell'iPad, iPhone 3GS, iPod Touch di terza e quarta generazione.\nHa l'uscita HDMI come unica fonte di uscita video. Le funzionalit\u00e0 includono l'accesso a iTunes Store per noleggiare film e programmi TV (l'acquisto \u00e8 stato sospeso), lo streaming da fonti video Internet, tra cui YouTube e Netflix, e lo streaming multimediale da una libreria iTunes. Una terza generazione del dispositivo \u00e8 stata introdotta in occasione di un evento Apple il 7 marzo 2012, con nuove funzionalit\u00e0 come una risoluzione pi\u00f9 elevata (1080p) e una nuova interfaccia utente.\nAll'evento del 9 settembre 2015, Apple svela una Apple TV revisionata, che esegue il successore di iOS detto tvOS e contiene 32 GB o 64 GB di NAND Flash per memorizzare giochi, programmi e memorizzare nella cache la riproduzione multimediale corrente. La distribuzione coincide anche con l'apertura di un App Store separato per Apple TV e di un nuovo telecomando Siri con touchpad, giroscopio e microfono in vetro.\nIl 12 dicembre 2016, Apple distribuisce una nuova app come lettore multimediale iOS e tvOS chiamata TV per sostituire l'applicazione iOS \"Video\" pre-esistente.\nAl 12 settembre 2017, Apple distribuisce una nuova Apple TV 4K con lo stesso fattore di forma del modello di 4\u00aa generazione. Il modello 4K \u00e8 alimentato dal SoC A10X progettato internamente che alimenta anche l'iPad Pro di seconda generazione. Il modello 4K ha anche il supporto per l'HDR.\nIl 25 marzo, 2019, Apple annuncia Apple TV+, la successiva televisione web on-demand over-the-top ad abbonamento del servizio, arrivata in autunno 2019. TV+ offre esclusive produzioni originali, film e documentari. Annuncia anche un aggiornamento dell'app TV con una nuova funzione \"Canali\" e che l'app TV si espander\u00e0 a macOS, numerosi modelli di smart TV, dispositivi Roku e dispositivi Amazon Fire TV lo faranno pi\u00f9 avanti nel 2019.\nHomePod.\nIl primo altoparlante intelligente di Apple, HomePod \u00e8 stato distribuito il 9 febbraio 2018, in ritardo rispetto alla sua versione iniziale di dicembre 2017. Presenta sette tweeter nella base, un woofer da quattro pollici nella parte superiore e sei microfoni per il controllo vocale e l'ottimizzazione acustica Il 12 settembre 2018, Apple annuncia che HomePod stava aggiungendo nuove funzionalit\u00e0: cerca per testo, imposta pi\u00f9 timer, effettua e ricevi chiamate, trova il mio iPhone, scorciatoie Siri e le lingue di Siri. Nel 2019, Apple, Google, Amazon e Zigbee annunciano un partenariato per far lavorare insieme i prodotti per la casa intelligente. HomePod non \u00e8 disponibile in Italia e in lingua italiana.\nSoftware.\nApple sviluppa i propri sistemi operativi per utilizzarli sui propri dispositivi, incluso macOS per i pc Mac, iOS per gli smartphone e tablet iPhone, iPad e iPod Touch, watchOS per i smartwatch Apple Watch, e tvOS per il lettore multimediale digitale Apple TV.\nPer iOS e macOS, Apple sviluppa anche i propri titoli software, tra cui Pages per la scrittura, Numbers per fogli di calcolo e Keynote per presentazioni, come parte della sua suite di produttivit\u00e0 iWork. Per macOS, offre anche iMovie e Final Cut Pro X per l'editing video, e GarageBand e Logic Pro X per la creazione di musica.\nLa gamma di software server Apple include il sistema operativo macOS Server; Apple Remote Desktop, un'applicazione di gestione remota dei sistemi; e Xsan, un file system di archiviazione SAN.\nApple offre anche servizi online con iCloud, che fornisce archiviazione e sincronizzazione nel cloud per un'ampia gamma di dati utente, inclusi documenti, foto, musica, backup dei dispositivi e dati delle applicazioni, e Apple Music, il suo servizio di streaming di musica e video.\nVeicoli elettrici.\nSecondo il \"Sydney Morning Herald\", Apple vorrebbe avviare la produzione di auto elettriche con guida autonoma gi\u00e0 dal 2020. Apple ha compiuto sforzi per reclutare ingegneri per lo sviluppo di batterie e altri ingegneri di automobili elettriche di A123 Systems, LG Chem, Samsung Electronics, Panasonic, Toshiba, Johnson Controls e Tesla Motors.\nLoghi e origini.\nLoghi.\nIl primissimo logo, utilizzato solo per gli Apple I (nelle brochure e nei manuali), fu disegnato da Ronald Wayne, all'epoca socio di Jobs e Wozniak. Esso rappresenta, con uno stile grafico decisamente barocco e per niente iconico, Isaac Newton seduto al di sotto di un melo.\nIl logo di Apple, oggi a tutti noto, fu disegnato nel 1976 da Rob Janoff, che lo cre\u00f2 per fare un favore a Regis McKenna, suo datore di lavoro e amico di Steve Jobs. Janoff per aver l'ispirazione and\u00f2 al supermercato dove acquist\u00f3 un sacchetto di mele, poi torn\u00f2 a casa, le tagli\u00f2, le dispose sul tavolo e cominci\u00f2 a osservarle. Dalle mele tagliate, Janoff estrasse una semplice mela monocromatica con un morso. Il logo venne presentato a Jobs ma questo richiese un logo con pi\u00f9 colore. Janoff rispose alle obiezioni di Jobs dicendo che un logo monocromatico era pi\u00f9 semplice e economico da stampare, ma Jobs rispose che il colore avrebbe permesso di \"umanizzare\" la societ\u00e0. Il grafico quindi prese il logo e aggiunse le bande colorate secondo la sua ispirazione del momento. Questo logo \u00e8 spesso erroneamente considerato un tributo ad Alan Turing, con la mela morsicata che fu, molto probabilmente, il modo in cui egli si uccise. Sia Janoff che Apple negano ogni forma d'omaggio a Turing nel design del logo. Il logo Apple venne immediatamente abbinato con lo slogan \"BITE THAT APPLE\" quando furono in commercio l'Apple I e l'Apple II.\n\u00c8 possibile utilizzare il logo Apple mediante la pressione della combinazione su sistema operativo macOS. Il carattere cos\u00ec ottenuto sar\u00e0 visibile soltanto se il documento sar\u00e0 aperto tramite un computer Macintosh o un dispositivo iOS.\nIl primo logo Mac, raffigurante un computer Macintosh stilizzato con tratti picasseschi, venne disegnato da Tom Hughes e John Casado, direttori artistici del team di sviluppo del Macintosh. Originariamente il logo era stato disegnato dall'artista Jean-Michel Folon, che aveva ricevuto da Steve Jobs 30.000 dollari in anticipo per il lavoro e aveva uno stile completamente differente. . Il logo Mac venne usato come messaggio di benvenuto sui tutti i Macintosh fino alla versione 7.6.1, quando fu sostituito dalle due faccine colorate. Con la distribuzione di Mac OS X Jaguar, l'attuale logo Apple ha preso il posto delle faccine.\nPubblicit\u00e0 e slogan utilizzati.\nIl primo slogan di Apple, \"Byte into an Apple\", fu coniato alla fine degli anni '70. Dal 1997 al 2002, lo slogan \"Think different\" \u00e8 stato utilizzato nelle campagne pubblicitarie ed \u00e8 ancora strettamente associato ad Apple. Apple ha anche slogan per linee di prodotti specifici, ad esempio, \"iThink, so iMac\" \u00e8 stato utilizzato nel 1998 per promuovere l'iMac, e \"Say hello to iPhone\" \u00e8 stato utilizzato nelle pubblicit\u00e0 per iPhone. \"Hello\" \u00e8 stato anche usato per presentare il Macintosh originale, Newton, iMac (\"hello (again)\") e iPod.\nDall'introduzione del Macintosh nel 1984, con la pubblicit\u00e0 del Super Bowl detta 1984 alle pi\u00f9 moderne pubblicit\u00e0 Get a Mac, Apple \u00e8 stata riconosciuta per i suoi sforzi verso un'efficace pubblicit\u00e0 e marketing per i suoi prodotti. Tuttavia, sono state criticate le affermazioni fatte dalle campagne successive, particolare gli annunci Power Mac del 2005. Le pubblicit\u00e0 dei prodotti Apple hanno attirato molta attenzione a causa della loro grafica strabiliante e delle loro melodie accattivanti. I musicisti che hanno beneficiato di un profilo migliore a seguito dell'inclusione delle loro canzoni nelle pubblicit\u00e0 di Apple includono il cantante canadese Feist con la canzone \"1234\" e Yael Naim con la canzone \"New Soul\".\nApple possiede un canale YouTube in cui pubblica annunci pubblicitari, suggerimenti e presentazioni per i propri dispositivi.\nSemiotica del marchio.\nLa semiotica disciplina che studia i simboli e segni e fornisce importanti spunti per comprendere la gestione e la fedelt\u00e0 del marchio. Ferdinand de Saussure, linguista e semiologo svizzero, cre\u00f2 un modello semiotico che identificava due parti di un segno: il significato e il significante. Il significante \u00e8 il componente percettivo che vediamo fisicamente e il significato \u00e8 quindi il concetto a cui fa riferimento il segno. Nel modello di Saussure, il segno deriva dal riconoscimento di un suono o di un oggetto con un concetto. Nel suo modello, il significato e il significante sono \"inseparabili come due lati di un pezzo di carta\". Il secondo popolare modello semiotico che esiste \u00e8 il modello di Charles Sanders Pierce. Il suo modello, come il modello di Saussure, prevedeva la relazione tra gli elementi di segni e oggetti. Tuttavia, egli aggiunge che chiunque stia decodificando il segno deve avere qualche precedente comprensione o conoscenza del messaggio trasmesso. Il modello di Peirce pu\u00f2 essere rappresentato usando i tre lati del triangolo: il rappresentante (il segno), un oggetto (ci\u00f2 che rappresenta il segno) e l'interpretante (l'effetto prodotto dal segno).\nLa rappresentazione simbolica che un marchio porta pu\u00f2 influenzare il modo in cui un consumatore \"ricorda, interiorizza e mette in relazione\" le prestazioni di un'azienda. Ci sono molte prove che dimostrano che un'azienda pu\u00f2 fallire facilmente se non tiene traccia di come il marchio cambia con la cultura di massa. La ricerca semiotica pu\u00f2 essere utilizzata per aiutare una societ\u00e0 a relazionarsi nel tempo con la cultura dei propri clienti e per far emergere il proprio marchio in mercati competitivi.\nI primi due loghi Apple sono drasticamente diversi l'uno dall'altro. Tuttavia, entrambi condividono il segno di una mela. Nel logo originale disegnato da Ronald Wayne, Isaac Newton \u00e8 visto seduto sotto il famigerato melo che sta per dare i suoi frutti, poco prima della sua scoperta della gravit\u00e0. L'analisi della semiotica con il modello di Saussure produce il significato, o segno, della mela. Il significante rappresenta la scoperta, l'innovazione e la nozione di pensiero.\nCi si rese presto conto che il logo originale fosse troppo complicato e intellettuale per lo scopo necessario. La missione dell'azienda era ed \u00e8 tuttora quella di semplificare la tecnologia per la vita di tutti i giorni. Era necessario un logo divertente e intelligente che parlasse alle persone esperte di computer. Nel 1977, Rob Janoff cre\u00f2 l'iconico simbolo della mela arcobaleno ancora oggi riconosciuto. Il logo ha un doppio significato e differisce dai molti loghi aziendali seri esistenti al momento.\nApple Inc. \u00e8 nota per essere un'azienda innovativa che sfida lo status quo e gli standard stabiliti. Ancora una volta, usando il modello semiotico di Saussure, il significato, \u00e8 una mela, ma con un morso rimosso. Poich\u00e9 Apple \u00e8 vista come uno sfidante nel settore, il significante pi\u00f9 comune \u00e8 il frutto proibito dal riferimento biblico, il Giardino dell'Eden. Il significato \u00e8 il morso della mela, e il significante rappresentato \u00e8 l'albero della conoscenza, simboleggiando cos\u00ec Apple come una giovane societ\u00e0 ribelle pronta a sfidare il mondo e la promessa di conoscenza che un'intera cultura di utenti Apple potrebbe trarre da il prodotto.\nLa semiotica del morso e il colore del logo possono essere osservati anche dal punto di vista tecnologico. Il morso \u00e8 il significato e l'unit\u00e0 di archiviazione del computer, byte, \u00e8 il significante. Il colore arcobaleno del logo raffigura il messaggio che il monitor del suo computer potrebbe produrre immagini a colori. Steve Jobs sosteneva che il colore era cruciale per \"umanizzare l'azienda\" in quel momento.\nL'unica cosa da cambiare con il logo dal 1977 \u00e8 stato il colore. Nel 1998, \u00e8 stato implementato un logo monocromatico con l'uscita del primo iMac. Questo \u00e8 il primo Mac a non avere l'iconica mela color arcobaleno dalla sua creazione 20 anni prima. Il nuovo look rappresenta una nuova era di Apple. La forma del logo \u00e8 diventata intoccabile e il messaggio di Apple \u00e8 che \u00e8 meglio essere diversi.\nFedelt\u00e0 al marchio.\nI clienti Apple hanno guadagnato una reputazione per devozione e lealt\u00e0 sin dall'inizio della storia dell'azienda. Nel 1984, \"Byte\" dichiar\u00f2 che:\nIl saggista Guy Kawasaki ha definito il fanatismo del marchio \"qualcosa su cui si \u00e8 imbattuto\", mentre Ive ha spiegato nel 2014 chele persone avessero un rapporto personale con i prodotti Apple. Le aperture di Apple Store e le nuove versioni di prodotti possono attirare folle di centinaia di persone, in alcuni casi vi sono attese in fila gi\u00e0 il giorno prima dell'apertura. L'apertura del negozio \"Cube\" sulla Quinta Strada di New York nel 2006 \u00e8 diventata la cornice di una proposta di matrimonio e ha avuto visitatori dall'Europa che hanno partecipato all'evento. A giugno 2017, una coppia di sposi ha scattato le foto del proprio matrimonio all'interno dell'Apple Store di Orchard Road di recente apertura a Singapore. L'alto livello di fedelt\u00e0 al marchio \u00e8 stato criticato e ridicolizzato, applicando l'epiteto \"Apple fanboy\" e deridendo le lunghe linee prima del lancio di un prodotto. Un promemoria interno trapelato nel 2015 ha suggerito alla societ\u00e0 di pianificare di scoraggiare le lunghe code e di indirizzare i clienti ad acquistare i propri prodotti sul sito web.\nLa rivista \"Fortune\" ha nominato Apple la compagnia pi\u00f9 ammirata negli Stati Uniti nel 2008 e nel mondo dal 2008 al 2012. Il 30 settembre 2013, Apple ha superato la Coca-Cola diventando il marchio pi\u00f9 prezioso del mondo nel rapporto \"I migliori marchi globali\" del Gruppo Omnicom. Boston Consulting Group ha classificato Apple come il marchio pi\u00f9 innovativo del mondo ogni anno dal 2005.\nNel 1985 il \"New York Times\" affermava che \"Apple sopra ogni altra cosa fosse una societ\u00e0 di marketing\". John Sculley fu d'accordo, dicendo al quotidiano \"The Guardian\" nel 1997 che \"la gente parla di tecnologia, ma Apple era una societ\u00e0 di marketing. Era la societ\u00e0 di marketing del decennio.\" Le ricerche condotte nel 2002 da NetRatings indicano che il consumatore medio di Apple era di solito pi\u00f9 ricco e pi\u00f9 istruito rispetto ad altri consumatori di societ\u00e0 di PC. La ricerca ha indicato che questa correlazione potrebbe derivare dal fatto che in media i prodotti Apple Inc. siano pi\u00f9 costosi di altri prodotti per PC.\nIn risposta a una domanda sulla devozione dei fedeli consumatori Apple, Jonathan Ive ha risposto\nPagina principale del sito web.\nLa home page del sito web Apple \u00e8 stata utilizzata pi\u00f9 volte per commemorare o rendere omaggio a pietre miliari ed eventi al di fuori delle offerte di prodotti Apple, tra cui:\nQuartier generale.\nLa sede centrale mondiale di Apple Inc. si trova nel mezzo della Silicon Valley, a 1-6 Infinite Loop, a Cupertino, in California. Questo campus Apple ha sei edifici per un totale di 79.000 metri quadrati ed \u00e8 stato costruito nel 1993 da Sobrato Development Cos.\nApple ha un campus satellitare nella vicina Sunnyvale, dove ospita un laboratorio di test e ricerca. A marzo 2014, AppleInsider ha affermato che Apple avesse una struttura top-secret per lo sviluppo del progetto di veicolo elettrico SG5 con il nome in codice \"Titan\" con il nome della societ\u00e0 di coperture SixtyEight Research.Nel 2006, Apple annuncia l'intenzione di costruire un secondo campus a Cupertino a circa 1,6\u00a0km ad est del campus attuale e vicino alla Interstate 280. Il nuovo edificio del campus \u00e8 stato progettato da Norman Foster. Il Consiglio comunale di Cupertino ha approvato il campus di progettazione ad \"astronave\" proposto il 15 ottobre 2013, dopo una presentazione del 2011 di Jobs che illustrava in dettaglio la progettazione architettonica del nuovo edificio e dei suoi dintorni. Si prevede che il nuovo campus ospiter\u00e0 fino a 13.000 dipendenti in un edificio circolare centrale a quattro piani circondato da un vasto paesaggio. Sar\u00e0 caratterizzato da una caffetteria con spazio per 3000 persone sedute e un parcheggio sotterraneo e in una struttura di parcheggio. 2.8 \u00a0 La struttura da milioni di piedi quadrati includer\u00e0 anche i progetti originali di Jobs per un centro fitness e un auditorium aziendale.\nApple ha ampliato i suoi campus ad Austin, in Texas, contemporaneamente alla costruzione di Apple Park a Cupertino. L'espansione \u00e8 composta da due posizioni, di cui una con 100.000 m\u00b2 dell'area di lavoro e gli altri 20 m\u00b2. Apple investir\u00e0 $ 1 miliardo (888 milioni di euro) per costruire il campus di North Austin. Nella sede pi\u00f9 grande, 6.000 dipendenti lavorano nel supporto tecnico, gestiscono la rete di fornitori Apple per soddisfare le spedizioni di prodotti, aiutare a mantenere iTunes Store e App Store, gestire l'economia e aggiornare continuamente Apple Maps con nuovi dati. Nel suo campus pi\u00f9 piccolo, 500 ingegneri lavorano su chip per processori di successiva generazione per l'esecuzione in futuri prodotti Apple.\nIl quartier generale di Apple per Europa, Medio Oriente e Africa (EMEA) si trova a Cork, nel sud dell'Irlanda. La struttura, aperta nel 1980, \u00e8 la prima sede di Apple al di fuori degli Stati Uniti. Apple Sales International, che si occupa di tutte le vendite internazionali di Apple al di fuori degli Stati Uniti, si trova nel campus Apple a Cork insieme ad Apple Distribution International, che si occupa allo stesso modo della rete di distribuzione internazionale di Apple. Il 20 aprile 2012, Apple ha aggiunto 500 nuovi posti di lavoro nella sua sede europea, aumentando la forza lavoro totale da circa 2.800 a 3.300 dipendenti. La compagnia costruir\u00e0 un nuovo blocco di uffici nel suo Hollyhill Campus per accogliere il personale aggiuntivo. La sua sede principale nel Regno Unito si trova a Stockley Park, alla periferia di Londra.\nA febbraio 2015, Apple ha aperto la sua nuova sede di 17.000 m\u00b2 a Herzliya, in Israele, progettata per ospitare circa 800 dipendenti. Questo \u00e8 il terzo ufficio di Apple situato in Israele; il primo, sempre a Herzliya, \u00e8 stato ottenuto come parte dell'acquisizione di Anobit, e l'altro \u00e8 un centro di ricerca ad Haifa.\nA dicembre 2015, Apple ha acquistato l'impianto di produzione di 70.000 piedi quadrati a North San Jose precedentemente utilizzato da Maxim Integrated in un affare di $ 18,2 milioni.\nNegozi.\nI primi Apple Store furono originariamente aperti come due sedi nel maggio 2001 dall'allora AD Steve Jobs, dopo anni di tentativi, ma fallendo, di concetti store-in-store. Vedendo la necessit\u00e0 di una migliore presentazione al dettaglio dei prodotti dell'azienda, nel 1997 inizi\u00f2 uno sforzo per rinnovare il programma di vendita al dettaglio per ottenere una migliore relazione con i consumatori e assunse Ron Johnson nel 2000. Jobs ha rilanciato il negozio online di Apple nel 1997, e ha aperto i primi due negozi fisici nel 2001. Inizialmente i media ipotizzavano che Apple avrebbe fallito, ma i propri negozi hanno avuto un grande successo, aggirando il numero di vendite dei negozi vicini concorrenti e in tre anni raggiunse un miliardo di dollari di vendite annuali, diventando il rivenditore pi\u00f9 veloce della storia a farlo. Nel corso degli anni, Apple ha ampliato il numero di punti vendita e la sua copertura geografica, con 499 negozi in 22 paesi in tutto il mondo, in data dicembre 2017. Le forti vendite di prodotti hanno collocato Apple tra i negozi al dettaglio di alto livello, con vendite superiori a $ 16 miliardi (14 miliardi di euro) a livello globale nel 2011.\nNel maggio 2016, Angela Ahrendts, allora Senior Vice President Retail di Apple, ha inaugurato un Apple Store significativamente ridisegnato a Union Square, San Francisco, con grandi vetrate per l'ingresso, spazi aperti e stanze rinnovate. Oltre all'acquisto di prodotti, i consumatori possono ottenere consigli e assistenza da \"professionisti creativi\", persone con conoscenze specializzate in arti creative; ottenere supporto per il prodotto in un Genius Grove alberato; e partecipare a sessioni, conferenze ed eventi della comunit\u00e0, con Ahrendts che commenta che l'obiettivo \u00e8 quello di trasformare gli Apple Store in \"piazze\", un luogo in cui le persone si incontrano naturalmente e trascorrono del tempo. Il nuovo design verr\u00e0 applicato a tutti gli Apple Store in tutto il mondo, un processo che ha visto i negozi trasferirsi temporaneamente o chiudersi.\nMolti Apple Store si trovano all'interno dei centri commerciali, ma Apple ha creato diversi negozi \"di punta\" autonomi in localit\u00e0 di alto profilo. Ha ottenuto brevetti di design e ha ricevuto riconoscimenti architettonici per i progetti e la costruzione dei suoi negozi, in particolare per l'uso di scale e cubi di vetro. Il successo degli Apple Store ha avuto un'influenza significativa su altri rivenditori di elettronica di consumo, che hanno perso traffico, controllo e profitti a causa di una qualit\u00e0 del servizio e dei prodotti percepita negli Apple Store. La notevole fedelt\u00e0 alla marca di Apple tra i consumatori provoca lunghe file di centinaia di persone nelle nuove aperture di Apple Store o nelle versioni dei prodotti. A causa della popolarit\u00e0 del marchio, Apple riceve un gran numero di domande di lavoro, molte delle quali provengono da giovani lavoratori. Sebbene i dipendenti di Apple Store ricevano una retribuzione superiore alla media, ricevano denaro per l'istruzione e l'assistenza sanitaria e sconti sui prodotti ci sono percorsi di avanzamento di carriera limitati o assenti. Un rapporto del maggio 2016 con un impiegato al dettaglio anonimo ha messo in evidenza un ambiente di lavoro ostile con molestie da parte dei clienti, intense critiche interne e mancanza di bonus significativi per la stipula di importanti contratti commerciali.\nA causa della pandemia di COVID-19, Apple ha chiuso i suoi negozi fuori dalla Cina fino al 27 marzo 2020. Nonostante i negozi siano chiusi, i lavoratori continuano a essere pagati. I lavoratori di tutta l'azienda sono autorizzati a lavorare in remoto se il loro impiego lo consente. Il 24 marzo 2020, in una nota, il Vicepresidente per le persone e il commercio al dettaglio Deirdre O'Brien annuncia che alcuni dei negozi al dettaglio dovrebbero riaprire all'inizio di aprile.\nAzienda e dipendenti.\nConsiglio di amministrazione.\nAl 26 ottobre 2019, le seguenti persone siedono nel consiglio di amministrazione di Apple Inc.\nDirezione esecutiva.\nAl 29 marzo 2019 la gestione di Apple Inc. comprende:\nL'Apple Fellows program.\nUn \"Apple Fellow\" (in inglese \"membro\", \"collega\") \u00e8 un dipendente che \u00e8 stato nominato come tale da Apple stessa in riconoscimento ai suoi straordinari contributi tecnici o carismatici al mondo dell'informatica. L\"'Apple Fellows program\" ha finora elargito questo titolo a pochissime persone, tra le quali Al Alcorn, Bill Atkinson, Guy Kawasaki, Alan Kay, Don Norman e Steve Wozniak.\nCultura aziendale.\nApple \u00e8 una delle numerose aziende di grande successo fondate negli anni '70 che hanno opposto le nozioni tradizionali di cultura aziendale. Jobs spesso camminava per l'ufficio a piedi nudi anche dopo che Apple \u00e8 diventata parte della lista Fortune 500. Al tempo della pubblicit\u00e0 televisiva \"1984\", la cultura informale di Apple era diventata una caratteristica chiave che la differenziava dai suoi concorrenti. Secondo un rapporto del 2011 di \"Fortune,\" ci\u00f2 ha portato a una cultura aziendale pi\u00f9 simile a una start up piuttosto che a una multinazionale.\nPoich\u00e9 la societ\u00e0 \u00e8 cresciuta ed \u00e8 stata guidata da una serie di amministratori delegati di diversa opinione, ha probabilmente perso parte del suo carattere originale. Tuttavia, ha mantenuto una reputazione per la promozione dell'individualit\u00e0 e dell'eccellenza che attira in modo affidabile i lavoratori di talento, in particolare dopo che Jobs \u00e8 tornato in azienda. Numerosi dipendenti Apple hanno dichiarato che i progetti senza il coinvolgimento di Jobs spesso richiedevano pi\u00f9 tempo rispetto a quelli a cui lui partecipava.\nPer riconoscere il meglio dei suoi dipendenti, Apple ha creato il programma Apple Fellows che premia le persone che forniscono straordinari contributi tecnici o di leadership al personal computer mentre sono in azienda. Finora la Apple Fellowship \u00e8 stata assegnata a persone tra cui Bill Atkinson, Steve Capps, Rod Holt, Alan Kay, Guy Kawasaki, Allan Alcorn, Donald Norman, Rich Page, e Steve Wozniak.\nIn Apple, i dipendenti sono destinati a essere specialisti che non sono esposti a funzioni al di fuori della loro area di competenza. Jobs ha visto questo come un mezzo per avere impiegati ottimi in ogni ruolo. Ad esempio, Ron Johnson, Senior Vice President of Retail Operations fino al 1\u00ba novembre 2011, era responsabile della selezione del sito, del servizio in negozio e del layout del negozio, ma non aveva il controllo dell'inventario nei suoi negozi. Ci\u00f2 \u00e8 stato fatto da Tim Cook, che aveva una reminiscenza nella gestione della catena di approvvigionamento. Apple \u00e8 nota per far rispettare rigorosamente la responsabilit\u00e0. Ogni progetto ha un \"individuo direttamente responsabile\" o \"DRI\" nel gergo di Apple. Ad esempio, quando il vicepresidente senior di iOS Scott Forstall ha rifiutato di firmare le scuse ufficiali di Apple per numerosi errori nell'app riprogettata Mappe, \u00e8 stato costretto a dimettersi. A differenza di altre importanti aziende statunitensi, Apple fornisce una politica di compensazione relativamente semplice per i dirigenti che non include vantaggi di altri amministratori delegati come le tasse del country club o l'uso privato degli aeromobili aziendali. La societ\u00e0 in genere garantisce stock option ai dirigenti ogni due anni.\nNel 2015, Apple aveva 110.000 impiegati a tempo pieno. Questo numero \u00e8 aumentato a 116.000 l'anno successivo, una notevole riduzione delle assunzioni, in gran parte a causa del suo primo calo delle entrate. Apple non specifica quanti dei suoi dipendenti lavorano nella vendita al dettaglio, anche se il suo deposito SEC 2014 ha messo il numero a circa la met\u00e0 della sua base di dipendenti. A settembre 2017, Apple ha annunciato di avere oltre 123.000 dipendenti a tempo pieno.\nApple ha una forte cultura del segreto aziendale e un team di sicurezza globale anti-fuga di notizie che recluta dalla NSA, dall'FBI e dai Servizi segreti statunitensi.\nA dicembre 2017, Glassdoor ha dichiarato che Apple era il 48\u00ba miglior luogo in cui lavorare, essendo inizialmente entrata in classifica al 19\u00ba posto nel 2009, raggiungendo il 10\u00ba nel 2012 e scendendo al ribasso negli anni successivi.\nMancanza di innovazione.\nUn articolo editoriale su \"The Verge\" a settembre 2016 del giornalista tecnologico Thomas Ricker ha esplorato alcuni dei percepiti deficit di innovazione del pubblico negli ultimi anni presso Apple, affermando in particolare che Samsung ha \"eguagliato e addirittura superato Apple in termini di design industriale degli smartphone\" e citando il convinzione che Apple non sia in grado di produrre un altro momento decisivo nella tecnologia con i propri prodotti. Continua a scrivere che la critica si concentra su singoli pezzi di hardware piuttosto che sull'ecosistema nel suo insieme, affermando \"S\u00ec, l'iterazione \u00e8 noiosa. Ma \u00e8 anche il modo in cui Apple fa affari. [\u2026] Entra in un nuovo mercato, quindi affina e raffina e continua la raffinazione fino a quando non produce un successo\". Riconosce che le persone desiderano \"l'eccitazione della rivoluzione\", ma sostiene che vogliono anche \"il conforto che deriva dall'armonia\". Inoltre, scrive che \"un dispositivo \u00e8 solo il punto di partenza di un'esperienza che alla fine sar\u00e0 governata dall'ecosistema in cui \u00e8 stato generato\", riferendosi a come prodotti hardware decenti possono ancora fallire senza un ecosistema adeguato (menzionando specificamente che i Walkman non abbiano un ecosistema per impedire agli utenti di sostituirli con prodotti migliori), ma come i dispositivi Apple in diversi segmenti hardware sono in grado di comunicare e cooperare attraverso il servizio iCloud con funzionalit\u00e0 tra cui Universal Clipboard (in cui pu\u00f2 essere copiato il testo su un dispositivo incollato su un dispositivo diverso) e funzionalit\u00e0 del dispositivo interconnessa tra cui Auto Unlock (in cui un Apple Watch pu\u00f2 sbloccare un Mac nelle immediate vicinanze). Sostiene che l'ecosistema di Apple sia la sua pi\u00f9 grande innovazione.\nA giugno 2017 il \"Wall Street Journal\" ha riferito che la crescente dipendenza di Apple da Siri, il suo assistente personale virtuale, ha sollevato dubbi su quanto Apple possa effettivamente realizzare in termini di funzionalit\u00e0. Mentre Google e Amazon utilizzano i big data e analizzano le informazioni dei clienti per personalizzare i risultati, Apple ha una forte posizione favorevole alla privacy, intenzionalmente non conservando i dati degli utenti. \"Siri \u00e8 un libro di testo su come condurre qualcosa nella tecnologia e poi perdere un vantaggio nonostante abbia tutti i soldi e il talento e seduto nella Silicon Valley\", ha detto al \"Journal\" Holger Mueller, un analista di tecnologia. Il rapporto afferma inoltre che lo sviluppo di Siri ha sofferto a causa di membri del team e dirigenti che hanno lasciato l'azienda per i concorrenti, una mancanza di obiettivi ambiziosi e strategie di cambiamento. Sebbene il passaggio delle funzioni di Siri all'apprendimento automatico e agli algoritmi, che ha drasticamente ridotto il suo tasso di errore, secondo quanto riferito l'azienda non ha ancora anticipato la popolarit\u00e0 dell'Echo di Amazon, che presenta l'assistente personale Alexa. I miglioramenti a Siri si sono arrestano, vari dirigenti si sono scontati e ci sono stati disaccordi sulle restrizioni imposte alle interazioni con app di terze parti. Mentre Apple ha acquisito una startup con sede in Inghilterra specializzata in assistenti alla conversazione, l'Assistente Google era gi\u00e0 in grado di aiutare gli utenti a selezionare le reti Wi-Fi con la voce e Siri era in ritardo di funzionalit\u00e0.\nA dicembre 2017, due articoli di \"The Verge\" e \"ZDNet\" hanno messo in discussione quella che \u00e8 stata una settimana particolarmente devastante per le piattaforme software macOS e iOS di Apple. Il primo aveva subito una grave vulnerabilit\u00e0 della sicurezza, in cui i Mac che eseguivano l'ultimo software macOS High Sierra erano vulnerabili a un bug che consentiva a chiunque di ottenere i privilegi di amministratore inserendo \"root\" come richiesto dal nome utente nel sistema, lasciando vuoto il campo della password e facendo doppio clic su \"sblocca\", ottenendo l'accesso completo. Il bug viene reso pubblico su Twitter, piuttosto che attraverso adeguati programmi bug bounty. Apple ha distribuito una correzione di sicurezza entro un giorno e si \u00e8 scusata, affermando di essere \"inciampata\" per quanto riguarda la sicurezza degli ultimi aggiornamenti. Dopo aver installato la patch di sicurezza, tuttavia, la condivisione dei file veniva interrotta per alcuni utenti, ed Apple ha distribuito un documento di supporto con le istruzioni per risolvere separatamente quel problema. Sebbene Apple abbia dichiarato pubblicamente la promessa di \"controllare i processi di sviluppo per evitare che ci\u00f2 accada di nuovo\", gli utenti che hanno installato l'aggiornamento di sicurezza mentre eseguivano la versione 10.13.0 precedente del sistema operativo High Sierra anzich\u00e9 la nuova 10.13.1 hanno riscontrato che la vulnerabilit\u00e0 di sicurezza \"root\" era stata reintrodotta e persisteva anche dopo aver aggiornato completamente i propri sistemi. Su iOS, un bug relativo alla data ha causato il riavvio ripetuto dei dispositivi iOS che hanno ricevuto notifiche di app locali alle 12:15 del 2 dicembre 2017. Gli utenti sono stati invitati a disattivare le notifiche per le loro app. Apple ha rapidamente rilasciato un aggiornamento, fatto durante la notte a Cupertino, in California e al di fuori della solita finestra di rilascio del software, con una delle funzionalit\u00e0 principali dell'aggiornamento ritardata di alcuni giorni. A causa dei problemi combinati di quella settimana sia su MacOS e iOS hanno portato Tom Warren di \"The Verge\" a definirlo un \"incubo\" per gli ingegneri del software di Apple e descritti come un intervallo significativo nella capacit\u00e0 di Apple di proteggere i propri dispositivi, che sono 1 miliardo di unit\u00e0. Adrian Kingsley-Hughes ha scritto che fosse difficile non considerare lo scivolone di Apple. Ella concluse il suo articolo facendo riferimento a un precedente articolo, in cui scrisse che \"Apple non l'avrebbe fatto sotto il dominio di Steve Jobs, molto di ci\u00f2 che sta accadendo ad Apple negli ultimi tempi \u00e8 diverso da quello che si aspettavano da Jobs. Per non dire che le cose non sono andate male sotto il suo controllo, ma gli annunci sui prodotti e i lanci sono stati sicuramente molto pi\u00f9 stretti, cos\u00ec come la qualit\u00e0 generale di ci\u00f2 che Apple ha messo in commercio.\" Tuttavia, ha anche riconosciuto che tali fallimenti \"sarebbero potuti effettivamente accadere\" anche con Jobs in carica, anche se tornando alle precedenti lodi per le sue esigenze di qualit\u00e0, afferma \"\u00e8 quasi garantito che, data la sua personalit\u00e0, i capi sarebbero stati licenziati, il che limita fallimenti futuri\".\nProduzione.\nLa produzione, l'approvvigionamento e la logistica dell'azienda le consentono di eseguire lanci massicci di prodotti senza dover mantenere grandi inventari che riducono i profitti. Nel 2011, i margini di profitto di Apple sono stati del 40 percento, rispetto al 10-20 percento per la maggior parte delle altre societ\u00e0 di hardware. Lo slogan di Cook per descrivere la sua attenzione al braccio operativo dell'azienda \u00e8: \"Nessuno vuole comprare latte acido\".\nInizialmente con il Mac, Apple generalmente si rifiutava di adottare gli standard del settore prevalenti per l'hardware, invece di crearne uno proprio. Questa tendenza \u00e8 stata in gran parte invertita alla fine del 1990, a cominciare dall'adozione di Apple del PCI bus nei 7500/8500/9500 Power Mac. Da allora Apple ha aderito ai gruppi di standard del settore per influenzare la direzione futura degli standard tecnologici come USB, AGP, HyperTransport, Wi-Fi, NVMe, PCIe e altri nei suoi prodotti. FireWire \u00e8 uno standard di origine Apple che \u00e8 stato ampiamente adottato in tutto il settore dopo essere stato standardizzato come IEEE 1394 ed \u00e8 una porta legalmente obbligatoria in tutte le scatole TV via cavo negli Stati Uniti.\nApple ha gradualmente ampliato i suoi sforzi per portare i suoi prodotti nel mercato indiano. Nel luglio 2012, durante una conferenza telefonica con gli investitori, l'AD Tim Cook ha dichiarato di adorare l'India, ma Apple vede maggiori opportunit\u00e0 al di fuori della regione. Il requisito dell'India secondo cui il 30% dei prodotti venduti doveva essere fabbricato nel paese aggiunge, condendo Apple, un costo molto alto per portare i prodotti sul mercato\". Ad ottobre 2013, i dirigenti indiani di Apple hanno presentato un piano per la vendita di dispositivi attraverso piani di installazione e concetti store-in-store, nel tentativo di espandersi ulteriormente nel mercato. La notizia ha seguito il riconoscimento di Cook del paese a luglio, quando i risultati delle vendite hanno mostrato che le vendite di iPhone in India sono cresciute del 400% durante il secondo trimestre del 2013. Nel marzo 2016, il \"Times of India\" ha riferito che Apple aveva chiesto il permesso al governo indiano di vendere iPhone ricondizionati nel paese. Tuttavia, due mesi dopo, la domanda \u00e8 stata respinta, citando la politica ufficiale del paese. A maggio 2016, Apple ha aperto un centro di sviluppo app iOS a Bangalore e un ufficio di sviluppo mappe per 4.000 dipendenti a Hyderabad. A febbraio 2017, Apple ha nuovamente richiesto l'autorizzazione a vendere iPhone usati nel paese. Lo stesso mese, \"Bloomberg\" rifer\u00ec che Apple stava per ricevere l'autorizzazione per aprire il suo primo negozio al dettaglio nel paese. A marzo, il \"Wall Street Journal\" ha riferito che Apple avrebbe iniziato a produrre modelli di iPhone in India \"nei successivi due mesi\", e a maggio, il \"Journal\" ha scritto che un produttore di Apple aveva iniziato la produzione di iPhone SE nel paese, mentre Apple ha dichiarato a \"CNBC\" che la produzione era per un \"piccolo numero\" di unit\u00e0. A dicembre 2017, Reuters ha riferito che Apple e il governo indiano si stavano scontrando per aumenti pianificati delle tasse di importazione per i componenti utilizzati nella produzione di telefoni cellulari, con Apple che aveva avviato colloqui con funzionari governativi per cercare di ritardare i piani, ma il governo indiano ha continuato a le sue politiche senza esenzioni all'iniziativa \"Made in India\". Gli aumenti delle tasse di importazione sono entrati in vigore pochi giorni dopo, con Apple che \u00e8 stata ferita di pi\u00f9 da tutti i produttori di telefoni, con nove dei dieci telefoni importati nel paese, mentre il principale concorrente smartphone Samsung produce quasi tutti i suoi dispositivi localmente. Ad aprile 2019, Apple ha avviato la produzione di iPhone 7 nella sua struttura di Bengaluru, tenendo presente la domanda dei clienti locali anche se cercano maggiori incentivi dal governo indiano. All'inizio del 2020, Tim Cook ha annunciato che Apple prevede l'apertura del suo primo outlet fisico in India per il 2021, mentre entro la fine dell'anno verr\u00e0 lanciato un negozio online.\nA maggio 2017, la societ\u00e0 ha annunciato un progetto di finanziamento da $ 1 miliardo (888 milioni di euro) per la \"produzione avanzata\" negli Stati Uniti, e successivamente ha investito $ 200 milioni (177 milioni di euro) in Corning Inc., un produttore di tecnologia Gorilla Glass rinforzata utilizzata nei suoi dispositivi iPhone. Il dicembre successivo, il direttore generale di Apple, Jeff Williams, disse alla \"CNBC\" che l'importo di \"$ 1 miliardo\" non era \"assolutamente\" il limite finale della spesa, aggiungendo: \"Non stiamo pensando in termini di limite di fondi... Stiamo pensando, dove sono le opportunit\u00e0 negli Stati Uniti per aiutare a nutrire le aziende che stanno facendo la tecnologia avanzata e la produzione avanzata che ne consegue, che francamente \u00e8 essenziale per la nostra innovazione\".\nPratiche e iniziative ambientali.\nApple Energy.\nApple Energy, LLC \u00e8 una consociata interamente controllata di Apple Inc. che vende energia solare. In data 6 giugno 2016, gli impianti solari di Apple in California e Nevada sono stati dichiarati in grado di fornire 217,9 megawatt di capacit\u00e0 di generazione solare. Oltre alla produzione di energia solare dell'azienda, Apple ha ricevuto l'approvazione normativa per la costruzione di un impianto di energia per discariche di gas nella Carolina del Nord. Apple utilizzer\u00e0 le emissioni di metano per generare elettricit\u00e0. Il data center della Carolina del Nord di Apple \u00e8 gi\u00e0 alimentato interamente con energia da fonti rinnovabili.\nAmbientalismo.\nA febbraio 2016, Apple ha emesso obbligazioni verdi dal valore di $ 1,5 miliardo, primato in assoluto nel suo genere per una societ\u00e0 tecnologica statunitense. I proventi del green bond sono dedicati al finanziamento di progetti ambientali.\nFinanza.\nApple \u00e8 la pi\u00f9 grande azienda di tecnologia informatica al mondo per fatturato, la pi\u00f9 grande per cespite e il secondo produttore mondiale di telefoni cellulari dopo Samsung.\nNell'anno fiscale conclusosi a settembre 2011, Apple Inc. ha registrato un totale di $ 108 miliardi di ricavi annui: un aumento significativo rispetto ai ricavi del 2010 di $ 65 miliardi - e quasi $ 82 miliardi di riserve di cassa. Il 19 marzo 2012, Apple ha annunciato piani per un dividendo di $ 2,65 per azione a partire dal quarto trimestre del 2012, per approvazione da parte del proprio consiglio di amministrazione.\nLe entrate annuali mondiali dell'azienda nel 2013 sono state di $ 170 miliardi. Nel maggio 2013, Apple \u00e8 entrata per la prima volta nella top 10 della lista di aziende \"Fortune 500\", salendo di 11 posizioni sopra la precedente classifica del 2012 ottenendo la sesta posizione. Al 2016, Apple ha circa $ 234 miliardi di contanti e titoli negoziabili, di cui il 90% si trova al di fuori degli Stati Uniti a fini fiscali.\nApple ha accumulato il 65% di tutti i profitti realizzati dagli otto maggiori produttori mondiali di smartphone nel primo trimestre del 2014, secondo un rapporto di Canaccord Genuity. Nel primo trimestre del 2015, la societ\u00e0 ha raccolto il 92% di tutti gli utili.\nIl 30 aprile 2017, il \"Wall Street Journal\" ha riferito che Apple aveva riserve in contanti di $ 250 miliardi, ufficialmente confermato da Apple come specificamente $ 256,8 miliardi pochi giorni dopo.\nAl 3 agosto 2018, Apple era la pi\u00f9 grande azienda quotata in borsa al mondo per capitalizzazione di mercato. Il 2 agosto 2018, Apple \u00e8 diventata la prima societ\u00e0 statunitense quotata in borsa a raggiungere un valore di mercato di $ 1000 miliardi (1 bilione). Apple \u00e8 stata classificata al 4\u00ba posto nella classifica Fortune 500\u00a02018 delle maggiori societ\u00e0 statunitensi in base al fatturato totale.\nPratiche fiscali.\nApple ha creato filiali in luoghi a bassa tassazione come Irlanda, Paesi Bassi, Lussemburgo e Isole Vergini britanniche per ridurre le tasse che paga in tutto il mondo. Secondo il \"New York Times,\" negli anni '80 Apple \u00e8 stata tra le prime aziende tecnologiche a designare venditori all'estero in paesi ad alta tassazione in un modo che permettesse alla societ\u00e0 di vendere per conto di filiali a basso regime fiscale in altri continenti, evitando le imposte sul reddito. Alla fine degli anni '80, Apple \u00e8 stata pioniera di una tecnica contabile nota come \"Double Irish with a Dutch sandwich\", che riduce le tasse instradando i profitti attraverso le filiali irlandesi e i Paesi Bassi e poi nei Caraibi.\nIl parlamentare del partito conservatore britannico Charlie Elphicke ha pubblicato una ricerca il 30 ottobre 2012 cui alcune societ\u00e0 multinazionali, tra cui Apple Inc., stavano realizzando miliardi di sterline di profitto nel Regno Unito, ma stavano pagando un'aliquota fiscale effettiva a il Ministero del Tesoro del Regno Unito di solo il 3 percento, ben al di sotto dell'imposta sulle societ\u00e0 standard. Ha seguito questa ricerca invitando il Cancelliere dello Scacchiere George Osborne a forzare queste multinazionali, che includevano anche Google e The Coca-Cola Company, a dichiarare l'aliquota fiscale effettiva pagata sulle entrate del Regno Unito. Elphicke ha anche affermato che i contratti governativi dovrebbero essere ritirati dalle multinazionali che non pagano la loro giusta quota delle imposte nel Regno Unito.\nApple Inc. afferma di essere il singolo maggiore contribuente del Dipartimento del tesoro degli Stati Uniti d'America con un'aliquota fiscale effettiva di circa il 26% a partire dal secondo trimestre dell'anno fiscale Apple 2016. In un'intervista al quotidiano tedesco FAZ nell'ottobre 2017, Tim Cook ha dichiarato che Apple \u00e8 il pi\u00f9 grande contribuente al mondo.\nNel 2015, Reuters ha riferito che Apple aveva guadagni all'estero di $ 54,4 miliardi non tassati dall'IRS degli Stati Uniti. In base alla legge fiscale degli Stati Uniti regolata dall'IRC, le societ\u00e0 non pagano l'imposta sul reddito sugli utili all'estero a meno che gli utili non siano rimpatriati negli Stati Uniti e come tale Apple sostiene che a beneficio dei suoi azionisti lo lascer\u00e0 all'estero fino a una vacanza di rimpatrio o un'imposta globale.\nIl 12 luglio 2016 l'Ufficio centrale di statistica dell'Irlanda ha annunciato che il PIL irlandese 2015 era cresciuto del 26,3% e l'RNL del 18,7%. Le cifre hanno attirato lo scherno internazionale e sono state etichettate dall'economista vincitore del premio Nobel, Paul Krugman, come economia dei leprecauni. Solo nel 2018 gli economisti irlandesi hanno potuto provare definitivamente che la crescita del 2015 era dovuta alla ristrutturazione di Apple delle controverse doppie sussidiarie irlandesi (Apple Sales International), che Apple ha convertito in un nuovo assegno di capitale irlandese per il regime fiscale delle attivit\u00e0 immateriali (con scadenza a gennaio 2020). La vicenda ha richiesto alla Central Bank of Ireland di creare una nuova misura della crescita economica irlandese, l'RNL modificato per sostituire il PIL irlandese, data la distorsione dei regimi fiscali di Apple. Il PIL irlandese \u00e8 il 143% dell'RNL irlandese modificato.\nIl 30 agosto 2016, dopo un'indagine di due anni, il commissario europeo per la concorrenza ha concluso che Apple ha ricevuto \"aiuti di Stato illegali\" dall'Irlanda. L'UE ha ordinato a Apple di pagare 13 miliardi di euro, oltre agli interessi, per le tasse irlandesi non pagate per il periodo 2004-2014. \u00c8 la pi\u00f9 grande multa fiscale nella storia. La Commissione ha riscontrato che Apple aveva beneficiato di una sentenza fiscale irlandese privata sui commissari fiscali relativa alla sua doppia struttura fiscale irlandese, Apple Sales International (ASI). Invece di utilizzare due societ\u00e0 per la sua doppia struttura irlandese, ad Apple \u00e8 stata data la decisione di dividere l'ASI in due \"rami\" interni. Il cancelliere austriaco Christian Kern ha messo in prospettiva questa decisione affermando che \"ogni caff\u00e8 viennese, ogni chiosco di salsicce paga in Austria pi\u00f9 tasse di una multinazionale\".\nA partire dal 24 aprile 2018, Apple ha accettato di iniziare a pagare 13 miliardi di euro di tasse arretrate al governo irlandese, i rimborsi si terranno in un conto di garanzia, mentre Apple e il governo irlandese continuano i loro appelli nei tribunali UE.\nIl 15 luglio 2020 il Tribunale dell'UE annulla la decisione della Commissione europea nel caso degli aiuti di Stato della Apple: Apple non dovr\u00e0 rimborsare 13 miliardi di euro all'Irlanda.\nAzioni legali.\nApple ha partecipato a vari procedimenti legali e reclami da quando ha iniziato ad operare. In particolare, Apple \u00e8 nota e promuove se stessa facendo valere attivamente e aggressivamente i propri interessi di propriet\u00e0 intellettuale. Alcuni esempi di contenzioso includono \"Apple contro\" \"Samsung\", \"Apple contro Microsoft\", \"Motorola Mobility contro\" \"Apple Inc.\" e \"Apple Corps contro\" \"Apple Computer\". Apple ha anche dovuto difendersi dalle accuse in numerose occasioni di violazione dei diritti di propriet\u00e0 intellettuale. La maggior parte \u00e8 stata respinta in tribunale essendo troll di brevetti, senza prove dell'uso effettivo dei brevetti in questione. Il 21 dicembre 2016, Nokia ha annunciato di aver intentato negli Stati Uniti e in Germania una causa contro Apple, sostenendo che i prodotti di quest'ultima violassero i brevetti di Nokia. A novembre 2017, la Commissione commerciale internazionale degli Stati Uniti ha annunciato un'indagine sulle accuse di violazione di brevetto in merito alla tecnologia desktop remota di Apple; Aqua Connect, una societ\u00e0 che sviluppa software desktop remoto, ha affermato che Apple abbia violato due dei suoi brevetti.\nPosizione sulla privacy.\nApple ha una posizione favorevole alla privacy, rendendo attivamente le funzioni e le impostazioni attente alla privacy delle sue conferenze, campagne promozionali e immagine pubblica. Con il suo sistema operativo mobile iOS 8 nel 2014, la societ\u00e0 ha iniziato a crittografare tutti i contenuti dei dispositivi iOS attraverso i codici di accesso degli utenti, rendendo impossibile per l'azienda fornire i dati dei clienti alle richieste delle forze dell'ordine in cerca di tali informazioni. Con l'aumento della popolarit\u00e0 dei cloud, nel 2016 Apple ha iniziato una tecnica per eseguire scansioni ad apprendimento profondo per i dati del viso nelle foto sul dispositivo locale dell'utente e crittografare il contenuto prima di caricarlo sul sistema di archiviazione iCloud di Apple. Ha anche introdotto la \"privacy differenziale\", un modo per raccogliere dati di crowdsourcing da molti utenti, mantenendo anonimi i singoli utenti, in un sistema che \"Wired\" ha descritto come \"cercare di imparare il pi\u00f9 possibile su un gruppo mentre imparando il meno possibile su qualsiasi individuo in esso\". Agli utenti viene chiesto esplicitamente se desiderano partecipare e possono attivare o disattivarlo esplicitamente.\nTuttavia, Apple aiuta le forze dell'ordine nelle indagini penali fornendo backup iCloud dei dispositivi degli utenti, e l'impegno dell'azienda per la privacy \u00e8 stato messo in discussione dai suoi sforzi per promuovere la tecnologia di autenticazione biometrica nei nuovi modelli di iPhone, che non hanno lo stesso livello di privacy costituzionale di un codice/password negli Stati Uniti d'America.\nCause benefiche.\nApple \u00e8 partner di (PRODUCT) RED, una campagna di raccolta fondi per la beneficenza dell'AIDS. Nel novembre 2014, Apple ha organizzato per tutte le entrate dell'App Store in un periodo di due settimane per andare alla raccolta fondi, generando pi\u00f9 di US $ 20 milioni, e nel marzo 2017, ha messo in commercio un iPhone 7 con una finitura di colore rosso.\nApple contribuisce finanziariamente alla raccolta di fondi in periodi di catastrofi naturali. Nel novembre 2012, ha donato $ 2,5 milioni alla Croce Rossa Americana per aiutare gli aiuti dopo l'uragano Sandy, e nel 2017 ha donato $ 5 milioni per gli sforzi di soccorso sia per l'uragano Irma che per l'uragano Harvey, e per il terremoto del Messico centrale del 2017. La societ\u00e0 ha anche utilizzato la sua piattaforma iTunes per incoraggiare le donazioni, tra cui, a titolo esemplificativo, aiutare la Croce rossa Americana all'indomani del terremoto di Haiti del 2010, seguito da una procedura analoga a seguito del terremoto in Giappone del 2011, il tifone Haiyan nelle Filippine a novembre 2013, e la Crisi europea dei migranti a settembre 2015. Apple sottolinea che non comporta alcun trattamento o altre commissioni per le donazioni di iTunes, inviando il 100% dei pagamenti direttamente a soccorsi, sebbene riconosce anche che la Croce Rossa non riceva alcuna informazione personale sugli utenti che donano e che i pagamenti potrebbero non essere deducibili dalle tasse.\nIl 14 aprile 2016, Apple e il WWF hanno annunciato di aver stretto una partnership per \"aiutare a proteggere la vita sul pianeta\". Apple ha pubblicato una pagina speciale su iTunes App Store, Apps for Earth. Nell'accordo, Apple si \u00e8 impegnata a far s\u00ec che fino al 24 aprile di quell'anno il WWF riceva il 100% dei proventi dalle applicazioni partecipanti all'App Store tramite gli acquisti di eventuali app a pagamento e gli acquisti in-app. La campagna di Apple e WWF ha raccolto oltre $ 8 milioni di proventi totali per sostenere il lavoro di conservazione del WWF. Il WWF ha annunciato i risultati al WWDC 2016 a San Francisco.\nDurante la pandemia di COVID-19, l'AD di Apple, Cook ha annunciato che la societ\u00e0 doner\u00e0 \"milioni\" di mascherine agli operatori sanitari negli Stati Uniti e in Europa.\nControversie.\nSostenibilit\u00e0 ambientale.\nIl 25 agosto 2006, Greenpeace International ha lanciato l'\"Eco guida ai prodotti elettronici\", con l'intento di premiare le aziende che non fanno uso di sostanze chimiche pericolose e contribuiscono al riciclaggio dei rifiuti elettronici. Prese in considerazione 14 aziende al vertice del settore computer e telefonia cellulare, nessuna ha ottenuto un punteggio soddisfacente e in particolare Apple (classificatasi inizialmente all'11\u00ba posto con un punteggio di 2,7 su 10) \u00e8 risultata essere molto indietro per quanto riguarda l'impatto ambientale dei suoi prodotti. Infatti, con 262 milligrammi per chilo, il MacBook di Apple conteneva i livelli pi\u00f9 alti, tra i 5 modelli testati \u2013 Acer, Apple, Dell, HP e Sony \u2013 di una sostanza tossica, il ritardante di fiamma brominato (BFR) (TBBPA). Per questi motivi, Greenpeace ha poi lanciato una campagna chiamata \"Green my Apple\" dove ha chiesto all'azienda di \u00ab\"impegnarsi a non utilizzare composti chimici pericolosi nei suoi prodotti, per essere all'avanguardia non solo nel design, ma anche nel rispetto dell'ambiente e della salute dei consumatori\"\u00bb.\nTuttavia, nella seconda versione dell'eco guida aggiornata al dicembre 2006, Apple \u00e8 scivolata all'ultimo posto rimanendo ferma a un punteggio di 2,7 su 10.\nApple nel frattempo ha reso nota una serie di termini ultimi per eliminare le sostanze inquinanti dai suoi prodotti. Questa nota si aggiunge alla sezione del sito che la societ\u00e0 dedica da tempo alle problematiche ambientali e in cui illustra le proprie politiche e i traguardi ottenuti in questo ambito. A conferma del rispetto delle legislazioni in materia, l'EPEAT ha premiato con la medaglia d'argento 19 prodotti Apple.\nNonostante questo, nella classifica di Greenpeace di aprile 2007 Apple \u00e8 stata collocata in decima posizione con 5,3 punti su 10. Greenpeace ha preso atto delle dichiarazioni della societ\u00e0, ma attende le presentazioni dei prodotti ecocompatibili per innalzare significativamente il rating della societ\u00e0.\nNel gennaio del 2008, Jobs presenta al Keynote i nuovi prodotti di casa Apple e fa notare come non sono stati usati mercurio o arsenico e inoltre i ritardanti di fiamma brominati (BFR) e il PVC sono assenti dalle parti progettate direttamente da Apple. Greenpeace ammette che questo rappresenta un passo avanti, ma che non \u00e8 del tutto sufficiente e che possono esserci ancora delle migliorie.\nNel corso dell'anno 2009, Apple ha aggiornato tutta la propria linea di prodotti, eliminando completamente l'utilizzo delle sostanze tossiche precedentemente elencate. Grazie a questi sforzi, il 7 gennaio 2010 Greenpeace assegna ad Apple il primo posto nella classifica \"Greener Electronics\", specificatamente per l'eliminazione di tali sostanze. La nota recita: \u00ab\"Apple is leading the way on eliminating toxic PVC and BFRs from all it's new products with the new iMac and MacBook being the first PC's completely free of PVC and BFR\"\u00bb ovvero: \"Apple \u00e8 la prima azienda del settore a produrre computer completamente privi di PVC e BFR\".\nNell'ottobre 2010, Apple si porta alla 9\u00aa posizione con 4,9 punti su 10. Pur migliorando la sua posizione in classifica rispetto al 2007, peggiora nel risultato finale dei \"Greener Electronics\", a causa soprattutto della mancata pubblicazione di informazioni riguardo ai piani futuri di smaltimento delle sostanze nocive.\nNel novembre 2011, Apple si porta alla 4\u00aa posizione con 4,6 punti su 10. Le valutazioni negative nel rapporto dettagliato fanno riferimento non tanto a pratiche scorrette da parte dell'azienda, quanto alla carenza di informazioni relative alla politica di Apple riguardo al riciclaggio di determinati materiali.\nLa societ\u00e0 di anno in anno pubblica il documento \u201cSupplier Responsibility Progress Report\u201d, dove analizza la situazione sulla condotta dei partner manifatturieri. Nel rapporto 2011 segnalava come l'11% dei 127 impianti collegati non gestissero i rifiuti in maniera adeguata, mentre il 31% non si erano conformati agli standard delle emissioni atmosferiche.\nApple contro Apple.\nFin dalla nascita della Apple, si \u00e8 posto il problema del rapporto con l'omonima (e preesistente) etichetta discografica Apple Records, problema che ha dato luogo a una lunghissima controversia legale. Un primo accordo si ebbe nel 1991, quando Apple Computer si impegn\u00f2 a non introdurre nei propri prodotti alcun elemento musicale; accordo ben presto violato quando i computer con la mela cominciarono a emettere suoni (e uno di questi suoni fu ironicamente chiamato dai programmatori \"Sosumi\", che si pronuncia come \"so sue me\", cio\u00e8 \u00abE ora fammi causa\u00bb). La contesa si fece pi\u00f9 aspra nel 2003 con l'avvento dell'iTunes Store, negozio online di musica digitale gestito dalla Apple Inc. Solo nel febbraio 2007 le due societ\u00e0 sono giunte a un accordo legale che ha placato la controversia e aperto la strada alla messa in vendita della musica dei Beatles nello store online di iTunes. Il 16 novembre 2010, dopo anni di attesa, l'intero catalogo dei Beatles \u00e8 approdato su iTunes corredato da molti extra quali video, documentari e interviste.\nNell'ottobre del 2012, il simbolo della mela dei Beatles \u00e8 diventato ufficialmente di propriet\u00e0 della Apple.\nBrevetti e propriet\u00e0 intellettuali.\nApple detiene diversi brevetti e il consorzio W3C, di cui essa risulta essere uno dei membri, ha chiesto fin dal 2009 di liberalizzare due suoi brevetti, riguardanti widget web. Data l'assenza di risultati, ha pubblicato una lettera aperta per verificare l'esistenza di queste tecniche prima del 2005, in modo che tramite il concetto \"prior art\" si possano invalidare tali brevetti.\nNei primi anni del XXI secolo, Apple ha fatto molte cause per violazioni dei brevetti a molte aziende telefoniche (per guadagnare soldi e per togliere i suoi principali concorrenti), in particolar modo a Samsung, che oltre a un concorrente risulta essere anche un fornitore di componenti hardware, denunciata principalmente per un plagio estetico dei prodotti Apple, anche con metodi ritenuti poco consoni. La causa nei Paesi Bassi \u00e8 finita con il verdetto di inconsistenza delle accuse di Apple; Il Galaxy Tab 10.1 in alcuni paesi \u00e8 stato ritenuto diverso dal prodotto Apple, mentre in altri, come negli U.S.A., \u00e8 stato ritenuto una copia (perch\u00e9 secondo alcuni i giudici stavano dalla parte di Apple). Negli USA, anche il Samsung Nexus \u00e8 stato ritenuto simile all'iPhone, ma solo dopo una dimostrazione reale della violazione dei brevetti estetici, mentre in Inghilterra, Apple \u00e8 stata costretta a specificare nei suoi spot come non ci sia alcuna violazione al riguardo.\nLe denunce di plagio sono state rivolte anche contro Apple da diverse aziende, quali VIA Technologies, per una violazione sulla comunicazione dei microprocessori e dalla Cequint per il sistema di riconoscimento del mittente di una telefonata.\nApple nel 2009 \u00e8 stata accusata dall'Elan Microelectronics per la violazione del brevetto sulla tecnologia touch screen; il verdetto finale del 2012 ha decretato la colpevolezza dell'azienda, costretta a pagarne un indennizzo.\nNel 2010 \u00e8 stata aperta una causa alla Apple per violazione del diritto d'autore di alcuni autori cinesi, che hanno visto le proprie opere trasformarsi in applicazioni a pagamento, senza il riconoscimento del proprio diritto d'autore. Apple alla presentazione della denuncia, dichiara di aver rimosso alcuni dei titoli in questione, ma alcuni sviluppatori a quanto pare li avrebbero reinseriti online, mentre Wang Guohua, rappresentate legale degli scrittori, sostiene che la mancata punizione degli sviluppatori costituirebbe un incoraggiamento alla violazione del copyright.\nAl termine del 2011 \u00e8 emerso come Apple abbia ceduto determinati brevetti alla Meet Digitude Innovations per eseguire Patent Troll nei confronti dei suoi concorrenti (ovvero l'utilizzo di brevetti non per scopi produttivi, ma per estorcere royalties a chiunque utilizzi l'idea oggetto del brevetto).\nNel gennaio del 2012, Apple avvia una causa nei confronti di Android per la violazione del brevetto 263 (\"l'interfaccia di programmazione di un'applicazione in tempo reale\"). Qualora venisse confermata la violazione del brevetto, per Android potrebbe significare riscrivere la maggior parte del sistema operativo.\nNel gennaio 2013 \u00e8 stata rivelata l'esistenza di un brevetto a nome di Apple per delle scarpe dotate di sensori, presumibilmente da utilizzare in attivit\u00e0 sportiva.\nNel 2014, Apple venne accusata di aver violato un brevetto e tecnologia utilizzate sul suo processore A7, appartenente alla WARF (Wisconsin Alumni Research Foundation), registrato nel 1998 e denominato \"Tablet Based Data Speculation Circuit for Parallel Processing Computer\".\nAntitrust e altre autorit\u00e0.\nIn diversi anni e stati la Apple \u00e8 stata denunciata e multata per via dell'errata comunicazione e applicazione della garanzia sui suo prodotti. Il primo a denunciarlo fu l'Antitrust (AGCM: Autorit\u00e0 Garante della Concorrenza e del Mercato) che chiese che venisse specificato in modo pi\u00f9 chiaro l'estensione dell'anno di garanzia di Apple sui suoi prodotti, dato che \u00e8 un servizio a pagamento che si sovrappone alla garanzia legale e gratuita del venditore e che in passato ha portato ad avanzare una denuncia con esito positivo da parte di un consumatore, arrivando poi ad aprire un'istruttoria su tale caso che si \u00e8 conclusa con una multa di 900\u00a0000 euro (confermata anche dopo il ricorso della Apple). Successivamente venne pubblicata la relativa pagina e documento comparativo tra l'assistenza minima dovuta per legge e il servizio Apple care. Nel 2012, il commissario europeo per la giustizia, Viviane Reding, ha informato la Commissione Europea a riguardo di tale pratiche, la quale pu\u00f2 solo informare i relativi paesi europei per le eventuali manovre sanzionatorie.\nAl termine del 2012, Apple ha riconosciuto i 2 anni di garanzia da parte del venditore previsti in Italia, ma dato che tale adempimento non \u00e8 avvenuto nei tempi prestabiliti, \u00e8 stata comunque multata per 200.000 euro.\nNel contempo si apre un'inchiesta su Apple e altri cinque grandi gruppi editoriali per verificare un eventuale cartello per condizionare al rialzo i prezzi degli e-books, cartello confermato tramite tre gruppi editoriali, permettendo anche l'avvio della class action contro questi gruppi e Apple.\nNel 2011, Apple \u00e8 stata denunciata per violazione sulla privacy, prima tramite azione singola dell'avvocato Kim Hyung-Suk, poi tramite class action, a causa del suo sistema di geo-localizzazione, che venivano raccolti dall'azienda, portando poi quest'ultima alla distribuzione di un aggiornamento software (iOS 4.3.3) per correggere questa registrazione.\nLa questione privacy venne ripresa nel 2012 dalla Ars Technica, che ha analizzato il servizio iCloud della Apple, evidenziando come possiede una chiave master di decodifica per visualizzare anteprime, spostare, rifiutare, modificare e/o rimuovere i file dei utenti, inoltre secondo i termini e i condizioni di utilizzo del servizio, Apple ha la possibilit\u00e0 di accedere, utilizzare, salvaguardare o divulgare informazioni sugli account e sui contenuti alle autorit\u00e0.\nNel 2012 \u00e8 stata accusata per pubblicit\u00e0 ingannevole: nello specifico sono stati messi sotto accusa i servizi offerti da Siri, in quanto non sarebbero garantiti in alcun modo come mostrato nelle pubblicit\u00e0, inoltre viene menzionato come tale software porti a un eccessivo consumo di dati, per questo motivo \u00e8 stata avviata un class action. Le accuse di pubblicit\u00e0 ingannevole sono state rivolte anche da Altroconsumo nel 2011 per la pubblicit\u00e0 di AirPlay, in quanto non specificava le condizioni necessarie per usufruirne.\nIn Australia, Apple, dietro il consenso della Corte Federale australiana, ha dovuto modificare una pubblicit\u00e0 ingannevole, in quanto veniva pubblicizzato in modo errato l'iPad 4G, il quale non poteva utilizzare la rete 4G australiana in quanto non compatibile, mentre nel messaggio pubblicitario appariva come compatibile. Le class action riguardanti tali pubblicit\u00e0 (Siri e rete 4G) sono state avviate in diversi stati, portando poi Apple a cambiare dicitura da \"Wi-Fi + 4G\" a \"Wi-Fi + Cellular\".\nNel 2015 venne constatato come la Apple, in Italia, avesse evaso 880 milioni di euro.\nLe questioni legate alla privacy.\nApple \u00e8 implicata nelle rivelazioni fatte nel 2013 da Edward Snowden sul programma di sorveglianza PRISM implementato dalla NSA. I seguenti dati sono raccolti dall'agenzia statunitense: i contatti, i messaggi e le discussioni istantanee (testo, video, audio), la posta elettronica, i dati memorizzati, la VoIP, il trasferimento di file, le video-conferenze, le notificazioni che riguardano l'attivit\u00e0, i dettagli dei social network, le coordinate GPS e le \"richieste speciali\"."}
{"id": "12657", "revid": "767487", "url": "https://it.wikipedia.org/wiki?curid=12657", "title": "The Prude's Fall", "text": "Il peccato della puritana (\"The Prude's Fall\") \u00e8 un film muto del 1924 diretto da Graham Cutts.\nProduzione.\nIl film fu girato negli studi di Islington, a Londra, prodotto dalla Balcon, Freedman &amp; Saville. Il 1924 \u00e8 l'anno in cui il produttore Michael Balcon acquista, insieme a Graham Cutts, gli studi di Islington dalla Famous Players e fonda la compagnia Gainsborough Pictures.\nDistribuzione.\nDistribuito dalla Wardour Films, il film usc\u00ec negli USA nel maggio 1924. Del film esiste una copia incompleta.\nDate di uscita.\nIMDb\nAlias"}
