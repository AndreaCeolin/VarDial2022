{"id": "32711", "revid": "298229", "url": "https://it.wikipedia.org/wiki?curid=32711", "title": "Maratona (atletica leggera)", "text": "La maratona \u00e8 una specialit\u00e0 sia maschile che femminile dell'atletica leggera. Si tratta di una gara di corsa sulla distanza di 42,195\u00a0km.\nGare correlate sono la mezza maratona (21,097\u00a0km) e l'ultramaratona, con distanze superiori ai 42,195\u00a0km.\nDistanza.\nLa distanza della maratona non venne subito standardizzata e fino alla maratona olimpica del 1924 ebbe diverse variazioni, comprese tra i 40 e i 42,75\u00a0km. Nei primi anni la distanza della maratona era di circa 40\u00a0km, cio\u00e8 la distanza tra Maratona e Atene.\nLa maratona olimpica del 1908, svolta a Londra, doveva originariamente partire dal Castello di Windsor e finire allo Stadio Olimpico, con un percorso di 26 miglia esatte (pari a circa 41,843 chilometri) a cui gli organizzatori aggiunsero 385 iarde (ossia circa 352 metri), in modo da porre la linea di arrivo davanti al palco reale. La distanza risultante fu in tal modo di 42,195 km; tale distanza, dopo le successive edizioni dei Giochi del 1912 a Stoccolma e del 1920 ad Anversa, venne ufficialmente adottata nel 1921 dalla federazione internazionale di atletica leggera e divenne ufficiale a partire dai successivi Giochi olimpici di Parigi del 1924.\nStoria.\nL'idea di organizzare la gara venne a Michel Br\u00e9al, che voleva inserire l'evento nel programma della prima Olimpiade moderna, svoltasi ad Atene nel 1896. La maratona era la gara pi\u00f9 attesa dei primi Giochi olimpici e intendeva essere la rievocazione sportiva di un evento epico: la corsa di Fidippide (o Filippide, secondo le fonti) dalla citt\u00e0 di Maratona all'Acropoli di Atene per annunciare la vittoria sui Persiani nel 490 a.C. La maratona olimpica avrebbe seguito un percorso analogo, dal ponte di Maratona allo Stadio Panathinaiko di Atene, per un totale di 40\u00a0km (la lunghezza ufficiale di 42,195\u00a0km per la maratona, come gi\u00e0 scritto, fu stabilita solo nel 1921).\nQuesta idea venne fortemente appoggiata da Pierre de Coubertin, il fondatore dei moderni Giochi olimpici, cos\u00ec come dai greci. Questi ultimi organizzarono una gara di selezione per la maratona olimpica, che venne vinta da Charilaos Vasilakos con il tempo di 3 ore e 18 minuti. Spyrid\u014dn Lou\u012bs giunse quinto in questa gara, ma il 10 aprile 1896 vinse quella olimpica con il tempo di 2 ore, 58 minuti e 50 secondi, precedendo di circa 7 minuti il connazionale Vasilakos.\nLa gara olimpica della maratona ha spesso conosciuto momenti drammatici o altamente significativi. \u00c8 rimasta celebre la gara del 1908, quando il correggese Dorando Pietri giunse primo in prossimit\u00e0 del traguardo ma collass\u00f2 a terra poco prima di raggiungere la linea di arrivo. Sostenuto da un giudice, tagli\u00f2 il traguardo, ma venne successivamente squalificato, cedendo cos\u00ec la vittoria allo statunitense Johnny Hayes.\nLa gara del 1912, in occasione dei successivi Giochi olimpici di Stoccolma, fu addirittura pi\u00f9 drammatica: a causa del forte caldo, inusuale per la Svezia, nonch\u00e9 per la proibizione assoluta di fornire, come invece si fa oggi, beveraggi e docce ai concorrenti, molti di loro ebbero malori e addirittura il portoghese Francisco L\u00e1zaro mor\u00ec in seguito alla disidratazione e al colpo di calore; legato a questa maratona c'\u00e8 anche uno degli episodi pi\u00f9 curiosi dell'intera storia della disciplina, quello del giapponese Shizo Kanakuri e del suo \"straordinario\" tempo finale di 54 anni, 8 mesi, 6 giorni, 5 ore, 32 minuti e 23 secondi.\nL'atleta nipponico, accreditato della migliore prestazione mondiale di 2 ore 32 minuti e 45 secondi, era fra i favoriti (la gara sar\u00e0 vinta con un tempo di oltre quattro minuti superiore). Al 30\u00ba chilometro per\u00f2 il caldo e l'arsura, uniti all'invito di uno spettatore perch\u00e9 si rinfrescasse con una bibita all'interno della sua casa, fecero s\u00ec che succedesse l'irreparabile: Kanakuri si sedette nel soggiorno dell'ospitale casa svedese e si addorment\u00f2; si svegli\u00f2 dopo molte ore e, per la vergogna, non si fece trovare (torner\u00e0 in patria con mezzi di fortuna). Fu praticamente dato per disperso dagli organizzatori e il suo nome non figur\u00f2 fra gli arrivati, n\u00e9 fra i ritirati. Venne \"ritrovato\" da un giornalista svedese nel 1962 in occasione del cinquantenario dei Giochi di Stoccolma e, cinque anni dopo, gli fu data la straordinaria possibilit\u00e0 di riprendere la \"sua\" maratona olimpica da dove l'aveva interrotta e di concluderla, finalmente, col tempo che si \u00e8 detto.\nRestando ai campioni giapponesi, celebre rimane la vittoria di Sohn Kee-chung ai Giochi olimpici di Berlino del 1936. In realt\u00e0 Sohn era coreano, ma correva per il Giappone dato che a quell'epoca la sua patria era occupata dall'Impero nipponico; in quell'occasione un altro coreano (Nam Sung-young) giunse al terzo posto. Sohn Kee-chung sarebbe stato 52 anni dopo, in occasione dei Giochi olimpici di Seul 1988, il tedoforo che avrebbe portato la fiaccola all'interno dello stadio olimpico.\nLa maratona dei Giochi olimpici di Roma del 1960 fu invece vinta dall'etiope Abebe Bikila, precursore di un'imbattibile schiera di fondisti africani, che percorse i 42,195 km a piedi nudi in mezzo alle antichit\u00e0 di Roma terminando sotto l'Arco di Costantino. Bikila si ripet\u00e9 nel 1964 a Tokyo, uno dei pochi maratoneti a vincere due volte la distanza. Gli altri furono: il tedesco orientale Waldemar Cierpinski, nel 1976 a Montr\u00e9al e nel 1980 a Mosca e il keniota Eliud Kipchoge, nel 2016 a Rio de Janeiro e nel 2021 a Tokyo.\nDrammatica anche la maratona olimpica di Atene del 2004, che riprese gran parte del tracciato di 108 anni prima. Il brasiliano Vanderlei de Lima, in testa da circa met\u00e0 gara, inseguito dall'italiano Stefano Baldini (che poi vinse) e dallo statunitense Mebrahtom Keflezighi (secondo), mentre aveva ancora un buon vantaggio anche se inesorabilmente in diminuzione, venne portato via dal percorso da Neil Horan (un prete irlandese che un anno prima aveva disturbato il Gran Premio di F1 a Silverstone), perdendo cos\u00ec preziosi secondi e finendo terzo in classifica.\nLa maratona femminile in una competizione che assegna medaglie si corse per la prima volta ai campionati europei di Atene del 1982. Vinse la portoghese Rosa Mota in 2h36'04\" (sei anni dopo la lusitana conquister\u00e0 l'oro olimpico) davanti all'italiana Laura Fogli (2h36'29\"). La specialit\u00e0 si corre ai Giochi olimpici dal 1984, quando vinse la statunitense Joan Benoit.\nAccanto alle grandi competizioni internazionali (Giochi olimpici, campionati mondiali ed europei), la maratona vive ogni anno tradizionali appuntamenti con partecipazione aperta a migliaia di appassionati. Le principali maratone si tengono a Boston (la pi\u00f9 antica maratona al mondo dopo quella di Atene, organizzata dal 1897), a New York (la maggiore per il numero di atleti all'arrivo, 52\u00a0812 nel 2018), a Londra (terza maratona mondiale per numero di atleti all'arrivo, dopo New York e Chicago) e a Berlino (sede in cui \u00e8 stato ottenuto l'attuale record mondiale maschile).\nIl movimento della maratona \u00e8 in crescita in tutto il mondo e si sta ampliando anche a Paesi poco interessati dalla pratica atletica (come il Sud-est asiatico) o dalle condizioni meteo proibitive (Maratona dell'Antartide, Marathon des Sables nel deserto marocchino).\nRecord.\nI record mondiali nella maratona sono riconosciuti ufficialmente dalla World Athletics solo dal 1\u00ba gennaio 2004; in precedenza si parlava invece di \"miglior prestazione mondiale\".\nAffinch\u00e9 un record possa essere omologato il tracciato deve rispettare gli standard stabiliti dalla stessa World Athletics. La misurazione e l'omologazione del percorso avviene per opera di misuratori ufficiali. Questi effettuano la misura rispettando \"The Measurement of Road Race Courses\", edito nel 2004 dalla federazione internazionale di atletica leggera. In caso di record mondiale (e/o continentale, e/o nazionale) la misura viene ripetuta a conferma della distanza corsa che non deve essere inferiore a quella ufficiale.\nNormalmente i tempi migliori vengono ottenuti su tracciati relativamente pianeggianti, posti vicino al livello del mare, con condizioni climatiche fresche e con l'aiuto delle cosiddette lepri che impostano subito il ritmo della gara.\nIl record mondiale della maratona maschile \u00e8 di 2 ore 1 minuto e 39 secondi, stabilito il 16 settembre 2018 nella maratona di Berlino dal keniota Eliud Kipchoge, alla media di 2 minuti e 53 secondi al chilometro. Al femminile sono previsti due record mondiali, uno ottenuto in gara mista (con uomini e donne che corrono contemporaneamente) e uno ottenuto in una gara esclusivamente femminile: in gara mista il primato appartiene alla keniota Brigid Kosgei, che lo ha stabilito il 13 ottobre 2019 alla maratona di Chicago con il tempo di 2 ore 14 minuti e 4 secondi alla media di 3 minuti e 11 secondi al chilometro, mentre per le gare esclusivamente femminili \u00e8 detenuto dalla connazionale Mary Keitany, col tempo di 2 ore 17 minuti e 1 secondo, corso il 23 aprile 2017 alla maratona di Londra.\nMaschili.\n\"Statistiche aggiornate al 24 ottobre 2021.\"\nFemminili.\n\"Statistiche aggiornate al 16 gennaio 2022.\"\nLegenda:\nMigliori atleti.\nMaschili.\n\"Statistiche aggiornate al 16 maggio 2021.\"\nFemminili.\n\"Statistiche aggiornate al 24 ottobre 2021.\"\nTradizione olimpica.\nFin dalla fondazione dei moderni Giochi olimpici, \u00e8 diventata tradizione che la maratona maschile sia l'ultimo evento del programma di atletica leggera, con l'arrivo posto all'interno dello stadio olimpico. Spesso viene disputata a poche ore dalla cerimonia di chiusura, durante la quale avviene la relativa cerimonia di premiazione.\nQuesta tradizione \u00e8 stata sostituita da una molto pi\u00f9 antica in occasione dei Giochi olimpici del 2004, quando il percorso da Maratona ad Atene termin\u00f2 allo Stadio Panathinaiko dove si svolsero i Giochi olimpici del 1896, nel 1960 durante i Giochi olimpici di Roma, quando il punto di arrivo era situato sotto l'Arco di Costantino (al termine di una suggestiva maratona serale), e nel 2012 durante i Giochi olimpici di Londra, quando il punto di arrivo (lo stesso di partenza) era situato presso The Mall.\nCorrere una maratona.\nCompletare una maratona \u00e8 spesso considerato come uno sforzo supremo, ma molti allenatori ritengono che sia alla portata di chiunque sia disposto a dedicare tempo e impegno per la preparazione.\nVa comunque ricordato che si tratta di un'attivit\u00e0 che logora profondamente il fisico umano (geneticamente non predisposto per questo tipo di sforzi) e che pu\u00f2 determinare pesanti ripercussioni a livello di salute: uno studio dell\"'American Journal of Cardiology\" (2001;88:35-40) ha suggerito che il rischio di un infarto al miocardio aumenta di almeno il doppio, rispetto alla media, per un soggetto che pratichi abitualmente questa disciplina.\nIl glicogeno e \"il muro\".\nI carboidrati che una persona assimila con il cibo vengono convertiti dal fegato e dai muscoli in glicogeno che viene immagazzinato. Il glicogeno brucia rapidamente rendendo disponibile energia. I corridori possono immagazzinare circa 2\u00a0000 kcal di glicogeno nei loro corpi, sufficienti per circa 32\u00a0km di corsa. Molti corridori indicano che la corsa diventa notevolmente pi\u00f9 difficoltosa a questo punto. Con il passare del tempo aumenta il consumo di acidi grassi per la produzione di energia mentre il glicogeno si esaurisce progressivamente, si formano i corpi chetonici e s'inizia a modificare il pH del sangue con tendenza all'acidit\u00e0, questo comporta un pi\u00f9 rapido affaticamento del lavoro muscolare. Quando questo accade il corridore sperimenta un profondo disagio fisico. Questo fenomeno viene detto \"bonking\" o \"sbattere contro il muro\".\nUno degli scopi dell'allenamento per la maratona, secondo molti allenatori, \u00e8 di massimizzare il contemporaneo sfruttamento del glicogeno (disponibile in quantit\u00e0 limitata ma facilmente accessibile) insieme ai grassi (largamente presenti, ma di difficile accesso), in modo da ritardare l'esaurimento delle scorte di glicogeno oltre il fatidico chilometro 32. Utilissimi per questo scopo (lo sviluppo della potenza lipidica) sono le lunghissime sedute di allenamento oltre i 30\u00a0km, che possono arrivare fino a 36\u201338\u00a0km.\nAlcuni allenatori propongono di correrli nella condizione di \"scarico di carboidrati\", cio\u00e8 senza aver assunto carboidrati nelle ultime ore. Oppure di effettuare il pomeriggio prima un allenamento di scarico carboidrati, la sera cenare senza assumere carboidrati e la mattina seguente a digiuno un lunghissimo sui 28\u201330\u00a0km. Altri sconsigliano gli sforzi a vuoto di glicogeno senza la presenza di un supervisore esperto.\nAllenamento.\nPer molti corridori, la maratona \u00e8 la gara simbolo, l'obiettivo da raggiungere. Molti allenatori ritengono che l'elemento pi\u00f9 importante dell'allenamento per la maratona sia la corsa per lunghe distanze. Normalmente gli amatori cercano di raggiungere un massimo di 30\u201332\u00a0km in una sola volta, e di circa 65\u00a0km a settimana, quando si allenano per la maratona. Maratoneti pi\u00f9 esperti possono correre per distanze superiori, e percorrere pi\u00f9 chilometri in una settimana.\nUn buon programma di allenamento professionale dura cinque o sei mesi (due o tre per l'amatore), con un graduale incremento della distanza percorsa ogni settimana. Durante l'allenamento per la maratona, \u00e8 importante dare al proprio fisico un adeguato tempo di recupero. Se si sente fatica o dolore, si deve riposare per due giorni e lasciare che il corpo si riprenda.\nPrima della gara.\nNelle due o tre settimane che precedono la maratona, i corridori normalmente riducono il loro allenamento settimanale (di solito del 50%-75% rispetto alla distanza di punta) e si prendono almeno due giorni di riposo completo per recuperare dagli sforzi compiuti. Molti maratoneti aumentano l'assunzione di carboidrati nella settimana precedente la maratona, per permettere all'organismo di incamerare pi\u00f9 glicogeno. In ogni caso, questa assunzione va effettuata con regolarit\u00e0 durante la settimana, perch\u00e9 un'eccessiva quantit\u00e0 di carboidrati provoca una reazione insulinica che invece di immagazzinarli come glicogeno li trasforma in grassi.\nImmediatamente prima della gara, molti corridori si astengono dal mangiare cibo solido per evitare problemi digestivi. Si assicurano di essere pienamente idratati e si scaricano prima della partenza. Molte maratone dispongono di bagni lungo il tracciato, ma soprattutto in quelle pi\u00f9 affollate le code possono essere lunghe. Un leggero stretching prima della gara aiuta a mantenere i muscoli caldi.\nDurante la gara.\nGli allenatori raccomandano di provare a mantenere un ritmo il pi\u00f9 possibile costante quando si corre una maratona. Alcuni allenatori consigliano, ai maratoneti non professionisti, un paio di minuti al passo verso gli ultimi ristori. Acqua e integratori salini distribuiti lungo il percorso devono essere assunti regolarmente. Dei gel a base di carboidrati sono anch'essi un buon sistema per ottenere pi\u00f9 energia, ma questi devono essere diluiti con acqua, altrimenti possono causare nausea e vomito.\nDi solito esiste un tempo limite di circa sei ore, dopo il quale il percorso viene riaperto al traffico normale, anche se le maratone pi\u00f9 importanti tengono aperto il tracciato pi\u00f9 a lungo. Per i corridori amatoriali tempi sotto le tre ore e mezzo sono considerati buoni, ottimi sotto le tre ore. Avere un obiettivo di tempo aiuta a mantenere un ritmo costante.\nDopo la maratona.\n\u00c8 normale provare dolori muscolari dopo la maratona. La maggior parte dei corridori impiega una settimana per riprendersi dagli sforzi della gara.\nAssumere aminoacidi a catena ramificata dopo la competizione e 60 minuti prima pu\u00f2 accelerare il recupero.\nAltri usi del termine.\nIl termine \"maratona\" viene anche usato in senso metaforico pi\u00f9 ampio, per indicare un qualsiasi evento, sportivo e no (ad esempio \"maratona televisiva\") che si protrae per molto tempo e richieda grande resistenza."}
{"id": "32712", "revid": "533647", "url": "https://it.wikipedia.org/wiki?curid=32712", "title": "Naso (Italia)", "text": "Naso (\"Nasu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nSorge su un colle nel primo entroterra dei monti Nebrodi a 498 m di quota sul livello del mare. Ha un territorio molto esteso che a Nord si spinge fino al mare occupando circa due chilometri di costa ed ancor pi\u00f9 vasto era fino al 1925, anno in cui Capo d'Orlando ottenne l'autonomia da Naso.\nStoria.\nLe sue origini rasentano il mito visto che la tradizione ci narra che l'antica Agatirso si ergeva in questo sito grazie alla fondazione attuata da uno dei figli del re dei venti Eolo, Agatirno, nel 1218 a.C.\nNel 1094, in epoca normanna, sono assegnate la met\u00e0 delle propriet\u00e0 e delle rendite dei terreni del feudo all'Abbazia di San Bartolomeo di Lipari. La restante parte \u00e8 ripartita con il cavaliere normanno Goffredo di Garres e discendenti.\nPi\u00f9 accreditata \u00e8 la fondazione bassomedievale della citt\u00e0, nonch\u00e9 il passaggio sotto il dominio di feudatari tra cui ricordiamo i Ventimiglia: in effetti, la baronia di Naso fu elevata a Contea proprio sotto la signoria di Carlo Ventimiglia. Per la sua importanza dell'epoca, ricevette l'appellativo di \"Citt\u00e0\". Naso \u00e8 inoltre famosa per aver dato i natali a san Cono, patrono, oltre che di Naso, del paese omonimo del calatino. Altra importante figura nata nel centro nebroideo \u00e8 quella di Francesco Lo Sardo, dirigente dei Fasci siciliani e fondatore del Partito Socialista Italiano a Messina e provincia, poi parlamentare aventiniano e leader siciliano dell'antifascismo, morto nelle carceri fasciste nel 1931.\nMonumenti e luoghi d'interesse.\nAree naturali.\nMagnifica borgata rurale del Comune di Naso raggiungibile dalla strada di collegamento tra la frazione Sant\u2019Antonio e la localit\u00e0 Due Fiumare. Nel borgo, ormai abbandonato, Conone Navacita, San Cono, ebbe i mistici colloqui con Dio. Il borgo fu costruito attorno all'eremo di San Cono.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Naso fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "32713", "revid": "1584528", "url": "https://it.wikipedia.org/wiki?curid=32713", "title": "Nizza di Sicilia", "text": "Nizza di Sicilia (\"Nizza\" in ) \u00e8 un comune italiano di abitanti della citt\u00e0 metropolitana di Messina in Sicilia.\nIl territorio comprende un\"exclave\" collinare disabitata denominata Bosco San Ferdinando, che \u00e8 pi\u00f9 estesa della parte principale costiera.\nStoria.\nPeriodo antico.\nTamaricium Palmarum \u2013 La sede di questo sito \u00e8 abbastanza controversa cos\u00ec come incerto \u00e8 il toponimo.\nTamaritio Palmarum o Palma Tamerici o Tamaricium Palmarum, identificata da diversi autori con Phoinix, localit\u00e0 in cui secondo Appiano Alessandrino pernott\u00f2 l'esercito di Pompeo prima della battaglia navale contro Ottaviano nel 36 a.C., viene situata da diversi autori lungo una fascia piuttosto estesa della riviera jonica messinese compresa tra Sant'Alessio Siculo ed Al\u00ec Terme, denominata un po' da tutti gli studiosi \"costa tamariciana\".\nSecondo Cluverio, per\u00f2 il sito potrebbe localizzarsi \"ad Nisi ostium\" quindi alla foce del torrente Fiumedinisi, in base a quanto \u00e8 riportato negli \"Itineraria\" di Antonino Pio (III secolo d.C.), che lo posizionano a 20\u00a0000 passi da Messina e 15\u00a0000 passi da \"Per Tauromenion Naxo\".\nQuesto territorio fu attraversato dalla strada Consolare Valeria e quindi percorso da viaggiatori almeno fin dai tempi dei romani come tra l'altro testimonia il ritrovamento sulla spiaggia di monete risalenti a quel periodo.\n\u00c8 doveroso puntualizzare che, sulla localizzazione di Phoinix, non appare condivisibile la teoria di Filippo Cluverio. Infatti, tutti gli studiosi sono concordi nell'affermare che Phoinix era sita un po' pi\u00f9 a sud dell'attuale territorio di Nizza di Sicilia, e cio\u00e8 nei pressi degli attuali comuni di Santa Teresa di Riva e Furci Siculo.\n\"Al Igiasah\" o \"Al Iggasah\" ('il susino' secondo Michele Amari o 'la pera', dall'arabo \"I-gasa\") dovrebbe essere il nome della odierna Nizza di Sicilia. Michele Amari, nel tradurre il lavoro del geografo arabo Idrisi, identifica questa localit\u00e0 con Marina di Fiumedinisi.\nCognomi come Elemicch, denominazioni come quartiere dei Saraceni, che deriva il suo nome dalla via Saraceni, oggi via Medici e quartiere dei Beduini, situato a ridosso del torrente Fiumedinisi, lasciano supporre che in questa localit\u00e0 vivesse un gruppo di Arabi.\nPeriodo recente.\nIl 15 maggio 1392, il Re e la Regina di Sicilia Martino I e Maria, concedono il casale e il castello di Fiumedinisi a Tommaso Romano Colonna per aver ridotto alla loro ubbidienza la citt\u00e0 di Messina. Questi, per i servigi resi alla Corona, possieder\u00e0 anche il territorio che va dal torrente Fiumedinisi a S.Alessio. Egli cedette fin dal 1408 al figlio Filippo la baronia di Fiumedinisi che comprende il territorio tra il torrente omonimo e l'odierno torrente Allume. Il tratto di riviera compreso tra questi due torrenti \u00e8 la cosiddetta marina di Fiumedinisi. Questa manterr\u00e0 il nome fino al 1613, anno in cui la vedova di Antonino Romano Colonna, duca di Fiumedinisi sposa Giovanni La Rocca, proprietario di Lumera o Allumera. Con tale matrimonio quella parte della marina di Fiumedinisi che si estende all'odierno castello d'Alcontres al torrente Allume diventa Marina di Roccalumera. La parte invece che va dal castello al torrente Fiumedinisi manterr\u00e0 ancora per oltre 200 anni la denominazione di Marina di Fiumedinisi.\nIn seguito alla petizione di un centinaio di cittadini delle due Marine, capeggiati da don Emmanuele (sic) Iterdonato, Ferdinando II delle Due Sicilie emana il Real Decreto n. 1405 del 18 dicembre 1849 col quale riunisce le due Marine sotto il nome di San Ferdinando. Il nuovo comune ricever\u00e0 da Fiumedinisi 241 ettari del terreno boschivo, che assumer\u00e0 e manterr\u00e0 il nome di bosco di San Ferdinando.\nCon R.D. 1218 dell'11 maggio 1863, emanato dal re d'Italia Vittorio Emanuele II, San Ferdinando cambia nome e diventa Nizza di Sicilia in onore dell'Eroe dei due Mondi Giuseppe Garibaldi, il quale gi\u00e0 l'aveva cos\u00ec chiamata nel 1860 in una sua ricevuta rilasciata a una delegazione di sanferdinandesi, che gli aveva consegnato un contributo in denaro per la causa nazionale. Nel 1929, in seguito al R.D. 655 del 28 marzo, Nizza diventa frazione di Roccalumera e lo sar\u00e0 fino al 25 dicembre 1948, data di entrata in vigore della Legge regionale n. 42 del 3/12/1948.\nSul territorio comunale opera la Parrocchia Santa Maria Assunta e San Giuseppe, istituzione nata nel 1984 dall'unificazione delle due parrocchie preesistenti. Dallo stesso anno la Madonna Assunta e San Giuseppe sono i santi patroni \"aeque principales\" della cittadina nizzarda.\nOltre alle loro chiese, sul suolo nizzardo sorgono anche le chiese filiali di San Giovanni Battista e San Francesco di Paola.\nSotto il profilo spirituale, fortemente radicato nel popolo di Nizza \u00e8 il culto mariano dell'Immacolata concezione e dell'Assunzione al cielo, le cui ricorrenze sono solennemente celebrate nelle chiese di San Giovanni e dell'Assunta.\nSimboli.\nLo stemma del comune di Nizza di Sicilia \u00e8 stato concesso con decreto n. 12002 del presidente della Repubblica Italiana del .\nMonumenti e luoghi d'interesse.\nLa chiesa di Santa Maria Assunta \u00e8 dedicata alla patrona del paese si trova nel quartiere Landro-Casapinta. Nel 1892 fu eretta la prima chiesa, essendo poco capiente fu abbandonata e sostituita nel 1957 con una seconda chiesa, pi\u00f9 grande della precedente, costruita sul terreno antistante. La seconda chiesa manifesta importanti difetti di stabilit\u00e0 e falliti due tentativi di ristrutturazione, la vecchia struttura fu abbattuta per costruirne una nuova inaugurata nel 1983. \nLa chiesa \u00e8 sede della festa liturgica ed esterna in onore della Patrona, che culmina con la processione del 15 agosto. \nLa Chiesa di San Giuseppe si trova nel cuore del quartiere Fiumarello ed \u00e8 dedicata all'altro patrono del paese. Sorta come cappella privata dei Principi d'Alcontres, fu danneggiata gravemente dal terremoto del 1908 e riedificata dall'arcivescovo Pajno. Fu eretta a parrocchia il 26 luglio 1921, mentre ancora era inagibile (in quanto la ricostruzione inizi\u00f2 il 12 marzo 1925).\nInsieme alla Madonna Assunta, san Giuseppe \u00e8 patrono \"aeque principalis\" di Nizza.\nLa chiesa \u00e8 sede della festa liturgica in suo onore.\nEretta nel XVII secolo, per l'uso degli abitanti della Marina di Fiumedinisi, \u00e8 chiesa filiale della parrocchia di Santa Maria Assunta e San Giuseppe. In essa sono custoditi diversi dipinti e statue di pregio, tra cui quelle di san Giovanni e dell'Immacolata, di autore anonimo, ma estremamente somigliante alla Madonna del Carmelo di Furnari e all'Immacolata del Duomo di Pozzo di Gotto, attribuite al messinese Michele Gangeri, operante nel XIX secolo. Inoltre \u00e8 presente anche una tavola raffigurante la \"Madonna con i santi Pietro e Paolo\" datata 1587.\nLa chiesa \u00e8 sede della festa liturgica ed esterna in onore dell'Immacolata, che culmina con la processione dell'8 dicembre e, con cadenza quinquennale, la processione a mare.\nRisalente al 1733, \u00e8 chiesa filiale della parrocchia Santa Maria Assunta e San Giuseppe. Sorse come cappella del convento dei frati Paolotti e grazie alla munificenza del Principe D'Alcontres, il cui stemma si poteva osservare fino al terremoto del 1908 sulla porta della chiesa.\nIl tempietto oggi ospita un \"San Francesco\" dipinto dal pittore Parmigiani e, nella nicchia sopra l'architrave del portale, un \"San Francesco\" di argilla che sostituisce il precedente trafugato nel 1986.\nArchitetture civili.\nCostruito nei primi anni del XVI secolo, il Castello appartenne ai Signori di Fiumedinisi prima di diventare propriet\u00e0 dei La Rocca, principi D'Alcontres.\nLa struttura dell'edificio presentava due corpi merlati pi\u00f9 sporgenti verso il mare, rispetto al resto della costruzione.\nUno di questi corpi merlati presentava anche una garitta.\nOggi si possono ammirare solo le parti del Castello che comprendono la gradinata, la cappella di famiglia, rappresentata dalla chiesa di San Giuseppe, la porta principale e uno dei due corpi merlati.\nIl 6 agosto 2016 il comune di Nizza ha celebrato il 350\u00ba anniversario della costruzione del castello con un corteo storico con picchetto armato, giocolieri, mangiafuoco ed esibizione degli sbandieratori e musici del rione Panzera di Motta S. Anastasia. \nLa storia di Nizza di Sicilia, piccolo comune della riviera jonica messinese quasi equidistante dalle pi\u00f9 conosciute citt\u00e0 di Messina e di Taormina, tramanda le epiche gesta del col. Giovanni Interdonato, patriota e garibaldino, sindaco, possidente e produttore dell'omonimo \u201climone speciale\u201d, molto apprezzato dagli inglesi. Lo inquadra come figura di riferimento per i rivoltosi che parteciparono ai moti antiborbonici del 1848-49 e per i siciliani che combatterono al fianco di Giuseppe Garibaldi nel 1860. \nL'Amministrazione nizzarda, per ricordare questo suo intervento a favore dell'Unit\u00e0 d'Italia, e quello di diversi suoi parenti e amici, tra cui il fratello Stefano, il farmacista Nicol\u00f2 Balsam\u00e0, il cugino avv. Giovanni Interdonato, il marchesino Pietro Mauro, e tanti altri, ha allestito e inaugurato il primo agosto 2010 un museo nell'ottocentesco palazzo Parisi-De Luca, acquistato e restaurato con fondi europei.\nIn esso custodisce ed espone armi e cimeli, documenti, bandi, proclami, monete medaglie, lettere, testimonianza di una scuola primaria pubblica gratuita inaugurata sotto il regno borbonico, dipinti, stampe, che ripropongono momenti e personaggi del Risorgimento.\nL'edificio che ha il suo ingresso principale al n. 192 di via Umberto I, risale alla fine dell'Ottocento ed \u00e8 un esempio di quell'architettura tardo-neoclassica che in Sicilia si ispira agli insegnamenti dell'architetto palermitano Giuseppe Venanzio Marvuglia (Palermo 1729-1814).\nIl suo prospetto principale, rivolto a nord-ovest, rivela una composta successione su due livelli di porte finestre e balconi che con la loro uniformit\u00e0 valorizzano le due aperture centrali, la cui importanza viene svelata dalla cornice del portone principale formata da paraste in marmo scanalato che sorreggono i capitelli e quindi l'arco a tutto sesto e del balcone sovrastante sormontato da un timpano incorniciato da un frontone a sime continue.\nL'importanza degli elementi centrali \u00e8 ancor pi\u00f9 evidenziata da un bugnato liscio, che si ripete ai lati della facciata. Le mensole dei balconi e degli architravi sono abbellite da foglie di acanto.\nIl Museo del risorgimento \u00e8 ospitato al primo piano, in due ali suddivise complessivamente in nove salette espositive impreziosite da affreschi e decorazioni sulle volte.\nL'ala sinistra \u00e8 composta dalle salette Garibaldi, Interdonato, della Bandiera, delle armi (che espone anche monete e medaglie); l'ala desta comprende invece documenti e una libreria con testi a tematiche risorgimentali.\nI reperti sono di propriet\u00e0 del Comune di Nizza di Sicilia e in parte sono il frutto di acquisti e donazioni di privati.\nAlcuni dipinti e armi sono concessi in esposizione dai proprietari per un tempo limitato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Nizza di Sicilia fa parte delle seguenti organizzazioni sovracomunali: regione agraria n. 6 (Montagna litoranea dei Peloritani).\nSport.\nHa sede nel comune la societ\u00e0 di calcio Valdinisi che ha disputato campionati dilettantistici regionali."}
{"id": "32716", "revid": "533647", "url": "https://it.wikipedia.org/wiki?curid=32716", "title": "Pace del Mela", "text": "Pace del Mela (\"Paci\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nFu istituito nel 1921 con scorporo di territorio da Santa Lucia del Mela.\nGeografia fisica.\nDista da Messina circa 35\u00a0km. Il comune di Pace del Mela \u00e8 diviso in tante frazioni e contrade: la pi\u00f9 grande \u00e8 Giammoro, il vero e proprio centro commerciale del comune; contrada Gabbia, zona industriale del comune, che si affaccia sul mare; contrada Camastr\u00e0; contrada Catenella; contrada Torrecampagna; contrada Malapezza e contrada Mandravecchia. Il grosso della popolazione \u00e8 suddivisa tra Pace del Mela e Giammoro.\nStoria.\nPreistoria.\nAlcuni resti scheletrici di elefante, risalenti presumibilmente a un'epoca compresa tra il tardo Pleistocene medio e il Pleistocene superiore e rinvenuti a Pace nel ventesimo secolo nel corso di scavi edilizi e agricoli, documentano - secondo la paleontologa Gabriella Mangano - che la pianura costiera tardo pleistocenica che bordava la Sicilia nord-orientale da Taormina ad Acquedolci (adesso sollevata a circa 100 metri s.l.m.) era abitata da vertebrati appartenenti alla famiglia dell\"'Elephas mnaidriensis\".\nLa battaglia del Nauloco.\nNell'attuale territorio di Pace del Mela e, per la precisione, nel Pantano di Giammoro si trovava, secondo i pareri dello storico Padre Giovanni Parisi e dell'archeologo Claudio Saporetti, l'antico \"Nauloco\", vasto bacino navale di fronte al quale il 36 a.C. si svolse la battaglia omonima, storico scontro tra la flotta di Cesare Ottaviano e quella di Sesto Pompeo.\nLuoghi di interesse.\nArchitetture pi\u00f9 antiche.\nGli edifici pi\u00f9 antichi di Pace del Mela si trovano nella frazione Camastr\u00e0: si tratta del vecchio palazzo baronale dei Gordone, ristrutturato per l'ultima volta nel 1706 e oggi cadente, e la chiesetta della Madonna dell'Abbondanza, risalente al 1720 e tuttora utilizzata come luogo di culto.\nNel territorio di Pace dovevano trovarsi anche tre piccole chiese, di cui oggi non resta pi\u00f9 traccia: la Chiesa di San Pietro di Drisino, quella di Santa Maria e quella di San Nicola.\nEdifici dell'epoca dei benedettini.\nNumerosi edifici e monumenti, situati nell'antica Piazza di Santa Maria della Visitazione, testimoniano la lunga presenza dei benedettini a Pace, in particolare si segnalano:\nAltre testimonianze della presenza dei benedettini sono il vecchio complesso rustico Case Monaci, al confine con Soccorso ed il cosiddetto Baglio, vasto cortile rettangolare nei pressi del Municipio, che un tempo era circondato da magazzini, frantoi e palmenti.\nEdifici risalenti a Otto e Novecento.\nIn discreto stato di conservazione sono altri edifici di interesse artistico, risalenti agli ultimi decenni dell'Ottocento e ai primi del Novecento:\nDa ricordare infine due edifici sacri:\nVarie strutture, oggi non pi\u00f9 esistenti o in pessimo stato di conservazione, erano testimonianza delle attivit\u00e0 agricole degli abitanti: frantoi, palmenti e mulini ad acqua.\nFamiglie nobili e notabili.\nFamiglie nobili.\nL'unica famiglia nobile presente a Pace del Mela era quella dei Gordone, titolari del Feudo di Camastr\u00e0 fino alla fine del Feudalesimo. Discendenti da Jean Gordon, venuto in Sicilia dalla Borgogna, al seguito del principe don Giovanni Giuseppe d'Austria, i Gordone entrarono nel 1636 in possesso del feudo, che precedentemente era appartenuto ai Crisafi, ai Balsamo, ai Basilic\u00f2, ai Pollicino. Primo esponente della famiglia a portare il titolo di Barone di Camastr\u00e0 fu Don Nicol\u00f2 Gordone Abatellis, ultimo discendente della famiglia fu Don Andrea Gordone Migliorino, morto a Messina nel 1962, che fu capo della delegazione municipale prima dell'istituzione del Comune di Pace del Mela (v. \"infra\") e assessore con il primo sindaco del dopoguerra, Don Luigi Lo Sciotto. Fu inoltre assessore del Comune di Messina dal 1914 al 1919, con il sindaco Antonino Martino. I Gordone abitavano prevalentemente a Messina e si trovavano a Pace del Mela solo occasionalmente.\nEssendo Don Andrea Gordone morto senza eredi, i terreni del Feudo di Camastr\u00e0 furono ereditati dai parenti della moglie, Donna Rosina Imp\u00f2 Sisilli.\nFamiglie borghesi.\nLa popolazione del piccolo villaggio Pace dalla sua fondazione fino all'istituzione del comune era formata prevalentemente da famiglie di coloni e di braccianti agricoli alle dipendenze dei benedettini o dei baroni Gordone; non mancavano per\u00f2 anche alcune famiglie di artigiani (come gli Amorosia, originari di Petralia Sottana, o i Bonarrigo) e, poche, di piccoli proprietari. Alcune di queste famiglie riuscirono, nel corso dei decenni, a raggiungere una certa agiatezza, acquistando case, accumulando cospicui patrimoni terrieri a Pace e nei dintorni e ponendosi al vertice del potere politico e religioso.\nMolti esponenti delle famiglie borghesi di Pace furono aggiudicatari dei lotti in cui l'ex Feudo della Pace era stato suddiviso, a seguito della soppressione degli ordini religiosi.\nAmministrazione.\nSindaci dalla nascita del comune a oggi.\nSindaci (1943-2010).\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Pace del Mela fa parte delle seguenti organizzazioni sovracomunali: regione agraria n.9 (Colline litoranee di Milazzo).\nSociet\u00e0.\nEvoluzione demografica.\nnumero abitazioni=3.388\nnumero famiglie=2.554\nnucleo familiare=2,5\nLuoghi di culto.\nNel comune di Pace del Mela si trovano quattro chiese, due delle quali parrocchiali:\nChiesa parrocchiale di Santa Maria della Visitazione (chiesa matrice).\nEdificata dai Benedettini del Monastero della Maddalena di Messina nel 1763, \u00e8 stata eretta in chiesa parrocchiale il 24 luglio 1767, smembrando parte del territorio della chiesa parrocchiale di Santa Maria dell'Itria di Soccorso.\nDal 1998 \u00e8 parroco il sac. Giuseppe Trifir\u00f2, che \u00e8 anche titolare della parrocchia di Santa Maria della Catena nella frazione Archi di San Filippo del Mela e presidente dell'associazione ambientalista \"Tutela della Salute dei Cittadini\" (TSC).\nOrgano a canne.\nLa chiesa conserva un organo a canne di autore anonimo datato 1750: lo strumento, a trasmissione meccanica, possiede un unico manuale e una pedaliera senza registri propri costantemente unita alla tastiera.\nChiesa del SS. Redentore.\nSituata all'incrocio della Via Regina Margherita con la Via Guglielmo Marconi, fu costruita all'inizio del XX secolo dal possidente \"Antonino Lo Sciotto\" (m. 1908) su un terreno del fratello Giuseppe e restaurata nel 2002.\nLa Chiesa rest\u00f2 incompleta (senza volta, senza sacrestia, senza campanile) a causa di qualche divergenza di vedute tra l'avvocato Antonino e la sorella \"Caterina Lo Sciotto\" (1847-1912). Lavori secondari furono compiuti nei decenni successivi a spese della Chiesa stessa e di privati.\nChiesa di Santa Maria dell'Abbondanza.\nLa chiesetta patronale dedicata alla Madonna dell'Abbondanza, sorge nella contrada Camastr\u00e0, a pochi passi dal secentesco palazzo baronale e dal villino liberty dei baroni Gordone. \nFu costruita su commissione del sacerdote Don Domenico Gordone, presumibilmente nel 1720 come si evince dall'iscrizione presente sulla campana (DAT DOMINUS NOMEN/SED ABUNDANS VIRGO/DAT OMEN/ A.D. MDCCXX).\nDa sempre appartenuta ai baroni Gordone di Camastr\u00e0, i cui discendenti, ancor oggi, ne mantengono la propriet\u00e0, \u00e8 elencata tra le Cappellanie rurali della Prelatura luciese nella relazione che Mons. Marcello Moscella invi\u00f2 a Papa Clemente XII nel 1736 e conserva al suo interno: una pala d'altare raffigurante la Madonna dell'Abbondanza, dipinta dal maestro Salvatore Valori nel 1873; un dipinto bizantino della Vergine; un artistico altare in marmo con l'effige di S. Caterina d'Alessandria scolpita nel paliotto; la statua lignea della Madonna dell'Abbondanza realizzata dallo scultore Giacomo Vincenzo Mussner di Ortisei nel 1946.\nNella sacrestia si trovano un antico confessionale in legno e due lapidi marmoree attestanti le sepolture di Donna Agata Santi Marullo (m.1746) moglie del barone Giovanni Gordone Cirino e della baronessa Giuseppa Gustarelli Gordone (m.1855) vedova del barone Pietro Gordone.\nChiesa parrocchiale di Santa Maria del Rosario.\nCostruita negli anni Sessanta del Novecento per venire incontro alla notevole espansione abitativa che interess\u00f2 in quel periodo la frazione di Giammoro, fu solennemente inaugurata nel 1971 e sostitu\u00ec come chiesa parrocchiale il vetusto edificio sacro situato sulla Via Statale. Si trova in Piazza Mons. Ricceri.\nFeste e tradizioni.\nLa festa religiosa pi\u00f9 importante del comune di Pace del Mela \u00e8 quella della Madonna della Visitazione, patrona del paese. La festa, che si svolge il 2 luglio di ogni anno, fu istituita nel 1706 dai monaci benedettini. Partendo dalla Chiesa Madre di Santa Maria della Visitazione, il gruppo ligneo della Visitazione, realizzato nel 1870 dallo scultore messinese Michele Cangeri viene portato in processione per le vie del paese.\nLa penultima domenica di agosto di ogni anno si tiene a Giammoro la festa della Madonna del Rosario, che comprende, oltre alla processione e ad altre manifestazioni di carattere religioso, anche una serie di eventi civili che attirano molti visitatori dai paesi limitrofi.\nSi ricordano inoltre la festa del Santissimo Redentore, che si celebra la terza domenica di luglio, e quella in onore di San Giuseppe, che si svolge la seconda domenica d'agosto.\nNella piccola contrada di Camastr\u00e0, il 24 di agosto viene portato in processione il simulacro della Madonna dell'Abbondanza."}
{"id": "32717", "revid": "533647", "url": "https://it.wikipedia.org/wiki?curid=32717", "title": "Pagliara", "text": "Pagliara (\"Pagghiara\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFa parte all'Unione dei comuni delle Valli joniche dei Peloritani.\nGeografia fisica.\nL'odierno centro abitato si estende a mezza collina, sui monti peloritani, dominato da \"U Pizzu Tunnu\" (un monte dalle caratteristiche morfologiche cos\u00ec aspre che ne rendono difficile la scalata), sulla sponda sinistra dell'omonimo torrente, all'altezza del km. 3,5 della Strada Provinciale 25 (Roccalumera-Mandanici) che attraversa il paese da est ad ovest.\nStoria.\nAlcuni studiosi sostengono che nell'ampio letto del torrente che costeggia tutt'oggi l'abitato, nel periodo di fine estate del 36 a.C., trov\u00f2 facile riparo l'esercito di Sesto Pompeo, che di l\u00ec a poco si sarebbe scontrato con Ottaviano, futuro primo imperatore romano.\nPare inoltre che intorno all'anno 1000 dei pastori provenienti dall'allora casale di Nisi (Fiumedinisi), alla ricerca di una zona dal clima pi\u00f9 mite, si stabilirono nell'alveo dell'allora torrente Santa Caterina (oggi torrente Pagliara) dove costruirono delle case fatte di paglia e rami, le cosiddette \"pagliare\". Da qui inizialmente la denominazione di \"Casale Tuguriorum\".\nLa prima citazione risale tuttavia al 1134, quando il Re di Sicilia Ruggero II, assegn\u00f2 questo villaggio all'abate basiliano \"Luca I\", Archimandrita di Messina e Barone di Savoca. Pagliara divenne, assieme al vicino villaggio di Locadi, uno dei casali facenti parte alla Baronia di Savoca.\nNel Cinquecento il villaggio era gi\u00e0 parecchio sviluppato tanto che lo storico Rocco Pirri nel suo volume \"Sicilia Sacra\", parla di \"Casale Tuguriorum\", e cio\u00e8, nel linguaggio dell'epoca, di un centro rurale di mediocre entit\u00e0, con forme chiuse e ammassate e con una media di 60 famiglie, censite allora assieme a quelle di Savoca.\nNel 1695, Pagliara si emancipa da Savoca, diventando comune autonomo. Sotto la sua autorit\u00e0 furono poste le borgate di Rocchenere e Madonna delle Grazie. Gi\u00e0 nel 1652, tutti i censimenti considerarono gli abitanti di Pagliara separatamente da quelli di Savoca. Inoltre alcune opere d'arte conservate nelle chiese dei SS. Pietro e Paolo e di San Sebastiano confermano l'ascesa e la prosperit\u00e0 che nel seicento dovettero caratterizzare la vita del neo-Municipio.\nNel Settecento Pagliara raggiunse la massima prosperit\u00e0 artistica ed economica grazie alla coltivazione ed alla lavorazione in vari mulini del baco da seta.\nAltra area significativa fu la \"Marina di Pagliara\" che, sino al 1854 fu parte integrante del comune, poi aggregata a Roccalumera, conosciuta gi\u00e0 in epoca romana con il nome di \"Tamaricium et Palmarum\".\nNella marina sorgevano gi\u00e0 nel Seicento varie locande, e sino all'Ottocento ne rimase in funzione una denominata \"Zi Paola\", punto di ritrovo di molti viaggiatori dell'epoca.\nDalla prima met\u00e0 dell'Ottocento, cominci\u00f2 per Pagliara un lento degrado, facilitato dallo spostamento della popolazione verso la marina e fu cos\u00ec che con regio decreto dell'11 aprile 1880, il comune di Pagliara venne soppresso ed il suo territorio fu aggregato a quello di Roccalumera (1\u00ba luglio 1880).\nSolo con la Legge n. 743 del 5 luglio 1914 Pagliara riusc\u00ec a ripristinare la propria autonomia con il distacco da Roccalumera.\nNel XX secolo, la crisi perdur\u00f2 fino alla fine della prima guerra mondiale, seguito da un fecondo periodo (1921-1940) caratterizzato da un notevole incremento demografico e sviluppo edilizio.\nDurante la seconda guerra mondiale La vallata del torrente Pagliara fu teatro di una cruenta battaglia tra le forze nazi-fasciste sconfitte e quelle anglo-americane. Qui fu fermata la ritirata tedesca e furono fatti prigionieri due loro battaglioni, grazie all'ostacolo naturale che le colline della zona presentano e al percorso sinuoso del fiume.\nTra il 1941 e il 1960 vi fu un altro periodo di crisi nell'espansione urbana dovuto ancora una volta, in gran parte alle perdite subite durante la seconda guerra mondiale.\nNel territorio attuale sono comprese anche le frazioni Rocchenere e Locadi (comune autonomo fino al 1928 e frazione di Furci Siculo fino al 1938), posta di fronte a Mandanici a 330 m sul livello del mare al cui interno si trovano ancora strutture in rovina del tardo Seicento e la cinquecentesca \"Torre Sollima\".\nNelle campagne circostanti sono inoltre ancora visibili antichi mulini ad acqua e vecchi frantoi.\nOggi gli abitanti di Pagliara sono occupati nel settore terziario ed alcuni si dedicano alla coltivazione degli agrumi e degli ulivi.\nLa struttura urbana antica \u00e8 ancora pressoch\u00e9 intatta. Sulla via principale spiccano alcuni palazzi ottocenteschi (Calabr\u00f2, Allegra) e nei viottoli caratteristici si possono ammirare archi di pietra gialla e testimonianze di abitazioni tardo-medievali. Nel centro del paese, in via Carceri, sono ancora visibili i resti delle antiche prigioni, mentre in contrada Rinaldo esistono ancora i resti di un antico frantoio a trazione animale, unitamente ai resti di un mulino ad acqua.\nA Pagliara si trova inoltre un pino marittimo alto 25 metri e con un imponente tronco della circonferenza di 4,70 metri ed un diametro dell'ombra proiettata di almeno 30 metri, per il quale \u00e8 stato richiesto l'inserimento nel Guinness dei primati, Il pino si trova in mezzo ad una distesa di alberi d'ulivo di cui l'intera vallata \u00e8 tanto ricca da essere stata ribattezzata \u201cValle degli ulivi\u201d, nelle adiacenze del palazzo Loteta (famiglia nobiliare Messinese che possedeva nel territorio di Pagliara la residenza estiva ed una stalla).\nSimboli.\nLo stemma e il gonfalone del Comune di Pagliara sono stati concessi con decreto del presidente della Repubblica del 18 gennaio 2006.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Pagliara fa parte delle seguenti organizzazioni sovracomunali: regione agraria n.6 (Montagna litoranea dei Peloritani)."}
{"id": "32718", "revid": "533647", "url": "https://it.wikipedia.org/wiki?curid=32718", "title": "Patti", "text": "Patti \u00e8 un comune italiano di abitanti della citt\u00e0 metropolitana di Messina in Sicilia.\nSi trova al centro dell'omonimo golfo che va da capo Milazzo a capo Calav\u00e0. \u00c8 il quinto comune pi\u00f9 popoloso della citt\u00e0 metropolitana di Messina, dopo il capoluogo e i centri di Barcellona Pozzo di Gotto, Milazzo e Capo d'Orlando. La citt\u00e0, oltre a essere sede storica di numerose istituzioni, uffici amministrativi e servizi d'interesse pubblico, \u00e8 anche sede di distretto giudiziario e sede vescovile della diocesi di Patti, una delle pi\u00f9 antiche di Sicilia, che comprende i 41 comuni dell'area messinese da Oliveri a Tusa. Il comune di Patti fa parte del Consorzio Intercomunale Tindari-Nebrodi.\nL'origine e la storia di Patti sono strettamente legate alla decadenza dell'antica citt\u00e0 greco-romana di Tindari, sua frazione e uno dei pi\u00f9 importanti siti archeologici e devozionali della Sicilia. \nLa fisionomia del centro abitato si presenta molto sviluppata con un grande centro storico arroccato intorno a due colline ,a ridosso alla Cattedrale , la collina pi\u00f9 alta e a quello della Sacra Famiglia, una volta castello Alagonese sede della Capitania, quella poco pi\u00f9 a nord e pi\u00f9 bassa di quota. Il Centro storico \u00e8 dominato inoltre dal palazzo vescovile, dal seminario e dagli altri palazzi storici. Degrada verso la costa fino al suo borgo marinaro detto Marina di Patti, completamente integrato nel tessuto urbano.\nNel corso dei secoli, la citt\u00e0 sub\u00ec parecchi danni a causa di distruzioni avvenute per opera di conquistatori e di pirati e a causa dei parecchi terremoti che interessarono la Sicilia orientale.\nOrigine del nome.\nLa denominazione della citt\u00e0 deriverebbe dal greco \u1f18\u03c0\u03b1\u03ba\u03c4\u03ae\u03bd (presso le acque- fra le acque- sulla sponda). Alla luce dei recenti scavi e degli studi conseguenti, l'origine della citt\u00e0 si pu\u00f2 far risalire ad un periodo che va dal XV all'VIII secolo a.C..\nStoria.\nLe prime notizie storiche che testimoniano l'esistenza della citt\u00e0 di Patti risalgono al 1094, quando il gran conte Ruggero I di Sicilia fondava in Patti il monastero benedettino del SS. Salvatore. \u00c8 sicuro, tuttavia, vista la presenza di varie necropoli e della villa di Patti Marina, di epoca romana, che le origini del centro siano molto pi\u00f9 remote; molti studiosi sono concordi nel ritenere che la popolazione di Patti sia stata incrementata dagli esuli di Tindari, che abbandonarono la loro citt\u00e0 a seguito di frane ed altri eventi calamitosi. La recente scoperta della necropoli a grotticelle e la presenza di resti di frequentazione, fanno ipotizzare che il primo nucleo abitato sia sorto proprio intorno all'VIII- XV secolo a.C. in quella localit\u00e0. Successivamente, forse a seguito dell'aumento della popolazione o alla mancanza di acqua, gli abitanti si siano progressivamente spostati sulle colline di fronte dando vita alla \u1f18\u03c0\u03b1\u03ba\u03c4\u03ae\u03bd fra i gli attuali torrenti Provvidenza e Acquafico (attuale quartiere Polline da Policne). La presenza di altri reperti di origine Ellenica scoperti sui monti Russo e Perrera, fanno immaginare l'esistenza di un insediamento a guardia di un impianto portuale molto probabilmente in quella che allora era la foce navigabile del Timetus dei Romani. In questo sito le ricostruzioni storiche e gli inasediamenti archeologici nonch\u00e9 le condizioni orografiche e topografiche, fanno immaginare allo localizzazione di Nauloco, localit\u00e0 presso la quale nel 36 a.C., Ottaviano sconfisse Pompeo in una celebre battaglia navale.\nNel 1131 fu eretta la diocesi di Patti e Lipari; solo nel 1399 le due sedi si separeranno dando origine a due diocesi distinte. Il centro si svilupp\u00f2 ed assunse sempre una maggiore importanza economica ed amministrativa in tutto il territorio messinese, altrimenti non si giustificherebbe la sosta che la salma di Federico II di Svevia, morto in Puglia, fece nella cattedrale di Patti prima di essere seppellito a Palermo.\nIl nobile Antonino Natoli, Barone di Messina e familiare di Re Carlo I d'Angi\u00f2, marito di Francesca, figlia di Girolamo d'Amato, i cui figli furono Simone e Gerardo Natoli dimor\u00f2 in Patti fin dalla prima met\u00e0 del 1300.\nNel 1222 \u00e8 fondato il convento di San Francesco (la tradizione vuole che fu Sant'Antonio da Padova a posare la prima pietra). Fu una delle 42 citt\u00e0 demaniali siciliane, dipendente direttamente dalla corona e non da signori locali, e dei giurati curavano i rapporti tra i cittadini ed il Re; ci\u00f2 port\u00f2 all'ottenimento di numerosi privilegi fiscali ed amministrativi.\nNel 1355 Ludovico d'Aragona re di Sicilia affida a Vinciguerra d'Aragona la citt\u00e0 in veste di capitano di guerra coadiuvato da]Guerao Gullielm De Sidot e Corrado Spadafora, posizione ricoperta dopo la morte del sovrano, dal mese di dicembre fino al mese di dicembre del 1356. Nel 1359 regnante Federico IV d'Aragona al nobile Vinciguerra d'Aragona risultano assegnati i possedimenti e il castello che fu di Blasco D'Alagona, il castello di Tindaro di Tindari.\nUn Antonino Natoli, fu il figlio del Magnifico Gio Matteo di Patti, ovvero Giovanni Matteo Natoli (Ioannem Matteum de Natoli), figlio di Antonino, fu un nobile messinese a cui venne concesso il Cingolo Militare con il titolo di Cavaliere da parte di Carlo V, e venne poi nominato Cavaliere del Sacro Romano Impero, a proprie spese nel 1523 il 4 maggio 1523 arm\u00f2 due galee. per fronteggiare nel mar Adriatico, i nemici che attaccavano il Vaticano, fu ambasciatore a Venezia e partecip\u00f2 a tutte le battaglie del suo secolo, da Tunisi a La Goletta morendo a S.Angelo.\nAntonino Natoli, fu chiamato \"il Pattese\", nato nel 1539 a Messina da una famiglia dell'alta nobilt\u00e0, visse a lungo a Patti ed entr\u00f2 nel Terzo Ordine Regolare di San Francesco riformato, facendo voto di povert\u00e0 cambi\u00f2 il suo nome in Antonino da Piraino ma meglio noto come d\"Antonino da Patti\", pubblic\u00f2 il \u201cViridarium concionatorum\", e altre importanti opere, tra cui \"La via sicura al cielo\". Fu \"Visitatore Apostolico\" nel 1596 su mandato diretto di Papa Giulio III, da cui fu dichiarato in seguito Venerabile, fu autore di diversi miracoli sui malati e sepolto a Roma in odore di santit\u00e0.\nNel 1544 Patti fu attaccata e saccheggiata dal pirata algerino Ariadeno Barbarossa; gli abitanti, che riuscirono a fuggire nelle campagne circostanti, al loro ritorno trovarono una citt\u00e0 incendiata e depredata. Ricostruita con mura pi\u00f9 possenti, torn\u00f2 a ripopolarsi e a crescere rapidamente, anche a seguito dell'istituzione e costruzione del Seminario, voluto dal Concilio di Trento, che rappresent\u00f2 l'unico centro di formazione culturale superiore per la parte occidentale della Val Demone (attuale provincia di Messina) sino alla fine del XIX secolo.\nPatti dal 1812 divenne capoluogo dell'omonimo distretto per tutta la zona dei Nebrodi durante il Regno delle Due Sicilie.\nCon la nascita del Regno d'Italia assurse a capoluogo di circondario e vennero istituiti il Tribunale, il carcere, la compagnia Carabinieri, il regio Ginnasio e altre scuole ed uffici governativi comprensoriali; vennero costruiti un teatro, un nuovo ospedale e la villa comunale Umberto I. \nL'economia, molto florida fino alla seconda guerra mondiale, era basata sul settore agricolo, commerciale, sulla pesca e soprattutto sull'industria delle ceramiche, esportate via mare in tutto il mondo occidentale.\nLa cittadina \u00e8 rimasta arroccata sino alla fine dell'Ottocento sulla collina circondata dalle antiche mura; solo allora ha avuto inizio una prima e timida espansione urbana verso le attuali piazza Marconi (anche a seguito dell'apertura della via XX Settembre) e piazza Mario Sciacca, dove vennero realizzati i nuovi cine/teatro e tribunale.\nMa solo nel secondo dopoguerra si \u00e8 avuto uno sviluppo edilizio incessante con la nascita del quartiere di S. Antonino e di nuovi quartieri, spesso disordinati, nei giardini limitrofi il torrente Montagnareale (corso Matteotti, via Orti), giungendo alla fine degli anni settanta alla fusione tra la parte alta e storica di Patti e la borgata di Marina. Nell'ultimo decennio stanno sorgendo numerosi complessi residenziali a monte della ferrovia in direzione Messina che porteranno all'unione del centro e della stazione ferroviaria con la frazione di Case Nuove Russo (Palasport e stadio, fino agli anni '50 era chiamata semplicemente Case Nuove); nella stessa zona \u00e8 in costruzione un centro commerciale di notevoli dimensioni mai pi\u00f9 realizzato.\nMonumenti e luoghi d'interesse.\nImportante e ricco di monumenti il centro storico, che mantiene intatto il tessuto viario medievale. Sono ancora visibili i resti della terza cinta muraria (XIV secolo), una delle sei porte dello stesso periodo ed una porta della seconda cinta (XI secolo). Numerosi i musei, le chiese e i palazzi, che racchiudono opere d'arte del Serpotta, del Gagini, del Catalano, del Novelli, A. De Saliba, Guglielmo Borremans, Antonio Vanella e di altri ancora.\nNel territorio di Patti si trovano i resti dell'antica Tyndaris (IV secolo a.C.) con il famoso teatro greco; nel centro cittadino quelli della villa romana (III secolo d.C.), con pregevoli mosaici; di una vasta necropoli con tombe a grotticelle in contrada Monte (X-VIII secolo a.C.). In contrada San Cosimo sono stati rinvenuti reperti risalenti al XXII/XX secolo a.C. e due necropoli una del IX secolo con tombe a grotticelle ed un'altra con tombe a cappuccino sul limitrofo monte della vigna. Inoltre \u00e8 interessata da presenze archeologiche tutta la zona a valle del nuovo ospedale (Acquafico).\nSui monti Russo e Perrera sono stati rinvenuti reperti archeologici scavati nella roccia, manufatti e pavimenti in coccio pesto, riconducibili all'esistenza di una complessa struttura a guardia di un porto. Le indagini geologiche e le ricostruzioni storiche fanno supporre che in quel sito potrebbe essere localizzato il Nauloco, porto costruito dagli esuli di Troia ed utilizzato fino al XVI secolo, presso il quale, nel 36 a.C. Ottaviano sconfisse definitivamente Pompeo.\nI restauri nella chiesa di Sant'Ippolito e nella cattedrale hanno permesso di portare al luce resti di chiese forse antecedenti al periodo bizantino. \nBasilica cattedrale San Bartolomeo.\nNella basilica cattedrale (secolo XI), nella cappella barocca in marmo policromo di santa Febronia, \u00e8 il sarcofago rinascimentale della regina Adelasia del Vasto, moglie del gran conte Ruggero I d'Altavilla e madre di Ruggero II primo re di Sicilia. La regina, dopo il disastroso matrimonio con Baldovino I di Gerusalemme, volle ritirarsi a Patti dove visse gli ultimi anni della sua vita e mor\u00ec nel 1118. Pregevoli i capitelli normanni del portale principale.\nLa Cattedrale \u00e8 stata costruita per volere del Gran Conte Ruggero I\u00b0 di Altavilla su una precedente Abbazia di origine bizantina della quale sono emersi i resti durante l'ultimo restauro. Il Gran Conte la volle dedicata al SS. Salvatore e l'affid\u00f2 ai monaci benedettini; \u00e8 dedicata a S. Bartolomeo Apostolo.\nLa Basilica Cattedrale con il prospetto principale di chiara origine normanna, \u00e8 il risultato dell'ampliamento di una Chiesa bizantina i cui resti sono venuti alla luce dopo l'ultimo restauro, oggi visibili attraverso tratti di pavimento a vetro.\nSotto iul Sagrato un'imponente galleria, oggi adibita ad area espositiva, testimonia il perido dell'ampliamento del tempio.\nVilla romana di Patti.\nLa Villa di Patti, \u00e8 una residenza extraurbana di epoca romana.\nNel corso degli anni settanta due importanti scoperte hanno gettato nuova luce sulla realt\u00e0 del latifondo tardo romano, consentendo di collocare in una pi\u00f9 chiara prospettiva storica anche la grande villa del Casale di Piazza Armerina.\nLa villa romana di Patti \u00e8 stata scoperta nel 1973, durante i lavori di costruzione di un tratto d'autostrada, quando due piloni hanno distrutto parte del lato nord della villa a 6\u00a0km di distanza da Tindari. Anche se le operazioni di scavo sono tuttora in corso e molti vani attendono di essere scavati fino al livello del pavimento, la configurazione generale della villa \u00e8 piuttosto chiara.\nLa parte esplorata corrisponde al nucleo centrale della villa, con al centro una corte a peristilio intorno alla quale ruota la zona residenziale della villa. I vani maggiormente rappresentativi, tipici dell'edilizia privata tardoantica, sono costituiti dall'aula absidata, che si apre al centro dell'ala ovest e dal triconco, vero punto focale dell'ala sud, che dal peristilio guarda verso il mare. Il mosaico dell'aula absidata \u00e8 andato distrutto, ma le pavimentazioni del peristilio e quelli del triconco sono in eccellente stato di conservazione.\nTindari.\n\u00c8 uno dei siti archeologici e devozionali pi\u00f9 visitati e celebri della Sicilia. La citt\u00e0 di Tindari venne fondata da Dionisio di Siracusa nel 396 a.C. come colonia di mercenari siracusani che avevano partecipato alla guerra contro Cartagine, nel territorio della citt\u00e0 sicula di Abacaenum (Tripi), e prese il nome di Tyndaris, in onore di Tindaro, re di Sparta e sposo di Leda, padre putativo di Elena e dei Dioscuri, Castore e Polluce.\nDurante la prima guerra punica, sotto il controllo di Gerone II di Siracusa, fu base navale cartaginese, e nelle sue acque si combatt\u00e9 nel 257 a.C. la battaglia di Tindari, nella quale la flotta romana, guidata dal console Aulo Atilio Calatino, mise in fuga quella cartaginese.\nCon Siracusa pass\u00f2 in seguito nell'orbita romana e fu base navale di Sesto Pompeo. Presa da Augusto nel 36 a.C., che vi dedusse la colonia romana di Colonia Augusta Tyndaritanorum, una delle cinque della Sicilia, Cicerone la cit\u00f2 come nobilissima civitas.\nNel I secolo d.C. sub\u00ec le conseguenze di una grande frana, mentre nel IV secolo fu soggetta a due distruttivi terremoti\nSede vescovile, venne conquistata dai Bizantini nel 535 e cadde nell'836 nelle mani degli Arabi, dai quali venne distrutta.\nI resti della citt\u00e0 antica si trovano nella zona archeologica, in discreto stato di conservazione, per lo scarso interesse di un reimpiego dei blocchi di pietra arenaria di cui erano costituiti.\nI primi scavi si datano al 1838-1839 e furono ripresi tra il 1960 e il 1964 dalla Soprintendenza archeologica di Siracusa e ancora nel 1993, 1996 e 1998 dalla Soprintendenza di Messina, sezione dei beni archeologici. Sono stati rinvenuti mosaici, sculture e ceramiche, conservati in parte presso il museo locale e in parte presso il Museo archeologico regionale di Palermo.L'impianto urbanistico, risalente probabilmente all'epoca della fondazione della citt\u00e0, presentava un tracciato regolare a scacchiera. Si articolava su tre decumani, strade principali (larghezza di 8 m), correvano in direzione sud-est - nord-ovest, ciascuno ad una quota diversa, e si incrociavano ad angolo retto e a distanze regolari con i cardini, strade secondarie e in pendenza (larghezza 3 m). Uno dei decumani rinvenuti nello scavo, quello superiore doveva essere la strada principale della citt\u00e0: costeggia ad una estremit\u00e0 il teatro, situato pi\u00f9 a monte e scavato nelle pendici dell'altura, e all'altra estremit\u00e0 sfocia nell'agor\u00e0, oltre la quale, nella zona pi\u00f9 elevata, occupata dal Santuario della Madonna Nera, doveva trovarsi l'acropoli.\nTindari \u00e8 anche luogo di devozione e pellegrinaggi per via del culto dell'antica Madonna nera che si tramanda da secoli.\nIl Santuario di Tindari si trova all'estremit\u00e0 orientale del promontorio, a strapiombo sul mare, in corrispondenza dell'antica acropoli, dove una piccola chiesa era stata costruita sui resti della citt\u00e0 abbandonata.\nLa statua della Madonna Nera, scolpita in legno di cedro, vi venne collocata in epoca imprecisata, forse giunta qui dall'Oriente in seguito al fenomeno dell'iconoclastia, nell'VIII-IX secolo.\nLa chiesa, distrutta nel 1544 dai pirati algerini, venne ricostruita tra il 1552 e il 1598 e il santuario venne ampliato dal vescovo Giuseppe Pullano con la costruzione di una nuova chiesa pi\u00f9 grande che fu consacrata nel 1979.\nLa festa del santuario si svolge ogni anno tra il 7 e l'8 settembre.\nPatti nel ventunesimo secolo.\nRinomata localit\u00e0 turistica, ha 12\u00a0km di costa interamente balneabili formati da sabbie, faraglioni e grotte. Il lungomare di Marina, lungo circa due chilometri, \u00e8 una piacevole passeggiata all'ombra di palme e pini a ridosso dell'ampia spiaggia, dotata, nel periodo estivo, di numerosi lidi balneari.\nPatti \u00e8 famosa anche per le ceramiche sia d'arte, sia d'uso; oltre ad un grande stabilimento esistono numerosi laboratori in cui \u00e8 possibile acquistare oggetti realizzati da artigiani locali. Patti \u00e8 sede vescovile con giurisdizione su 41 comuni (da Oliveri a Tusa). Ospita il Tribunale ordinario civile e penale e la Procura della Repubblica entrambi a servizio di tutto il comprensorio dei Nebrodi da Falcone a Tusa; una sede staccata dell'universit\u00e0 di Messina delle facolt\u00e0 di Giurisprudenza e Scienze della formazione), l'Istituto di formazione teologica per i laici, sezione della Pontificia Universit\u00e0 della Santa Croce e il Seminario vescovile; il commissariato di P.S., il comando di compagnia dei carabinieri, la Tenenza della Guardia di Finanza, l'Agenzia delle entrate; la Delegazione dell'ispettorato regionale dell'agricoltura; la sede distaccata della Capitaneria di porto, un distaccamento dei Vigili del Fuoco; l'INPS; l'INPDAP; il Genio civile; il Servizio turistico regionale (ex Azienda soggiorno e turismo di Patti e Tindari); vari istituti scolastici medi superiori e numerosi altri uffici pubblici. Patti \u00e8 sede dell'omonimo distretto sanitario e dell'ospedale \"Barone Ignazio Romeo\", attrezzato nosocomio generale con reparti di alta specializzazione.\nPatti Marina.\nNato come borgo marinaro in cui erano floride le attivit\u00e0 legate alla pesca e alla produzione di ceramiche, grazie alla presenza di molte fornaci sul territorio, la Marina \u00e8 integrata nel tessuto urbano cittadino. Caratterizzata da un lungomare e ampie spiagge, la zona di Patti Marina \u00e8 frequentata meta turistica soprattutto nei mesi estivi oltre ad essere fonte di attrazione per i pi\u00f9 giovani vista la presenza di numerose attivit\u00e0 ricettive, ritrovi e luoghi d'intrattenimento.\nAmbiente.\nNel territorio comunale \u00e8 situata la riserva naturale orientata di Marinello, un paradiso per gli amanti delle escursioni tra la macchia mediterranea e i famosi laghetti salmastri. Dal centro storico, ricco di ottocenteschi palazzi signorili, chiese e caratteristici vicoli medioevali, si gode l'armonioso panorama della riviera di ponente del golfo di Patti, mentre dalla frazione Sorrentini (500 s.m.) lo sguardo spazia su tutto il golfo e sui monti fino all'Etna.\nSport.\nDopo le recenti affermazioni che avevano consentito alla Pallacanestro Patti di raggiungere la terza serie nazionale di Basket (B1), la medesima per sopravvenute difficolt\u00e0 di carattere economico \u00e8 sparita dal panorama cestistico di rilievo. Attualmente \u00e8 attiva ALMA BASKET, squadra femminile che milita nel campionato di serie A2. Nel calcio, l\u2019Unione Sportiva Pattese \u00e8 arrivata a disputare il campionato di serie D, nella stagione 1979/80, per poi essere radiata. In seguito la Polisportiva Patti, rinominata Patti Calcio \u00e8 riuscita a conquistare il traguardo del Campionato Nazionale Dilettanti, prima della radiazione. Attualmente a rappresentare i colori Cittadini \u00e8 la Nuova Rinascita Patti, che ha raggiunto il campionato di Promozione vincendo il campionato di Prima categoria 2018/19. Di Patti sono il campione d'Europa, con la maglia della Juventus, Michelangelo Rampulla e il pluri-campione del mondo di motocross Antonio Cairoli. Sono pure attive scuole di karat\u00e8 e di pugilato.\nGeografia fisica.\nClima.\nGrazie alla sua posizione al centro dell'omonimo golfo, Patti gode del clima mediterraneo per eccellenza.\nIl culto di Santa Febronia di Patti e altre tradizioni religiose.\nSecondo un'antica tradizione, negli anni tramandata dalla chiesa pattese, esisterebbe una Santa Febronia nativa proprio di Patti, che nulla avrebbe a che vedere la storia della martire Febronia di Nisibis. Alcuni agiografi moderni hanno negato ogni fondamento storico a questa presunta santa omonima originaria di Patti che viene venerata anche a Minori, in provincia di Salerno, con il nome di Trofimena, confermando che in realt\u00e0 si tratterebbe della santa originaria di Nisibis, in Siria. Ad ogni modo, i pattesi da secoli riconoscono la propria santa protettrice in Santa Febronia, definita \"patrona e concittadina\". \nLa tradizione devozionale, diffusa per via orale, parla della giovinetta Febronia che visse agli inizi del IV secolo d.C. e sub\u00ec il martirio sotto l'imperatore Diocleziano. Pur appartenendo ad una famiglia agiata di origine pagana, conobbe la fede cristiana e fu battezzata dal vescovo S. Agatone ad una fonte, divenuta poi miracolosa, situata in una localit\u00e0 detta per questo \u201cAcqua Santa\u201d. La giovane Febronia, abbandonato il paganesimo, si consacr\u00f2 a Cristo Ges\u00f9 facendo voto di verginit\u00e0 e, a causa di questa scelta, dovette subire angherie di ogni genere da parte del padre, che gi\u00e0 aveva in serbo per lei altri progetti di vita. Per sfuggire infine alla collera paterna si nascose presso le grotte del \"Mons Iovis\", presso l'attuale localit\u00e0 di Mongiove. Ma il padre, scopertone il rifugio, la raggiunse e, accecato dall'odio per la fede cristiana, la uccise gettandone il corpo in balia delle onde. Il corpo della martire, trasportato prodigiosamente dal mare, fu rinvenuto da una lavandaia sulla spiaggia di Minori. Da qui la devozione verso la nostra Santa si diffuse rapidamente fra gli abitanti della regione che, per quanto l'abbiano chiamata Trofimena a causa di alterne vicende storiche, ne hanno sempre affermato il legame la cittadina pattese. A Patti, in un'artistica urna d'argento conservata nella cattedrale di San Bartolomeo, si custodiscono diverse reliquie della santa, donate in pi\u00f9 occasioni dai minoresi.\nSecondo le cronache cittadine pi\u00f9 volte, nel corso dei secoli, i pattesi invocarono l'aiuto e l'intercessione di Santa Febronia; tra queste occasioni si ricordano: la liberazione dalla peste (nel XVI secolo d.C.), la liberazione dalla tirannia di Ascanio Anzalone nel 1656 e la protezione della popolazione in occasione dei violenti terremoti del 1693, 1908 e 1978.\nOgni anno, il 5 luglio, la cittadina pattese onora la sua santa patrona con i festeggiamenti solenni organizzati dalla curia vescovile, dalla parrocchia cattedrale e dall'amministrazione comunale. Santa Febronia, viene ovviamente annoverata tra i santi protettori della Diocesi di Patti.\nGastronomia tipica.\nLa cucina tipica pattese oltre a presentare le caratteristiche e i piatti tipici della gastronomia siciliana offre alcune specialit\u00e0 davvero uniche, specialmente nell'ambito della pasticceria. Specialit\u00e0 culinarie pattesi sono i piatti di mare a base di pesce azzurro come le acciughe a beccafico o marinate. Altri prodotti da gustare sono le tipiche granite (limone, fragola e panna, caff\u00e8, nocciola, mandorla, kiwi ecc.) da gustare con brioches calde a colazione; la rosticceria (soprattutto gli arancini con sugo, al burro e alla norma); la pignolata; u piscistoccu a ghiotta (ovvero il pescestocco alla messinese). A Tindari, oltre alla tipica \"c\u00e0lia\", che si prepara tostando dei ceci, e \"simenza\", che invece, si ricava dai semi di zucca secchi, che subiscono la stessa preparazione della calia, vengono prodotte le cosiddette \"collane\" di nocciole.\nPasticciotti di carne e Cardinali.\nVera specialit\u00e0 dolciaria della cucina pattese sono i \"pasticciotti di carne\" e i \"cardinali\". Le origini di queste ricette affondano nella tradizione dolciaria dell'antico monastero di Santa Chiara, meglio conosciuto come monastero della Sacra Famiglia, fondato a Patti nel 1407 dal vescovo Filippo Ferrerio. Nelle cucine del monastero venivano preparati questi dolci le cui ricette sono state tramandate poi dalle giovani che lo frequentavano fino alle ultime generazioni di pasticceri pattesi (tra questi le famiglie Galante e Aiello).\nI \"pasticciotti di carne\" sono dei dolci con un ripieno particolare contenente carne di vitellina, mandorle tostate, spezie e aromi. Esternamente si presentano di forma tonda, ricoperti da abbondante zucchero al velo e con sulla sommit\u00e0 un decoro a base di zucchero cristallino rosso. Si tratta di una vera specialit\u00e0, infatti sono rarissime le preparazioni dolciarie in Sicilia che presentino come ingrediente principale la carne di vitella. Il sapiente amalgama di mandorle e aromi rende il sapore del ripieno davvero particolare.\nI \"cardinali\" sono invece dei dolci a base di mandorla ricoperti da una glassa bianca e con decorazioni di zucchero cristallino rosso (secondo la tradizione tre striature fatte in senso trasversale sulla sommit\u00e0). Questi due dolci tipici vengono ancora prodotti secondo l'antica ricetta (o con qualche variazione) e venduti nelle principali pasticcerie della cittadina. Altri dolci e biscotti tipici sono: le \"friciulette\" (o \"nuvolette\"), le \"cudduredde\", le \"zuccarate\" e gli \"ossi 'i mortu\" (o scardellini), questi ultimi tipici del periodo della ricorrenza di Ognissanti e del 2 novembre.\nVino Mamertino DOC.\nPatti, insieme a pochi altri comuni dell'area tirrenica messinese, \u00e8 zona di produzione del Mamertino, un vino DOC istituito con decreto dello 03/09/2004 pubblicato sulla gazzetta ufficiale dell'11/09/04 n 214. Il Mamertino, insieme al Faro e alla Malvasia delle Lipari, rappresenta l'eccellenza riconosciuta della produzione vitivinicola della provincia di Messina.\nOlio d'oliva Valdemone DOP.\nIl territorio pattese, per la sua felice posizione e il clima mite, \u00e8 sempre stato vocato alla coltivazione dell'olivo e alla produzione dell'olio extravergine.\nManifestazioni.\nIl \"Festival di Tindari\", uno dei pi\u00f9 antichi d'Italia e, chiaramente, della Sicilia, nasce nel 1956, con la riapertura al pubblico, dopo secoli di silenzio scenico, del Teatro Greco Romano di Tindari e la rappresentazione dell'Aiace di Sofocle, per la regia di Michele Stilo.\nNegli anni il festival \u00e8 diventato uno degli eventi pi\u00f9 seguiti della stagione estiva siciliana ospitando il meglio del teatro italiano, della musica nazionale e internazionale e aprendosi a collaborazioni con i maggiori teatri italiani di lirica e prosa; a Tindari sono stati ospiti i nomi pi\u00f9 prestigiosi del teatro e della musica.\nGli spettacoli a Tindari, che si tengono prevalentemente nei mesi di luglio e agosto, nel tempo hanno assunto sempre pi\u00f9 le caratteristiche di un vero e proprio festival, sin dalla prima direzione artistica di Massimo Piparo (1995).\nDal 1996 al 2000 \u00e8 Paolo Gazzara ad assumere la guida del festival. Nel 2004 la rassegna \u00e8 stata arricchita da una nuova sezione dedicata al teatro di ricerca.\nLa rassegna, organizzata dalla Citt\u00e0 di Patti e dall'Assessorato Regionale del Turismo, \u00e8 inserita nel calendario regionale delle manifestazioni e, dal 2012, assume il nome ufficiale di \"Tindari Festival\" sotto la direzione artistica di Anna Ricciardi che ha inserito una sezione di musica lirica e la sezione \"Palcoscenico Aperto\" con la rappresentazione di alcuni spettacoli anche in altri luoghi storico-monumentali della citt\u00e0 di Patti.\nNel 2018 si aggiunge anche uno speciale evento, Tyndaris Augustea, riconosciuto nel 2019 come evento di grande richiamo turistico: si tratta di un evento teatrale itinerante che si svolge all'interno del Parco Archeologico di Tindari ed ha come tema conduttore il racconto mitico della Tindari Antica.\nDal 2010 si svolge annualmente la \"Notte per la Cultura\", manifestazione, classificabile come Notte bianca, che ha l'obiettivo di far conoscere e promuovere il centro storico di Patti organizzando in una serata del mese di agosto visite guidate gratuite per gruppi di visitatori, durante le quali vi \u00e8 la possibilit\u00e0 di ascoltare la storia dei luoghi attraversati, di visitare luoghi storico-monumentali, mostre e installazioni, allestite per l'occasione, e di assistere a performance artistiche (teatrali, musicali, di danza). La Notte per la Cultura si \u00e8 caratterizzata per alcuni aspetti sicuramente innovativi; \u00e8 probabilmente la prima manifestazione in Sicilia a far uso di elementi digitali per migliorare l\u2019esperienza del visitatore; sin dal 2010 \u00e8 stato utilizzato un QR-Code per far visualizzare sugli smart phone dei visitatori una mappa digitale interattiva dove poter seguire la manifestazione attingendo ad informazioni supplementari costituite da immagini con didascalie, video e, successivamente, dal 2014, con la possibilit\u00e0 per il visitatore di geolocalizzarsi tra i luoghi visitati. \nDal 2014 nel Golfo di Patti si svolge la manifestazione musicale Indiegeno Fest in diverse location: Patti Marina, centro storico di Patti (in alcune edizioni in coincidenza con la Notte per la Cultura), Teatro Greco di Tindari e Riserva di Marinello. Negli anni hanno partecipato diversi artisti del panorama nazionale, tra cui Carmen Consoli, Tosca, Daniele Silvestri, Niccol\u00f2 Fabi, Afterhours, Eugenio Finardi, Boosta, Luca Barbarossa, Carl Brave, Franco126, The Zen Circus e Levante. La manifestazione ha vinto due volte il riconoscimento del MEI come miglior festival Italiano nel 2015 e nel 2017.\nAltre manifestazioni importanti sono:\nIl Gran canevale storico Pattese, prima edizione nel 1962, delle cui origini si ha notizia gi\u00e0 nel XVI e XVII sec. (Pitr\u00e8)\nTante sono le feste religiose esterne: La festa della Patrona S.Febronia che ricorre l'ultima domenica di luglio; La processione delle varette che si volge il venerd\u00ec santo, durante la quale vengono portate a spalla dai giovani della citt\u00e0 per le strette vie del centro storico, undici complessi statuari artistici di pregevole fattura in legno . La processione della Madona Annunziata che vede sfilare anche dei bambini (angioletti) e delle bambine (verginelle) carichi d'oro.\nMedia e giornali.\nA Patti c'\u00e8 la sede della storica emittente radiofonica radio Marconi, poi diventata Radio Amore Messina. Presente anche \"Radio Tindari,\" emittente radiofonica ufficiale della Diocesi di Patti con sede presso il Santuario della Madonna Nera\". \"In passato Patti \u00e8 stata sede anche di due emittenti televisive di genere commerciale, TelePatti e Rete 6, tra le pi\u00f9 importanti e storiche del messinese. A Patti, attualmente, viene pubblicato un mensile d'informazione locale: \"In Cammino\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Patti fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "32719", "revid": "533647", "url": "https://it.wikipedia.org/wiki?curid=32719", "title": "Pettineo (Italia)", "text": "Pettineo (\"Pitinia\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nLe prime notizie storiche riguardanti Pettineo risalgono al XIII secolo, quando re Manfredi di Sicilia concesse a Manfredi Maletta, camerario del regno di Sicilia, il casale \"Pectineum\".\nAll'epoca del Vespro (1282) Pettineo ritorn\u00f2 al demanio regio. In seguito re Federico III di Aragona intese beneficiare quanti gli si mostrarono devoti durante la guerra del Vespro e volle anche legarli maggiormente alla corona con ricche concessioni di feudi. Cos\u00ec l'11 febbraio 1300 concesse Pettineo ad Alanfranco di San Basilio. Questi nel luglio 1299 si era distinto nella battaglia di Capo d'Orlando fra la flotta siciliana, che fu disfatta, e la flotta aragonese.\nNel 1332 Pettineo entr\u00f2 nel vasto territorio della contea di Geraci, a seguito della permuta avvenuta fra Alanfranco di San Basilio e Francesco Ventimiglia conte di Geraci.\nDopo vari passaggi feudali per le note vicende di confische e alienazione, Pettineo pass\u00f2 in dominio a varie famiglie: Alagona, Cardona, Ansalone, Ferreri, Gomez de Silvera, Lanza, Valguarnera, e infine ai conti di Prades.\nNei primi anni del Trecento il piccolo casale venne trasformato in abitato fortificato.\nAlanfranco di San Basilio edific\u00f2 un castrum per la difesa dei vassalli, oltre che come simbolo dell'autorit\u00e0.\nAltro insediamento castrense del territorio di Pettineo riconducibile al XV secolo \u00e8 Migaido, o meglio Migaydo (originario toponimo arabo), tipico esempio di incastellamento rurale e rara testimonianza ancora viva di architettura feudale. Questo fortilizio, per ragioni di controllo della viabilit\u00e0 naturale e difesa del confine della Contea di Geraci, nacque su una collinetta che domina la valle ed un'ampia porzione di territorio comitale.\nSi compone allo stato attuale di una massiccia torre cilindrica alta 13 m (probabilmente di origine saracena), di una chiesetta detta di S. Antonino che oggi d\u00e0 il nome anche alla torre, di una cinta muraria turrita che racchiudeva, oltre la torre e la piccola cappella, anche una serie di manufatti in parte ancora leggibili, ed infine dei corpi di fabbrica aggiunti a partire dal 1809. All'interno della corte sorge la grande torre cilindrica, costruzione retrodatabile al IX secolo, sorta non soltanto come mastio a s\u00e9 stante, ma anche con funzioni abitative. Lo spessore della muratura supera i tre metri e con il suo volume imponente e massiccio doveva risultare una struttura impenetrabile. L'altro manufatto edilizio di rilevante interesse \u00e8 la cappella di S. Antonino. A pianta rettangolare, in origine aveva un accesso ad ovest dal lato corto, ma successivamente fu spostato a nord, trasformando in finestra la porta originale. Al suo interno si trovano affreschi di notevole valore artistico per il periodo storico. Nell'abside \u00e8 raffigurato un Pantocrator che, assieme ad altre scene sacre, per alcuni particolari preannunciava esperienze rivoluzionarie di espressione prospettica. Nel XV secolo Migaido diede ospitalit\u00e0 ad esuli di Negroponte che rivendicarono l'affrancazione dai diritti angarici.\nAlla fine del medioevo Pettineo si presentava come un borgo fortificato, dominato dal castello, una cinta muraria, su cui si aprivano delle porte di accesso, e qualche emergenza monumentale: la chiesa Madre, il monastero di San Marco delle monache Benedettine, la chiesa di San Nicol\u00f2 lo Proto.\nAttorno al castello, secondo una consueta tipologia medievale e seguendo le naturali curve di livello, si sviluppava il tessuto urbano in un sistema viario di vicoli e cortili. Il tessuto edilizio era composto principalmente di case solerate, sala e camera sopra un catoio (piano basso seminterrato).\nAlla fine del Quattrocento, e poi per tutto il Cinquecento-Seicento, avvenne un totale rinnovamento del paese. Anche se l'impianto del paese restava sostanzialmente quello medievale, sorsero nuovi fabbricati e numerose chiese: Matrice (riedificata), San Luca (abbazia 1514), San Marco (monastero, riedificato nel 1593), San Michele Arcangelo, Sant'Oliva, Maria SS. d'Itria, Madonna della Catena, San Sebastiano, Santa Caterina, Sant'Antonio Abate, San Francesco (convento dei Cappuccini 1579), Maria SS. dei Poveri, San Nicol\u00f2 Magno, Santo Stefano (ossia Crocefisso), Santa Marina, Maria SS. della Piet\u00e0. Cominciarono a circolare insieme alle famiglie facoltose messinesi e palermitane (\"Ruffino, Sanchetta\"), richiamate sul posto dalle nuove occasione di reddito, numerosi operatori delle arti: intagliatori del legno e della pietra, pittori, scultori e architetti. Fiorirono botteghe di artisti, in cui spiccava il pittore Nicol\u00f2 da Pettineo, noto per aver dipinto la tavola: Madonna col Bambino tra angeli musicanti, della Galleria Regionale della Sicilia (Palazzo Abatellis, Palermo), firmata e datata 1498, e altre opere che si trovano a Termini Imerese, Ciminna e Castelvetrano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Pettineo fa parte delle seguenti organizzazioni sovracomunali: regione agraria n.7 (Colline litoranee del Tusa e del S.Stefano).\nInfrastrutture e trasporti.\nIl Comune \u00e8 interessato dalle seguenti direttrici stradali:"}
{"id": "32721", "revid": "2022787", "url": "https://it.wikipedia.org/wiki?curid=32721", "title": "Panchi\u00e0", "text": "Panchi\u00e0 (\"Panci\u00e0\" in dialetto trentino) \u00e8 un comune italiano di 817 abitanti della provincia di Trento, situato nella Valle di Fiemme.\nEconomia.\nServizi.\nNel paese sono presenti un piccolo alimentari, una scuola dell'infanzia, un ufficio del Servizio sanitario con ambulatorio medico, la chiesa di San Valentino, una caserma dei Vigili del Fuoco e un ufficio postale. Dispone inoltre di un ampio parco giochi e di un piccolo teatro, dove vengono inscenate rappresentazioni teatrali di vari gruppi della filodrammatica locale.\nSociet\u00e0.\nIstituti, enti e associazioni.\nSono presenti:\nInfrastrutture e trasporti.\nFerrovie.\nDal 1917 al 1963 era in funzione la ferrovia della Val di Fiemme che collegava Ora con Predazzo passando appunto per la Val di Fiemme e a Panchi\u00e0 aveva la sua stazione ferroviaria, oggi completamente abbandonata e distrutta.\nSport.\nL'unione sportiva Litegosa Panchi\u00e0 d\u00e0 la possibilit\u00e0 di praticare sport (Mountain Bike, Sci e Corsa) ai ragazzi del piccolo paese."}
{"id": "32723", "revid": "292162", "url": "https://it.wikipedia.org/wiki?curid=32723", "title": "Reitano", "text": "Reitano (\"Ritanu\" in ) \u00e8 un comune italiano di abitanti della citt\u00e0 metropolitana di Messina in Sicilia.\nSorge in collina (396 metri sul livello del mare) su un costone che fiancheggia una fiumara.\nStoria.\nL'antica \"Regitano\" (non si conosce l'etimologia esatta del nome) fu inizialmente casale della vicina citt\u00e0 di Mistretta. Pare che i suoi fondatori siano stati proprio dei pastori mistrettesi che durante la transumanza scendevano con i greggi in collina. Col tempo, visto il clima pi\u00f9 mite (Mistretta si trova a quasi 1000 metri sul livello del mare), i pastori cominciarono a svernare a valle fino a quando ne nacque un piccolo insediamento rurale che poi si trasform\u00f2 in paese. Il nucleo pi\u00f9 antico di Reitano, caratterizzato da viuzze strette e tortuose, \u00e8 sito nella parte bassa, in prossimit\u00e0 dell'antica chiesa del Carmine, legata alla presenza di monaci carmelitani; poi da qui il paese si \u00e8 sviluppato verso l'alto.\nStoricamente, quindi, il paese segu\u00ec il destino della vicina Mistretta, almeno fino al 1638 o 1639 quando divenne possesso di Francesco Colonna figlio di Maria Antonia Maniaci, dei principi di San Giorgio e di San Michele e dei duchi di Santa Maria. Egli apparteneva alla celebre famiglia romana diramatasi anche nel meridione ed era chiamato 'Romano' per via della sua origine. Francesco Romano Colonna acquist\u00f2 Reitano dalla Regia Curia di Filippo IV d'Asburgo, re di Spagna, attirato dalla bellezza paesaggistica, dall'abbondanza della produzione delle terre e dal clima mite collinare. La signoria dei Romano Colonna su Reitano dur\u00f2 fino al 1839. A Francesco Colonna Maniaci, nominato duca di Reitano, succedettero Antonino, Ferdinando, suo fratello Mario, Antonino (morto a Reitano 1l 22 novembre 1750), Mario Colonna Gravina, Antonino Colonna Oneto (morto senza eredi).\nRisulta che questi duchi ricoprissero importanti cariche a Palermo e che fossero imparentati con le pi\u00f9 illustri famiglie nobili del tempo: Lanza, Maniaci Ventimiglia, de Leyva, Alliata, Gravina, De Gregorio ecc. A Reitano dimoravano in un palazzo nella contrada ancora oggi denominata Colonna. Durante la loro signoria Reitano era un Comune con propri amministratori, secondo l'ordinamento del tempo.\nDal 1816 e soprattutto dal 1868, il Comune di Reitano, insieme al Comune di Santo Stefano di Camastra, fu impegnato in una controversia giudiziaria contro il Comune di Mistretta per il possesso delle terre attribuite ai due Comuni da una divisione fatta nel 1648, di cui Mistretta rivendicava la propriet\u00e0, considerando \"annullato ed estinto\" l'atto del 1648; la causa si concluse nel 1871 con la sconfitta del Comune di Mistretta. Nel frattempo, a seguito della spedizione garibaldina, la Sicilia era entrata a far parte del Regno d'Italia e anche nel Comune di Reitano le mansioni fino ad allora svolte da un \"Cancelliere\" furono attribuite ad un \"Segretario\".\nDurante le due guerre mondiali anche Reitano ebbe i suoi caduti e dispersi. Durante la II guerra mondiale il paese accolse numerosi \"sfollati\", in fuga dalle citt\u00e0 colpite dai bombardamenti. Da qui nel 1943 passarono truppe anglo-americane provenienti da Comiso attraverso l'interno della Sicilia.\nIl fenomeno dell'emigrazione, gi\u00e0 presente tra la fine dell'Ottocento e la prima met\u00e0 del Novecento, \u00e8 stato particolarmente intenso negli anni Cinquanta anche a Reitano: all'estero verso la Svizzera e la Germania e all'interno soprattutto verso il Nord-Italia (Piemonte, Lombardia, Liguria) e verso il Lazio (specialmente Aprilia). Per altro verso, negli anni sono andati ad abitare a Reitano persone provenienti da altre zone d'Italia (come si pu\u00f2 notare da cognomi e soprannomi) e negli ultimissimi anni anche da Paesi stranieri, soprattutto per lavoro (es. badanti, braccianti agricoli, muratori, ...).\nMonumenti e luoghi di interesse.\nSecondo la tradizione nel territorio di Reitano vi erano 11 chiese; ne sopravvivono 7. Di particolare interesse monumentale sono la duecentesca Chiesa della Madonna del Carmelo e la \"Chiesa Madre\" intitolata alla Madonna Immacolata, dove si trova la cappella di Sant'Erasmo, patrono del paese, e che custodisce alcune pregevoli opere, specialmente del '600, come un SS Sacramento in legno laminato in oro zecchino e una Madonna col Bambino di scuola gaginesca. Degna di nota \u00e8 anche la Chiesetta della Madonna delle Grazie recentemente restaurata.\nDi pi\u00f9 recente costruzione sono il \"Monumento commemorativo dei concittadini caduti in guerra\" (donato nel 1965 dal Generale di Finanza Luigi Pagliaro), il \"Monumento dedicato all'Immacolata\" all'ingresso del paese e il \"Monumento dedicato a Padre Pio\".\nSono presenti anche varie fontane, che un tempo servivano per uso domestico e per abbeverare cavalli, muli e asini e le greggi di passaggio per la transumanza. Particolarmente suggestivi sono i caratteristi scorci urbani.\nNella sua unica frazione di Villa Margi vi \u00e8 la grande scultura \"Finestra sul mare\" di Tano Festa, facente parte del parco artistico all'aperto Fiumara d'arte voluto dall'imprenditore mecenate Antonio Presti.\nEconomia.\nFiorenti nel passato erano alcune attivit\u00e0 artigianali quali la lavorazione del ferro battuto e la tessitura. In particolare, l'attivit\u00e0 delle tessitrici era collegata con la produzione locale del lino che poi veniva fatto macerare in appositi \"fuossi\", ovvero vasche a valle del paese. Tali attivit\u00e0 sono completamente scomparse. \nAttualmente il reddito principale - forte dell'antica tradizione e grazie al terreno fertile - proviene dall'agricoltura (olive, uva, agrumi). Ma anche l'agricoltura \u00e8 in declino, mentre \u00e8 aumentato il numero degli addetti al settore terziario (con molti pendolari verso i pi\u00f9 vicini centri pi\u00f9 grandi) e soprattutto dei pensionati.\nGeografia antropica.\nFrazioni.\nAl margine del territorio del Comune, sul mare, sorge una piccola frazione detta prima Margi e oggi Villa Margi, antico borgo marinaro divenuto soggiorno estivo di molti villeggianti. Non molto lontano da qui sorgeva un impianto per la raffinazione dell'olio oggi dismesso.\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Reitano fa parte delle seguenti organizzazioni sovracomunali: regione agraria n.7 (Colline litoranee del Tusa e del S.Stefano)."}
{"id": "32726", "revid": "533647", "url": "https://it.wikipedia.org/wiki?curid=32726", "title": "Roccavaldina", "text": "Roccavaldina (\"Roccava\u1e0d\u1e0dina\" o \"'A Rocca\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 un comune della Valle del Niceto, e le sue frazioni sono Card\u00e0 e \"San Salvatore\".\nStoria.\nLo storico Tommaso Fazello documenta il centro quattro miglia distante da Gualtieri Sicamin\u00f2, quest'ultima dista sei miglia dal castello di Milazzo, leggermente ad est rispetto alla cittadina di Santa Lucia del Mela. Nel breve raggio di un paio di miglia le cittadine di Condr\u00f2, Maurojanni, Venetico e Rometta.\nCultura.\nFesta del convito.\nLa festa del convito \u00e8 una particolare festa in onore di san Nicola e caratterizzata dalla benedizione, sacrificio e banchetto di un vitello. Secondo la tradizione, la festa si tiene ogni 10 anni la prima domenica di agosto e i due giorni precedenti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Roccavaldina fa parte delle seguenti organizzazioni sovracomunali: regione agraria n.9 (Colline litoranee di Milazzo).\nInfrastrutture e trasporti.\nRoccavaldina non \u00e8 attraversata da nessuna grande via di comunicazione. Le strade che interessano il territorio comunale sono la Strada Provinciale n. 59 \"Torregrotta - Roccavaldina\" che collega il paese al centro di Torregrotta e alla Strada statale 113 Settentrionale Sicula; la Strada Provinciale n. 56 che raggiunge Rometta e la Strada Provinciale n. 57 che dalla precedente raggiunge le frazioni a valle e si ricongiunge alla SP 60 nei pressi di Torregrotta.\nLa fermata ferroviaria pi\u00f9 vicina e di riferimento \u00e8 la stazione di Torregrotta."}
{"id": "32727", "revid": "533647", "url": "https://it.wikipedia.org/wiki?curid=32727", "title": "Roccella Valdemone", "text": "Roccella Valdemone (\"Rucce\u1e0d\u1e0da Vaddemuni\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nAnticamente chiamata \"Auricella\" e \"Rocchella\" (dal latino medievale Roccella, piccola rocca), Roccella Mediterranea (anno 1676), quindi \"Roccella di Randazzo\" e infine Roccella Valdemone. Il nome \"Valdemone\" ha origine da una delle tre circoscrizioni amministrative in cui gli Arabi suddivisero la Sicilia, ossia dal Vallo di Demenna, che a sua volta discende dal latino Vallum (vallo). Il ritrovamento in territori vicini a Roccella, di monete greco-romane fa supporre la presenza di antichi insediamenti umani. A monte dell'odierno abitato, nella valle del torrente Pillera, gi\u00e0 sin dal 1112 esisteva il cenobio di San Nicol\u00f2 di Pillera (anche Pallera), elencato come uno dei trentotto monasteri dipendenti dall'Archimandrita del SS. Salvatore di Messina e del quale non si sa nulla di certo prima di tale data. \u00c8 molto probabile il collegamento tra il predetto cenobio e lo sviluppo urbano dell'attuale abitato. Nel periodo normanno la popolazione si avvicina stabilizzandosi attorno al castello, che diventa un centro strategico difficilmente espugnabile. La baronia di Roccella a quell'epoca risulta costituita da sette feudi e mezzo, offerti ai Baroni come ricompensa per servizi militari resi. Regnando Federico II d'Aragona nel 1296 Damiano Spadafora risulta barone di Roccella in forza di un antico possesso e non per una nuova regia concessione. La baronia diviene marchesato con Michele Spadafora Maniaci, primo marchese con esecutorio dato in Palermo il 23 giugno 1579. Con vendite del 15 febbraio 1628 ed 8 marzo 1631 il marchese di Roccella Francesco Spatafora trasferisce i feudi di S. Domenica, lo Porritto, Pozzoleo e Juncar\u00e0 con tenuta Villano a Sebastiano Pagano, venendo cos\u00ec a strutturarsi una distinta signoria con vocazione autonomistica. Lo stemma degli Spadafora, composto dal braccio destro armato di spada, tutt'oggi \u00e8 raffigurato nel gonfalone comunale. Nel paese ancor oggi \u00e8 viva la suddivisione in quartieri che da epoca remota hanno segnato il centro urbano: \"Baglittu, Tingituria, Chiazza, Santamaria, Cruci e Stratuni.\" Una vasta frana a nord-ovest del paese, innescatasi intorno al 1955 subito dopo dell'avvio dei lavori per la costruzione della strada rotabile Roccella - Polverello, ha completamente travolto e distrutto tutto il quartiere \"Tingituria.\" Il territorio comunale che occupa quasi per intero il bacino imbrifero del torrente Roccella, con esclusione dell'areale del Bosco di Malabotta appartenuto da epoca remota al Comune di Montalbano Elicona, comprende le seguenti contrade: a nord Cassanita, Masinaro, Nocerazzo, Perino, Pillera e Revocato; a sud Bonvassallo (in cui a differenza delle altre esiste ancora la borgata), German\u00e0, Pecoraro, S. Giovanni; a est Daniele; a ovest Pietrorizzo, Lanzarite. Gli Spadafora (anticamente Spatafora) ne mantennero il possesso per vari secoli (con la dominazione alterna di Ruggiero Lauria, Bonaiuto o Bonamico Mangiante, Corrado De Castellis, Famiglia Gioeni, Francesco ed Ercole Statella) fino al 1812 quando, mentre il paese era sotto la giurisdizione del marchese Domenico Spadafora Colonna ultimo feudatario della famiglia, il parlamento del Regno delle due Sicilie abol\u00ec il feudalesimo. Nel 1812 anche la borgata di Santa Domenica Vittoria cresciuta consistentemente per numero di abitanti fu unita, come sotto-comune a Roccella Valdemone. La borgata di Santa Domenica Vittoria viene separata dal Comune di Roccella Valdemone con Risoluzione Sovrana del 27 febbraio 1845. Alla fine dell'Ottocento l'Arcivescovo di Messina Giuseppe Guarino, accogliendo le richieste di molti fedeli, decretava per la chiesa di Santa Domenica Vittoria in data 18 novembre 1890 l'erezione a parrocchia autonoma separata dall'Arcipretura di San Nicol\u00f2 di Bari, intitolandola a Sant'Antonio Abate.\nMonumenti e luoghi d'interesse.\nAltra chiesa \u00e8 quella dedicata a Maria dell'Udienza e verosimilmente costruita dagli Spadafora. In essa si venera una bella statua marmorea dedicata a Maria Santissima dell'Udienza che tiene in braccio Ges\u00f9 Bambino. Il basamento marmoreo della statua risulta staccato e conservato in altro sito. Frontalmente sulla base \u00e8 riprodotta la \"Dormitio Virginis,\" quale sigla che conferma l'attribuzione dell'opera ad Antonello Gagini, lateralmente sono scolpiti i blasoni della committenza. Davanti al letto della Madonna, seduto per terra: l'ebreo anchilosato, cos\u00ec come si osserva in tante altre opere cinquecentesche. Nella torre campanaria di stile arabeggiante si conserva un orologio meccanico con contrappesi in pietra. Un vano fra la torre campanaria e la sagrestia, senza alcun accesso, \u00e8 ricolmo di ossa umane.\nUn interessante edificio religioso, probabilmente il pi\u00f9 antico del centro urbano, situato lungo il corso Umberto I, attualmente adibito a saloncino parrocchiale, \u00e8 la ex chiesa di San Michele Arcangelo. Come in tutte le antiche chiese il prospetto \u00e8 rivolto verso occidente. All'interno si riscontrano elementi architettonici riferibili al trecento. Un'altra navata \u00e8 addossata asimmetricamente alla centrale dal lato sud. La cripta sottostante, oggi parzialmente interrata, per lungo tempo venne usata come sepoltura per gli appartenenti alla Confraternita di San Francesco d'Assisi.\nSulla cima della Rocca del Calvario, in prossimit\u00e0 del luogo dove in epoca medievale sorgevano le forche per impiccare i condannati a morte, sorge l'omonima chiesetta di m\u00b2 23. Al suo interno si conserva una pregevole tela di autore ignoto, raffigurante la deposizione di Ges\u00f9 Cristo dalla Croce.\nDi importanza storica anche il Palazzo Spadafora, in piazza Duomo di fronte alla chiesa matrice. Al centro del prospetto principale c'\u00e8 ancora lo stemma baronale con incisa la data del 1810. Attualmente il palazzo \u00e8 abitazione privata. Di fronte al predetto edificio si trova un altro palazzotto baronale, appartenuto per lungo tempo alla famiglia Puglisi (o Pugliesi). Molte superfetazioni ne hanno compromesso irreversibilmente la fisionomia originaria. L'edificio a pianta quadrata, aveva un elegante accesso principale da Piazza Duomo ed uno secondario di servizio da Piazza Risicato, da dove si accedeva al \"bagliu\" (corte) interno.\nNella parte pi\u00f9 bassa di via Margherita, in adiacenza delle antiche carceri, \u00e8 possibile ancora vedere i resti di una abitazione signorile datata 1536, con gli stipiti in pietra arenaria finemente scolpiti di un balcone. Dell'antico castello baronale, costruito su uno sperone roccioso di fronte alla Rocca Grande oggi non esiste pi\u00f9 nulla.\nLa Fiera Franca di Roccella.\nNel 1463 sotto la baronia di Francesco Statella, per i servigi da quest'ultimo resi al sovrano Giovanni I in Catalogna \u00ab [...] \"con gravi dispendi e pericolo della vita, si fece a chiedergli in grazia il privilegio di ritenersi in Roccella un annuo mercato a vantaggio dell'industria e del commercio di quegli abitanti\" \u00bb. Con queste parole lo storico locale Luigi Genovese Camarda ci riferisce della nascita della Fiera Franca di Roccella che inizi\u00f2 a svolgersi dal 12 agosto 1463 per una durata di quindici giorni. Particolarit\u00e0 di questa evento commerciale era sicuramente la parata di apertura che lo stesso Genovese Camarda ci descrive pittorescamente : \u00ab \"Da qui venne l'antica costumanza che nelle ore vespertine dello undici agosto, un ragazzino scelto a vicenda tra le maggiorenti famiglie di Roccella, parato a festa, corteggiato da quanti potevano splendidamente stare in sella, scortato dalla squadra baronale, entrava a cavallo tra lo squillo dei sacri bronzi, lo sparo delle moschetterie, e gli evviva di un popolo affollato; portava e'in mano una bandiera che andava a piantare nel campanile di santa Maria dell'Udienza, a segnale delle cominciate franchigie\" [...] \u00bb. Un cerimoniale articolato e ben definito, per un evento molto sentito dalla popolazione che si svolse per oltre quattrocento anni per poi perdersi nel tempo. Dal 2016 questa manifestazione ha ripreso vita sotto forma di rievocazione storica con il nome di Fiera Franca di Roccella 1463 a cura dell'Associazione culturale e ricreativa Auricella, riproposta ogni 13 agosto (giorno della registrazione dell'atto di concessione regia), ed inserita dal 2019 tra le manifestazioni approvate dal CERS (Consorzio europeo rievocazioni storiche).\nLuoghi naturalistici.\nA poca distanza da Roccella si possono trovare diversi siti naturalistici: \nSociet\u00e0.\nEvoluzione demografica.\nUna delle informazioni pi\u00f9 remote sulla demografia ce la fornisce Vito Amico nel suo \"Lexicon T. S.\" del 1757. Egli ci fa sapere che sotto Carlo V (1516-1556) si contavano 213 famiglie. Per il periodo che precede l'unit\u00e0 d'Italia, allorquando iniziano regolari censimenti della popolazione, si riportano i seguenti appunti di demografia trovati presso vari autori.\n&lt;graph&gt;{\n \"version\": 2,\n \"width\": 632,\n \"height\": 420.4,\n \"data\": [\n \"name\": \"table\",\n \"values\": [\n \"x\": 1595,\n \"y\": 1137\n {\n \"x\": 1650,\n \"y\": 1486\n {\n \"x\": 1705,\n \"y\": 1460\n {\n \"x\": 1713,\n \"y\": 1252\n {\n \"x\": 1725,\n \"y\": 1451\n {\n \"x\": 1727,\n \"y\": 1510\n {\n \"x\": 1731,\n \"y\": 1486\n {\n \"x\": 1757,\n \"y\": 1393\n {\n \"x\": 1798,\n \"y\": 2550\n {\n \"x\": 1831,\n \"y\": 2474\n {\n \"x\": 1838,\n \"y\": 2642\n {\n \"x\": 1839,\n \"y\": 2647\n {\n \"x\": 1840,\n \"y\": 2640\n {\n \"x\": 1850,\n \"y\": 2820\n {\n \"x\": 1852,\n \"y\": 2915\n {\n \"x\": 1854,\n \"y\": 2944\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n \"padding\": {\n \"top\": 30,\n \"bottom\": 30,\n \"left\": 30,\n \"right\": 30\n}&lt;/graph&gt;\nPer quanto concerne il periodo successivo all'unit\u00e0 d'Italia \u00e8 agevole la lettura del grafico elaborato coi dati forniti dall'ISTAT\nIn questo secondo periodo per\u00f2 non si riscontrano pi\u00f9 i massimi di densit\u00e0 abitativa verificatisi nel paese a met\u00e0 dell'Ottocento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Roccella Valdemone fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "32728", "revid": "322321", "url": "https://it.wikipedia.org/wiki?curid=32728", "title": "Rod\u00ec Milici", "text": "Rod\u00ec Milici (\"Rud\u00ec Milici\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 un comune sparso costituito dai due nuclei urbani di Rod\u00ec (sede comunale) e Milici e dalle piccole frazioni di Pietre Rosse e Case Bruciate. \nFu istituito col nome di Rod\u00ec nel 1923 con scorporo di territorio da Castroreale ma fu poi soppresso nel 1927; infine venne ricostituito nel 1947. Nel 1948 \u00e8 mutata la denominazione.\nGeografia fisica.\nTerritorio.\nIl territorio di Rod\u00ec Milici, interamente collinare, ricade nella valle del torrente Patr\u00ec (o Termini) che, al contempo, ne segna il confine naturale e amministrativo (lato est) con Castroreale. La cittadina \u00e8 adagiata sull'estremit\u00e0 occidentale dei monti Peloritani in prossimit\u00e0 della contigua catena dei Nebrodi.\nAd ovest Rod\u00ec Milici \u00e8 delimitata da un altro corso d'acqua, il torrente Mazzar\u00e0.\nSociet\u00e0.\nLingue e dialetti.\nOltre alla lingua ufficiale italiana, a Rod\u00ec Milici si parla la lingua siciliana nella sua variante messinese. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nInfrastrutture e trasporti.\nStrade.\nRod\u00ec Milici si trova lungo la SP93 di Rod\u00ec Milici, tra il km 2 ed il km 4. Il territorio di Rod\u00ec Milici \u00e8 attraversato anche dalla SP97B Fontanelle\nMobilit\u00e0 urbana.\nI trasporti interurbani di Rod\u00ec Milici vengono svolti con autoservizi di linea gestiti da AST.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Rod\u00ec Milici fa parte delle seguenti organizzazioni sovracomunali: regione agraria n.9 (Colline litoranee di Milazzo)."}
{"id": "32729", "revid": "2210536", "url": "https://it.wikipedia.org/wiki?curid=32729", "title": "Rometta", "text": "Rometta (\"\u1e5a\u1e5bametta\" in ) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nViene fondata in et\u00e0 bizantina, il suo nome in greco vuol dire \"le difese, le fortezze\" (\"ta erymata\"). Dopo lunghissima resistenza viene occupata dagli Arabi e il suo nome viene pronunciato \"rimta\", da cui il medievale Rametta e successivamente nel XVI secolo Rometta.\nNel territorio romettese sono state trovate testimonianze di vita che risalgono alla prima et\u00e0 del neolitico, nella sua prima fase appartenente alla cultura di Stentinello (4000 anni prima di Cristo), all'et\u00e0 del ferro, per giungere alla necropoli del V-III secolo a.C. Intorno al V secolo d.C. a Rometta si form\u00f2 la comunit\u00e0 greco-latina che, in fuga dai centri della costa, venne qui a cercare rifugio dalle devastanti invasioni vandale.\nBen presto Rometta assunse un preciso ruolo strategico: dall'alto delle sue mura e delle sue torri controllava un buon tratto dell'antica strada che da Messina conduceva a Palermo. Chi possedeva il controllo militare di questa potente citt\u00e0-roccaforte, possedeva la chiave per prendere Messina. Rometta era l'ultima fortezza che poteva rallentare la marcia di un esercito invasore verso la citt\u00e0 dello stretto.\nTra il 725 e il 780, a Rometta trov\u00f2 asilo il vescovo di Catania, san Leone da Ravenna, detto il Taumaturgo. Dopo l'opposizione dell'altro prelato all'istituzione delle disposizioni iconoclastiche da parte degli imperatori bizantini, Costantino V (741-775) ordin\u00f2 l'arresto del vescovo oppositore. Dopo essersi rifugiato in alcuni centri dei Nebrodi, Leone trov\u00f2 riparo a Rometta. Qui si ritir\u00f2 sulle boscose colline peloritane dove visse per alcuni anni in una grotta, da eremita. Fece ritorno a Catania dove mor\u00ec nel 789.\nDurante la conquista araba della Sicilia, a Rometta si concentr\u00f2 l'ultima difesa bizantina contro l'invasione araba. In particolare, dal 963 al 965, Rometta sostenne un durissimo assedio e i suoi abitanti si contraddistinsero per un atto estremo di eroismo. Tra il 24 e il 25 ottobre 964, fra la spiaggia e la roccaforte assediata, avvenne una sanguinosa battaglia. L'armata bizantina, forte di 30.000 uomini, inviata nell'isola da Costantinopoli per spezzare l'assedio arabo su Rometta e riconquistare all'impero la Sicilia, impegn\u00f2 l'esercito assediante con impeto e con cariche di cavalleria. Ma gli Arabi, sebbene inferiori di numero, riuscirono a fermare l'avanzata degli avversari e, incitati dal proprio condottiero, Ibn \u02bfAmm\u0101r, costrinsero i bizantini alla fuga. Al termine della battaglia, oltre diecimila soldati di Bisanzio giacevano morti sul campo mentre il resto fu tratto prigioniero. Si narra che sul campo fu trovata una spada appartenuta al profeta dell'Islam, Maometto, che era stata catturata dai Bizantini in una precedente battaglia.\nL'assedio a Rometta continu\u00f2 sino al maggio successivo, quando, ormai, i difensori, senza alcuna speranza di ulteriori aiuti da Costantinopoli, stremati dalla fame e dai continui assalti portati dagli assedianti, inviarono fuori dalle mura le donne, i bambini e gli anziani superstiti che furono accolti nel campo nemico. All'alba del 5 maggio 965, gli Arabi, dopo aver offerto ripetutamente la resa ai guerrieri romettesi e ricevutone da questi il rifiuto, sferrarono l'attacco decisivo alle mura di Rometta con tutte le loro forze. I pochi difensori li accolsero con le armi in pugno: caddero tutti, ad uno ad uno, combattendo. Rometta fu saccheggiata e data alle fiamme.\nRometta sar\u00e0 riconquistata dai bizantini nel 1038, grazie alla spedizione imperiale di Giorgio Maniace, principe e Vicario dell'Imperatore di Costantinopoli, discendente dalla famiglia Imperiale di Bisanzio, che riconquist\u00f2 parte della Sicilia, ma il dominio fu breve, tanto che la Sicilia, Rometta compresa, caddero di nuovo nelle mani degli Arabi nel 1043. Sempre nell'XI secolo Rometta con tutta la Sicilia fu conquistata dai Normanni.\nIl 20 luglio 2002 alle 18:56 pomeridiane si verific\u00f2 l'incidente ferroviario di Rometta Messinese: l\"'Espresso 1932 della Laguna\" partito da Palermo e diretto a Venezia, deragli\u00f2, a causa del cedimento di una rotaia mal saldata in precedenza, proprio all'altezza della stazione di Rometta Marea. Nel tragico schianto morirono un macchinista e sette passeggeri.\nMonumenti e luoghi d'interesse.\nChiesa e monastero dei Cerei.\nDal punto di vista artistico e culturale la citt\u00e0 si ricorda innanzitutto per la chiesa in stile bizantino intitolata comunemente al \u00abSantissimo Salvatore\u00bb, ma la dedica esatta dell'edificio \u00e8 \u00abSanta Maria dei Cerei\u00bb altrimenti \u00abSanta Maria della Candelora\u00bb, la sua costruzione \u00e8 databile tra il V ed il VI secolo. La chiesa si presenta con pianta a croce greca inserita in un quadrilatero.\nDal 1320 al 1342, per garantire la sicurezza durante i tumulti dei Vespri siciliani, col permesso di Federico III di Sicilia e previa approvazione pontificia, la chiesa e il monastero della Candelora ospitarono la comunit\u00e0 di religiose provenienti dal monastero sorto secondo la regola francescana dell'Ordine dei frati minori di Basic\u00f2: monastero di Santa Chiara di Basic\u00f2.\nElisabetta di Carinzia, vedova di Pietro II di Sicilia, sollecit\u00f2 a Papa Clemente VI l'insediamento delle religiose a Messina. L'istituzione amministrata secondo la Regola di Santa Chiara nel capoluogo assunse il titolo di \u00abSanta Maria di Basic\u00f2\u00bb.\nChiesa Madre.\nLa Chiesa Madre \u00e8 intitolata a Maria Santissima Assunta. La sua facciata, recentemente restaurata, presenta dei portali tardo-rinascimentali ed una nicchia contenente una statua raffigurante la Madonna. L'interno dell'edificio raccoglie, tra l'altro, una cinquecentesca acquasantiera ed una cinquecentesca tavola raffigurante la \"Madonna col Bambino\" tra San Pietro e San Paolo.\nAltri monumenti.\nA Rometta Marea si trova la chiesa di Sant'Antonio di Padova, inaugurata il 12 giugno 1932. Tra le chiese minori cittadine degne di menzione la seicentesca chiesa della Madonna della Scala, la chiesa dei Cappuccini e convento dell'Ordine dei frati minori cappuccini contenente, tra l'altro, una tavola raffigurante la \"Trasfigurazione\".\nAl centro del paese, nel punto pi\u00f9 elevato, sono presenti i resti del cosiddetto \"Palatium Federiciano\", esempio di palazzo fortificato che, sebbene costruito per rispondere a precise esigenze militari, offriva spazi e comodit\u00e0 di una sontuosa dimora civile.\nBorgo Storico Pantano.\nIl borgo storico Pantano \u00e8 un borgo rurale abbandonato che sorge in una zona collinare vicino a Rometta. Attualmente \u00e8 iscritto al REIS, il registro delle eredit\u00e0 immateriali della Sicilia e sta subendo un progetto di riqualificazione.\nGeografia antropica.\nFrazioni.\nIl centro della frazione si estende lungo la Strada statale 113 Settentrionale Sicula e si \u00e8 sviluppato, come gli altri centri costieri adiacenti, soprattutto negli anni del boom economico, grazie alla combinazione di vari fattori come il territorio pianeggiante, la vicinanza del mare, la presenza della ferrovia e dell'Autostrada A20.\nSituata a 3 chilometri a sud del centro storico, in una vallata (415 m s.l.m.) non distante dalle pendici del monte Dinnammare (dei Peloritani), conta circa 200 abitanti; le origini pare risalgano al periodo medioevale. Fanno parte di Gimello i piccoli villaggi Monaci e Acquanova.\nSituata a 2,8\u00a0km a sud del centro storico, a met\u00e0 tra le frazioni Gimello e Santa Domenica (350 m s.l.m.); le origini risalgono al basso medioevo. Non sono presenti abitanti, ma soprattutto nel periodo estivo, \u00e8 popolata da villeggianti; gode di uno dei pi\u00f9 bei panorami della zona tirrenica settentrionale (Golfo di Milazzo, Isole Eolie).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Rometta fa parte delle seguenti organizzazioni sovracomunali: regione agraria n.5 (Montagna litoranea di Messina)."}
{"id": "32730", "revid": "533647", "url": "https://it.wikipedia.org/wiki?curid=32730", "title": "San Filippo del Mela", "text": "San Filippo del Mela (\"Santu Filippu\" o \"San Fulippu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nIl territorio, nell'entroterra di Milazzo, \u00e8 formato da ampie pianure alluvionali a nord e colline a sud. Quasi all'estremit\u00e0 meridionale del territorio comunale, su un ampio pianoro collinare, sorge il centro urbano. Si trova in collina anche la frazione di Cattafi, meta turistica, mentre in pianura sorgono Olivarella, il pi\u00f9 grande centro abitato del comune, e Corriolo, quasi al confine con il comune di Milazzo; vicino al mare sorge invece la frazione di Archi, sede di un'importante zona industriale.\nStoria.\nI primi insediamenti, nell'attuale territorio comunale, in base ad alcuni reperti archeologici ritrovati, si fanno risalire all'epoca greco-romana. Si suppone infatti che ad Archi, alla foce del torrente \"Floripotema\" si trovasse il canale navigabile costituente l'imbocco del Nauloco, ampio bacino in grado di accogliere le 300 navi della flotta di Sesto Pompeo che il 3 settembre del 36 a.C. fu sconfitto dalla flotta di Ottaviano Augusto al largo di Milazzo.\nIl conte normanno Ruggero I d'Altavilla vi fond\u00f2, in seguito ad un voto per una vittoria sugli Arabi un'abbazia, dedicandola a San Filippo d'Agira, e la affid\u00f2 ai monaci basiliani; il toponimo \u00e8 attestato per la prima volta in un documento di donazione del 1088. Il monastero fu dotato di diritti angarici e l'abate aveva diritto ad un seggio nel braccio ecclesiastico del parlamento siciliano. Nel 1094 il monastero di San Filippo, originariamente assegnato al vescovo di Messina, pass\u00f2 sotto la giurisdizione di quello di Patti e, nel 1206, alla \"prelatura nullius\" di Santa Lucia del Mela, costituita da Federico II di Svevia. Presso l'abbazia sorse un casale, le cui vicende continuarono ad essere legate alla storia di questa.\nNel 1355, Federico IV di Sicilia la riconobbe come \"ente ecclesiastico di regio patronato\" e la dot\u00f2 di privilegi ed immunit\u00e0. Data per rovinata nel 1542 in seguito ad un terremoto, fu parzialmente ricostruita alla fine del secolo ma sub\u00ec nuovi gravissimi danni in seguito ad un nuovo terremoto del 1693. Dopo una visita di monsignor De Ciocchis del 1742 \u00e8 descritta in rovina per la sua antichit\u00e0 e nella seconda met\u00e0 dello stesso secolo venne sostituita dall'attuale duomo. L'ultimo abate fu Antonio Franco Basile, nominato nel 1857 da Ferdinando II di Borbone.\nSan Filippo, amministrativamente dipendente da sempre da Santa Lucia del Mela, ottenne l'autonomia comunale il 16 ottobre 1853. Il suo territorio fu teatro di gran parte degli scontri tra Borboni e Garibaldini (supportati questi in massa dai filippesi) nei giorni precedenti alla battaglia di Milazzo del 20 luglio 1860. Nel 1877, al toponimo fu aggiunto l'appellativo di \"del Mela\", dal nome del fiume che scorre a ovest del territorio comunale e che ne \u00e8 in parte confine.\nNella seconda met\u00e0 del '900 il paese ha conosciuto un notevole sviluppo economico, trainato dalla costruzione della centrale termoelettrica Enel (oggi A2A) nella frazione Archi marina (sei gruppi, due da 160 MW e quattro da 320 MW di cui due dismessi, per un totale di 960 MW attualmente in servizio).\nSociet\u00e0.\nEvoluzione demografica.\nAbitanti:7.119 al 31-12-2005, secondo i dati dell'ufficio anagrafe del Comune\nTradizioni e folclore.\nLa festa pi\u00f9 importante, che culmina con la processione nel pomeriggio del 16 luglio, \u00e8 quella della Madonna del Carmelo, patrona del comune.\nLa Settimana Santa \u00e8 teatro della grande \"Sacra rappresentazione della Passione di Cristo\", curata dall'Associazione Teatrale \"Le Nuove Immagini\". Il Venerd\u00ec Santo, dalla solenne processione penitenziale che culmina con l'incontro tra i simulacri dell'Addolorata e dell\u2019\"Ecce Homo\", con la partecipazione della secentesca confraternita di \"Ges\u00f9 \"Ecce Homo\" - 'A Fratellanza\" , i cui partecipanti indossano un tipico costume bianco, con cappuccio appuntito calato sul volto, e mantellina rossa. Quest'ultima manifestazione \u00e8 curata dall'Associazione Culturale \"Universit\u00e0 Popolare Comprensoriale Filippese\".\nDal 16 al 24 dicembre ha luogo, di fronte ad un'antica icona, addobbata in modo caratteristico, la tradizionale \"Novena all'Addolorata\", in cui i giovani musici del Corpo Bandistico \"Amatori della Musica\" dell'UPCF si esibiscono in un ricco repertorio di musica nataliza.\nIl \"carnevale cattafese\", nella frazione di Cattafi, vede la sfilata di numerosi carri e mascherati, tra cui la tradizionale maschera degli \"scacciuni\", che ricordano gli abitanti del vecchio casale di Cattafi i quali, nel '500, riuscirono a scacciare un'orda di pirati saraceni.\nDal 31 agosto al 2 settembre di ogni anno, ricorrono i festeggiamenti in onore del Beato Mons. Antonio Franco, presso lo spiazzo antistante l'icona sita nell'omonima via. Il tutto viene organizzato dall'associazione culturale \"A sena\", che mira a valorizzare le tradizioni della Valle del Mela.\nDal 1993, patrocinata dall'Amministrazione comunale, nei mesi estivi, si svolge la manifestazione culturale e sportiva denominata \"Divertiamoci correndo\" che vede la partecipazione di atleti e personaggi della cultura e dello spettacolo di fama nazionale.\nArte.\nIl Duomo.\nGian Battista Vaccarini, l'architetto artefice della ricostruzione di Catania dopo il terremoto del 1693 e di numerose altre opere in Sicilia, fu abate dell'abbazia di San Filippo dal 1758 alla morte (1768): da lui venne probabilmente l'idea e forse anche l'originario progetto per la ricostruzione della chiesa abbaziale, perpendicolare a quella precedente, ormai in cattivo stato, e comunicante con quest'ultima utilizzando parte dell'antica abside.\nLa costruzione fu iniziata tra il 1760 e il 1768 e l'opera fu completata dal successore del Vaccarini, don Domenico Gargallo. La nuova chiesa venne dedicata ai Santi Filippo e Giacomo. Tra il 1883 ed il 1887 fu realizzato il campanile e la chiesa venne ampliata con una nuova abside. L'attuale facciata neogotica, analoga a numerosi esempi simili in provincia, risale ai primi anni del XX secolo.\nIl duomo custodisce, tra le opere pi\u00f9 importanti, le statue lignee settecentesche di San Filippo d'Agira e della Madonna del Carmelo, patrona del paese. All'altare maggiore una grande tela, ancora del '700, che raffigura la \"Vergine col Bambino tra i santi Apostoli Filippo e Giacomo\" e un dipinto collocato sopra la porta della sacrestia ottocentesco raffigurante \"Il primato di Pietro\".\nChiesa di Sant'Antonio.\nLa chiesa di Sant'Antonio, dalle origini bizantine ed un tempo dedicata a Santa Maria Odigitria, sita nel cuore del vecchio casale, custodisce un magnifico \"Ecce Homo\" in gesso e un'effigie antica della Madonna del Santo Rosario.\nPalazzo municipale.\nLungo il corso Garibaldi sorge il vecchio palazzo municipale edificato alla fine dell'Ottocento in stile neoclassico, oggi destinato ad attivit\u00e0 culturali. Il nuovo Palazzo Municipale (1996) sorge in via Crispi.\nMasseria fortificata del Belvedere.\nNella frazione di Olivarella sorge la masseria fortificata del Belvedere, sorta probabilmente nel XV secolo su un pianoro che sovrastava l'argine del Mela, a protezione dalle numerose piene del fiume (che oggi scorre a distanza per le modificazioni apportate al suo corso nel 1581). Altri borghi fortificati sorgono nei feudi vicini (Pancaldo, in territorio di Santa Lucia del Mela, Faraone, in territorio di Milazzo).\nAll'interno si ritrovano gli elementi caratteristici di questo tipo di insediamenti: la cinta muraria, il baglio, la torre di guardia, la casa del signore, gli alloggiamenti dei coloni, il\npozzo e la piccola chiesa. Quest'ultima, antichissima, forse di origine bizantina, \u00e8 intitolata alla Santissima Trinit\u00e0: al suo interno una lapide ricorda il Conte Giovan Battista Di Giovanni Ardoino, ultimo signore del feudo.\nQui fu sepolto Mons. Antonio Ura, abate di S. Lucia dal 1732 al 1735, morto a Belvedere mentre\nera in viaggio da Milazzo verso Santa Lucia.\nSport.\nVanto dei filippesi \u00e8 la tradizione cestistica portata avanti da una delle pi\u00f9 antiche societ\u00e0 sportive di basket del meridione d'Italia: la \"S.S. Peppino Cocuzza\", fondata nel 1947. \u00c8 anche molto praticato il calcio con alcune scuole calcio presenti nel territorio comunale.\nLa locale squadra di calcio denominata A.S.D. Olivarella, disputa il Campionato FIGC di 3\u00aa Categoria Messina.\nNei mesi estivi si svolge la gara nazionale di corsa su strada iscritta la calendario Fidal e organizzata nell'ambito della \"Divertiamoci correndo\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Filippo del Mela fa parte delle seguenti organizzazioni sovracomunali: regione agraria n.9 (Colline litoranee di Milazzo)."}
{"id": "32732", "revid": "125475244", "url": "https://it.wikipedia.org/wiki?curid=32732", "title": "San Marco d'Alunzio", "text": "San Marco d'Alunzio (\"Sammarcu\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFa parte del circuito dei borghi pi\u00f9 belli d'Italia. \u00c8 un comune del Parco dei Nebrodi.\nGeografia fisica.\nTerritorio.\nSan Marco dista 87\u00a0km da Messina ovest e 135 da Palermo est. \u00c8 situato sulla sommit\u00e0 del Monte Castro a 540 metri s.l.m., ai lati delle vallate dei torrenti Rosmarino e Platan\u00e0, con alle spalle la catena montuosa dei Nebrodi.\nStoria.\nLa sua fondazione risale al IV secolo a.C. e durante il periodo di dominazione greca fu un centro fiorente denominato Alontion (\u0391\u03bb\u03bf\u03bd\u03c4\u03b9\u03bf\u03bd) e batteva moneta propria.\nDurante le guerre puniche fu conquistata dai romani, che la proclamarono \"municipium\" autonomo, ribattezzandola \"Haluntium\" e, in questo periodo, la cittadina conobbe uno sviluppo artistico ed economico di cui esiste ancora testimonianza nei monumenti archeologici e in una vasta letteratura epigrafica. Sar\u00e0 citata anche da Plinio e dallo stesso Cicerone nel famoso processo contro Verre che si impadron\u00ec dei tesori di numerose citt\u00e0 siciliane.\nCon la caduta dell'Impero romano d'Occidente (nel VI secolo d.C), in un periodo di piena decadenza giunse ad \"Haluntium\" una comunit\u00e0 di profughi Bizantini da Sparta, che la chiamarono \"Demenna\", e poi dagli Arabi che circondarono l'abitato di mura e ne fecero il centro amministrativo politico di una vasta zona della Sicilia denominata Val Demone.\nSecondo lo storico Ali Ibn al-Athir gli islamici tentarono un primo assedio nel 901 riuscendo l'anno seguente a mettere in fuga gli abitanti. Ma i bizantini riuscirono nuovamente a riprenderla costringendo i musulmani nel 910 a nuove battaglie fino alla sottomissione definitiva.\nI Normanni, sconfitti gli arabi, ne fecero il loro centro di governo e la chiamarono San Marco in onore dell'evangelista e in ricordo della prima citt\u00e0 conquistata in Calabria. Dall'XI secolo fu dominio di Roberto il Guiscardo degli Altavilla, che la scelse come punto di partenza e come presidio militare per la conquista della Sicilia. In questo periodo fu edificato il monastero delle monache benedettine con l'annessa chiesa del Santissimo Salvatore.\nNel 1061 Roberto il Guiscardo vi fondava il primo castello normanno della Sicilia dedicandolo a San Marco cancellando cos\u00ec la memoria di Demenna, nel tentativo di sradicare il ricordo dell'epoca araba. Nel 1150 il geografo ibn Idris la descrive come: \"\"localit\u00e0 prospera, con una fiorente produzione di seta e con un arsenale sulla costa per la costruzione di navigli con i legni tratti dai ricchi boschi dell'entroterra.\"\nLe origini di San Marco d'Alunzio descritte da Tommaso Fazello e Filippo Cluverio sono ulteriormente integrate dall'abate Francesco Sacco che descrive sinteticamente i passaggi di propriet\u00e0 dei possedimenti.\nAbbo Filangieri e la sua famiglia governarono la citt\u00e0 sino alla fine del feudalesimo in Sicilia. Sotto il controllo della famiglia Filingeri, San Marco divenne un centro economicamente e culturalmente ben sviluppato e fu arricchito di molte chiese. Durante il loro governo in citt\u00e0 nacquero personalit\u00e0 illustri come Scipione Rebiba, divenuto cardinale, nato appunto da una Filangieri nel quartiere di San Basilio il 3 febbraio 1504, e Girolamo Lanza, eremita e fondatore dei romiti del Monte Pellegrino a cui appartenne il giovane Benedetto Manasseri da San Fratello.\nIl 30 luglio 1862 il Consiglio Comunale di San Marco deliber\u00f2, per ricordare le antiche origini del centro, di aggiungere al nome San Marco l'appellativo \"d'Alunzio\": San Marco d'Alunzio. Tuttavia nel Regio Decreto di autorizzazione alla modifica (n. 955/1862) fu commesso un errore di trascrizione e il nome divenne San Marco D'Alfonsio; con il successivo Regio decreto n. 4049 del 1867 l'errore fu corretto.\nPer un breve periodo, esattamente dal 1929 al 1933, il comune fu soppresso e aggregato a Sant'Agata di Militello.\nMonumenti e luoghi d'interesse.\nArchitetture religiose.\nDell'antica citt\u00e0 greca rimangono, nella parte bassa dell'abitato, alcune strutture del Tempio di Ercole. Di impianto bizantino sono la chiesa di San Teodoro, a croce greca, con all'interno decorazioni a stucchi del XVIII secolo, e l'Annunziata, di impianto paleo-cristiano.\nDell'originaria struttura normanna della chiesa del Santissimo Salvatore, del XII secolo, sono rimaste all'interno le colonne, con capitelli in pietra decorati con motivi bizantini a palma. \u00c8 a croce greca e decorata con disegni geometrici.\nSono pure interessanti la Chiesa madre dedicata a San Nicola di Bari e la Chiesa dell'Aracoeli, edificate in pietra e marmo locale, e numerose chiese con preziosi dipinti, stucchi, affreschi e tele, opera di maestranze locali: chiesa di Sant'Antonio, chiesa di Sant'Agostino, chiesa di San Basilio, chiesa di Santa Maria dei Poveri, chiesa del Casile, chiesa di Ges\u00f9 e Maria, chiesa di tutti i Santi, chiesa dei Quaranta martiri, chiesa di San Giuseppe, chiesa di San Giovanni, convento dei Padri Cappuccini, monastero delle Benedettine.\nArchitetture civili.\nDi particolare interesse i ruderi del castello normanno e i reperti archeologici di vari periodi (greco, romano, bizantino, arabo, normanno, aragonese), conservati al Museo Comunale San Teodoro e al Museo Parrocchiale San Giuseppe.\nScavi.\nPresso lo spiazzo all'ingresso del paese, vicino al bassorilievo (detto piano Gebbia), \u00e8 stata trovata una necropoli di epoca ellenistica con tomba a fossa e inumazione (IV-II secolo a.C.) tutte dotate di corredo funebre. In una di esse venne trovato un kottabos di bronzo della met\u00e0 del III secolo a.C. oggi conservato nel locale museo bizantino e normanno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Marco d'Alunzio fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "32733", "revid": "533647", "url": "https://it.wikipedia.org/wiki?curid=32733", "title": "San Pier Niceto", "text": "San Pier Niceto (\"Samp\u00e8ri\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nPer quanto concerne l'etimologia, il termine \"Niceto\", il quale deriva dal greco \"n\u00ecke\" (\"vittoria\"), \u00e8 stato aggiunto soltanto nel 1873. In passato, come si pu\u00f2 notare nelle carte geografiche pi\u00f9 antiche, il comune era denominato San Pietro di Monforte o San Pier Monforte, in quanto frazione del limitrofo comune di Monforte San Giorgio.\nIl comune si trova nella Valle del Niceto.\nSociet\u00e0.\nEvoluzione demografica.\nGli abitanti complessivi sono 3000 ca, ma non va trascurato un notevole numero di sanpietresi che si \u00e8 trasferito nei comuni limitrofi, tra cui Milazzo, per esigenze lavorative: nella seconda met\u00e0 del secolo scorso diverse famiglie per le stesse esigenze si sono trasferite nelle regioni economicamente pi\u00f9 avanzate dell'Italia Settentrionale nei primi anni del Novecento si \u00e8 verificato un forte processo di emigrazione verso i Paesi dell'America settentrionale e dell'America latina, specialmente Venezuela.\nGeografia antropica.\nFrazioni.\nIl comune comprende 5 frazioni: San Pier Marina, S. Biagio (si affaccia sul Mar Tirreno), Serro, Zifronte, Pirrera.\nEventi.\nGli eventi tradizionali sono molteplici e la maggior parte sono di natura religiosa, come l'\"infiorata\" del Corpus Domini, manifestazione giunta per l'anno 2015 alla XVIII edizione, che consiste nella decorazione floreale delle vie pi\u00f9 importanti del paese con raffigurazioni di celebri personaggi biblici e di figure che si sono contraddistinte nella vita religiosa. Si svolge lungo il dedalo di stradine e vicoli che collegano la parte bassa della cittadina, a partire dal quartiere gravitante attorno alla Chiesa del Carmine fino alla sommitale Chiesa di San Rocco, attraverso tutto il reticolo del centro storico.\nUn'altra manifestazione ricorrente \u00e8 la \"sagra del biscotto\", che consente la degustazione del tipico \"biscotto sampiroto\", accompagnato dalla tradizionale granita al limone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Pier Niceto fa parte delle seguenti organizzazioni sovracomunali: regione agraria n.9 (Colline litoranee di Milazzo).\nMonumenti e luoghi d'interesse.\nArchitetture religiose.\nQueste sono alcune delle chiese pi\u00f9 importanti di San Pier Niceto:"}
{"id": "32734", "revid": "292162", "url": "https://it.wikipedia.org/wiki?curid=32734", "title": "San Piero Patti", "text": "San Piero Patti (\"Sanperi\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGi\u00e0 chiamato \"San Pietro sopra Patti\" (fino al 1912), il paese fa parte del Consorzio Intercomunale Tindari-Nebrodi.\nGeografia fisica.\nIl territorio del comune di San Piero Patti presenta la forma di una foglia di edera. Esso confina: a sud-est con Montalbano Elicona per 10,5\u00a0km, a sud-ovest con Raccuja per 9,2\u00a0km, a nord-ovest con Sant'Angelo di Brolo per 1,6\u00a0km, a nord con Librizzi per 7\u00a0km, e confina inoltre per pochi tratti con i comuni di Patti e Floresta. Dista 60\u00a0km da Messina e 180 da Palermo.\nLa contrada in cui il territorio di San Piero si congiunge con quello di Patti, prende il nome di \"Quattrofinaidi\" (dal latino \"quattuor fines\", cio\u00e8 \"quattro confini\") in quanto in essa si congiungono i confini dei comuni di San Piero Patti, Patti, Montalbano Elicona e Librizzi.\nFra i monti pi\u00f9 alti: Monte Uomo Morto sul confine con Montalbano Elicona \u00e8 alto 1267 m s.l.m.; Monte San Pietro sul confine con Raccuja \u00e8 alto 1185 m; Monte Cocuzza sul confine con Raccuja \u00e8 alto 1051 m; Monte Renazzo sul confine con Montalbano Elicona \u00e8 alto 1049 m. Cosicch\u00e9 il punto pi\u00f9 alto del territorio di San Piero raggiunge i 1267 m di altezza mentre quello pi\u00f9 basso si trova in localit\u00e0 Casale-Divisa ed \u00e8 alto 253 m.\nNelle zone pi\u00f9 alte del territorio, in particolar modo in contrada Taffuri, \u00e8 possibile ammirare i cubburi, tipiche costruzioni rurali testimoni dell'antica civilt\u00e0 contadina.\nIn localit\u00e0 Fontana del Re, nasce il fiume Timeto che, ricco di affluenti (Gar\u00ec, Cannula, Sciardi, Urgeri, Lesinaro, Mancusa, Pantania, Menta, Salzo, Rizzoso, Mari\u00e0 e Mangano), attraversa i territori di San Piero, Librizzi e Patti per poi sfociare nel mar Tirreno.\nIl territorio di San Piero si estende per una superficie di km\u00b2 41.63; la quota altimetrica del centro abitato \u00e8 di 440 metri s.l.m.\nStoria.\nIl nome che anticamente i greci diedero a San Piero Patti \u00e8 \"Petra\" in riferimento ad una grande roccia di granito rosso presente in quel territorio. A San Piero infatti vissero numerosi coloni greci che fondarono la comunit\u00e0 di Petra e che intrattenevano rapporti commerciali con le altre comunit\u00e0 di Abacena e Tindari. Con l'avvento del Cristianesimo l'antica denominazione \"Petra\" fu trasformata in \"Sanctus Petrus\" e dopo ancora \"Sanctipetri supra Pactas\" (San Pietro sopra Patti).\nCon l'avvento degli Arabi in Sicilia, anche San Piero fu occupata dai saraceni: il loro esercito risalendo il fiume Timeto giunse nell'antico insediamento di cui occup\u00f2 il versante periferico meridionale a ridosso del corso d'acqua. In quel luogo nacque l'antico quartiere saraceno conosciuto col nome di \"Arabite\". San Piero conobbe un nuovo periodo di prosperit\u00e0 durante il regno del Gran Conte Ruggero I di Sicilia. Egli, forte dell'appoggio di un esercito inviatogli dal Marchese del Monferrato, scacci\u00f2 i musulmani da San Piero e pose il suo territorio sotto la regia amministrazione. Molti dei guerrieri di origine piemontese e provenzale venuti al seguito di Ruggero s'insediarono definitivamente a San Piero, come testimoniato dal dialetto galloitalico locale.\nDopo la morte di Federico II di Svevia (Federico II di Svevia e I di Sicilia) sotto cui San Piero continuava ad essere territorio demaniale, il suo successore Corrado I lo trasform\u00f2 in territorio feudale affidandolo ai De Sidot e successivamente agli Orioles.\nNel 1356 il Re Federico IV d'Aragona soggiorn\u00f2 nel castello di San Piero Patti dopo aver riportato la pace nel feudo sampietrino a seguito di una protesta popolare contro la Baronia. La regina Maria di Sicilia nel 1377 riaffid\u00f2 la baronia di San Piero agli Orioles che la mantennero fino al 1646 anno in cui pass\u00f2 nelle mani della famiglia Caccamo. Gli ultimi nobili ad essere investiti del titolo di baroni di San Piero furono i Corvino. Cinque anni dopo la morte del barone Girolamo Corvino Filingeri, nel 1812, il Parlamento Siciliano mise fine agli stati feudali in Sicilia e San Piero, insieme a tutte le altre cittadine, venne posto sotto il diretto controllo dello Stato. Nel periodo garibaldino a San Piero furono reclutati numerosi volontari tra cui lo scienziato Giovanni Gorgone.\nFederico IV d'Aragona a San Piero Patti.\nManfredo e il fratello Giovanni Orioles governarono in malo modo la citt\u00e0 maltrattando la popolazione e usurpando i nobili del luogo. Ben presto i due signori divennero i nemici del popolo sampietrino a tal punto che la popolazione sfog\u00f2 il proprio malcontento in una sanguinosa rivolta. Intorno al 1350 il popolo prese possesso del castello di San Piero, uccidendo l'odiato barone Giovanni e saccheggiando la sua residenza signorile. Da quel giorno il governo della citt\u00e0 di San Piero rimase nelle mani dell\"'Universitas\" ovvero dell'Amministrazione locale precedentemente nominata dai baroni. Nessuno degli Orioles fece pi\u00f9 ritorno a San Piero. Quando nel 1353, dopo la morte di Ludovico, Federico IV d'Aragona divenne re di Sicilia, venuto a sapere dei fatti accaduti a San Piero nei tempi anteriori alla sua ascesa al trono, giustific\u00f2 il comportamento dei sampietrini tenendo conto della risaputa efferatezza dei baroni Orioles. Nel dicembre del 1356 Federico IV (detto anche Federico III di Sicilia) giunse a San Piero con la sua corte e fu accolto con immensa gioia dal popolo della citt\u00e0. Motivo della sua visita era l'intenzione di farsi un'idea della condizione dell'amministrazione cittadina dopo la caduta degli Orioles. Il re dimor\u00f2 nel castello di San Piero dal 6 fino a tutto il 9 dicembre, tra gli inni e le acclamazioni del suo popolo. Federico ripart\u00ec il giorno 10 alla volta di Castiglione di Sicilia; il giorno 11 dopo aver ascoltato le richieste del popolo sampietrino rivoltegli durante il suo soggiorno, il re eman\u00f2 un provvedimento con il quale la citt\u00e0 di San Piero con tutti i suoi territori furono annessi al regio demanio. Il sovrano inoltre affid\u00f2 in custodia all'amministrazione sampietrina tutti i beni mobili che erano stati possesso dei feudatari Orioles premiando il popolo per la sua fedelt\u00e0 al re. San Piero rimase terra demaniale finch\u00e9 visse Federico IV. Durante il regno di Maria di Sicilia a causa di alcune interferenze messe in atto da funzionari e nobili, San Piero insieme a Raccuja divenne nuovamente feudo degli Orioles in particolare del barone Berengario Orioles Lanza. Ogni anno in agosto nella citt\u00e0 viene organizzata la ricostruzione storica della venuta di Federico a San Piero. Durante la manifestazione hanno luogo il corteo storico con costumi d'epoca ed intrattenimenti musicali e gastronomici vari. Il tutto all'interno della cornice storico-artistica dei quartieri Castello e Arabite.\nBlasonatura dello stemma comunale di San Piero.\nLa raffigurazione del terzo quadrante dello stemma comunale, \u00e8 il blasone della Famiglia Orioles, in passato detentrice della baronia di San Piero Patti.\nMonumenti e luoghi d'interesse.\nSan Piero Patti \u00e8 oggetto di richiamo per le sue bellezze naturali e storiche. Ne \u00e8 emblematica testimonianza l'antico quartiere arabo detto \"Arabite\".\nChiesa di Santa Maria Assunta.\nLa Chiesa di Santa Maria Assunta, costruzione tardo-cinquecentesca dalle rifiniture artistiche non comuni, \u00e8 considerata una tra le chiese pi\u00f9 belle di tutta la citt\u00e0 metropolitana di Messina. Il tempio \u00e8 caratterizzato da un soffitto in legno a cassettoni scolpito in stile barocco con al centro un alto rilievo di Maria Santissima Assunta. Le colonne, le arcate e le finestre sono scolpite nella pietra locale cos\u00ec come il portale della sacrestia. L'altare del Crocifisso \u00e8 costruito in marmo locale mentre il crocifisso stesso \u00e8 un capolavoro della \"Scuola Siciliana\". L'altare di San Biagio presenta numerosissimi bassorilievi, tutti scolpiti in legno mentre la statua \u00e8 un'opera della \"Scuola del Gagini\". Fuori oltre alla facciata adornata da statue di santi, si nota l'arco romanico che unisce la chiesa al maestoso campanile alto pi\u00f9 di trenta metri e arricchito con finestre scolpite in puro stile barocco.\nChiesa del Carmine.\nUn'altra opera di indiscusso valore artistico \u00e8 la Chiesa del Carmine con l'annesso Convento dei Carmelitani calzati. Esso fu fondato intorno al 1570 ed ebbe vita fino al 1866, anno in cui furono confiscati i beni della curia ecclesiale. Nel convento esistevano scuole di pittura, scultura, ebanisteria, filosofia e teologia. Famosa era la biblioteca del monastero, di cui ormai non rimane pi\u00f9 nulla. Nella chiesa attigua si possono ammirare affreschi di splendida fattura tra cui un grandioso dipinto, in stile barocco, al centro del soffitto, datato 1722, opera di uno Span\u00f2, che era stato alunno della scuola del convento e che successivamente ne era divenuto maestro. La maggior parte delle opere artistiche custodite nella Chiesa, sono state realizzate dagli allievi della scuola del convento. Purtroppo, molte sono andate distrutte. Tutt'oggi \u00e8 possibile visitare il chiostro del convento i cui lavori di restauro sono terminati nel 2002. Nella Chiesa attigua, \u00e8 da ammirare la statua di Maria SS. del Carmine, opera dalla Scuola del Gagini, scolpita nel 1629 a Palermo. L'opera \u00e8 posta al centro di un grandioso altare in legno.\nChiesa Madre e altri edifici di culto.\nLa Chiesa Madre o Duomo trae le sue origini nella seconda met\u00e0 del Trecento; fu ripetutamente ristrutturata nel corso dei secoli a causa di terremoti(specie quello del 1783) ed oggi presenta al suo interno rilevanti opere di scultura gaginesca come Maria SS. dell'Idria e S. Caterina d'Alessandria. Da notare gli altari della Madonna del Rosario e quello di San Pancrazio. Il coro posto dietro l'altare \u00e8 scolpito nel legno ed \u00e8 opera di grande pregevolezza.\nAltre due piccole chiese da citare per la loro bellezza sono la Chiesa dell'Annunziata e la Chiesa della Madonna delle Grazie.\nFontane.\nTra i tesori pi\u00f9 belli di questa cittadina vi \u00e8 anche la fontana di San Vito esempio eloquente del fulgore del barocco siciliano. Essa venne eretta nel 1686 per volere di Giuseppe Caccamo Orioles barone di San Piero Patti. \nRisale, invece al 1875 la Fontana del Tocco eretta all'ombra del campanile della Chiesa di Santa Maria in marmo bianco di Carrara.\nSociet\u00e0.\nSan Biagio e Maria SS. della Catena patroni di San Piero.\nI patroni della citt\u00e0 di San Piero sono la Madonna della Catena e San Biagio vescovo e martire. Il loro culto tra i sampietrini si diffuse gi\u00e0 nei primi secoli dell'avvento del Cristianesimo e tuttora i due santi vengono annualmente festeggiati con solenni riti e processioni. La festa di San Biagio ricade la prima domenica di ottobre mentre quella della Madonna della Catena la prima domenica dopo Pasqua.\nSan Biagio fu vescovo di Sebaste in Armenia e mor\u00ec martire nel 316 sotto Licinio imperatore. Secondo alcune leggende San Biagio liber\u00f2 un bambino da una spina conficcataglisi in gola e per questo \u00e8 considerato il santo protettore contro i mali della gola. La festa secondo il calendario cristiano ricade il 3 febbraio, all'indomani della Purificazione. In questo giorno si usa benedire la gola dei fedeli con due candele benedette, invocando la protezione del santo. \nLa data della festa \u00e8 stata spostata alla prima domenica d'ottobre poich\u00e9 nel mese di febbraio, a causa delle avverse condizioni climatiche, non era possibile organizzare particolari festeggiamenti. Nel mese di ottobre, si svolge la tradizionale fiera di venditori ambulanti, oltre a giochi popolari e spettacoli musicali e di vario genere. In passato, l'usanza di festeggiare il Santo ad ottobre era legata anche alla vendita delle nocciole, produzione un tempo fiorente nel territorio.\nLa Madonna della Catena \u00e8 la prima patrona di San Piero; il suo culto \u00e8 diffuso anche in altri paesi limitrofi, ad esempio Librizzi; il culto di Maria SS. della Catena ebbe inizio a Palermo dove si narra sia avvenuto il miracolo della liberazione di alcuni condannati a morte da parte della Madonna. La famiglia degli Orioles incoraggi\u00f2 la diffusione della devozione nei confronti di questa madonna in San Piero e in tutti i comuni vicini.\nCultura.\nMedia.\nEmittenti Radio e TV esistenti nel passato a San Piero Patti.\nA partire dagli anni settanta e fino all'avvento della Legge Mamm\u00ec nel 1990, a San Piero Patti sono esistite alcune emittenti radiofoniche e un'emittente televisiva. Esse si configuravano come attivit\u00e0 di tipo comunitario, dai palinsesti semplici, e non mancavano di tenere informato il bacino d'utenza su ogni tematica di attualit\u00e0 e cronaca locale.\nEmittenti Radiofoniche:\nL'emittente televisiva attiva nella cittadina era TeleNebrodi.\nPeriodici\n- esistenti in passato\n- esistenti oggi\nEventi.\nCarnevale sampietrino.\nOgni anno in occasione di questa festa le sale da ballo della cittadina si riempiono di gente proveniente anche o soprattutto dai comuni limitrofi. Le serate danzanti carnascialesche si protraggono per tutta la settimana grassa, ed in pi\u00f9 a San Piero si balla anche il sabato successivo al carnevale: quest'ultima serata viene definita \"Carnevalone\". Ma il piatto forte del carnevale sampietrino \u00e8 la sfilata di carri allegorici e gruppi in maschera che avviene solitamente la domenica successiva al \"gioved\u00ec grasso\". In questa occasione un tripudio di musica e colori invade le vie del centro di S. Piero portando allegria e spensieratezza nel cuore dei sampietrini.\nGeografia antropica.\nFrazioni.\nLe frazioni principali del comune di San Piero Patti sono: Balze, Boschitto (Mancusa di mezzo), Breuda, Brignieri, Brovina, Cannavar\u00ec, Circium\u00ec (Cicciumi), Divisa, Fiumara, Fontana Madonna, Fontanavina, Fossaneve, Frassinello, Gar\u00ec, Grangiorno, Lacuniere, Latro, Linazza, Malu Passu, Manche-Mancusa/Boschitto, Manganello, Mangravita, Mari\u00e0, Martinello, Mazzamonaco, Mindozzu, Pantania, Pedata Mula, Piano San Giovanni, Pietre Lunghe (o Pietri-Lunghi), Quattrofinaidi, Rag\u00f2, Ramondino, Rocche, Salzo, Sambuco (include Luparotto, Santa Lucia, San Giovanni, Malaborsa), Santa Maria, Sardella, Sciardi, Spaditta, Tafuri, Tesoriero, San Giorgio, Verdu'.\nBoschitto.\nBoschitto \u00e8 situato a met\u00e0 della strada provinciale S. Piero Patti - Raccuja. La contrada conta circa 100 abitanti ed \u00e8 nota anche con il nome di \"Mancusa di mezzo\". Deve il suo nome all'esistenza di un bosco che ricopre il suo territorio ormai da secoli.\nNella contrada fu edificata a spese di Giuseppe Argeri, gi\u00e0 sindaco di San Piero Patti, una piccola chiesa nella quale \u00e8 custodita una statua della Madonna del Rosario scolpita dal maestro Riccardo Ghio di Massa. Ogni anno, in settembre, in questa contrada, a spese degli abitanti e con il contributo del comune di San Piero Patti, viene celebrata la festa in onore della Madonna.\nFiumara.\nFiumara \u00e8 una delle frazioni del Comune di San Piero Patti. Da sempre le vallate della frazione sono state coltivate a noccioleto, per cui essa \u00e8 stata sempre la pi\u00f9 valida risorsa economica dei cittadini del paese. Si estende a ridosso di gran parte del tratto iniziale del torrente Timeto e data la vicinanza del fiume, fin dai tempi pi\u00f9 remoti, nella frazione si sono insediati molini ad acqua per la macinazione del grano e gualchiere destinate alla raffinazione e alla coloritura delle stoffe e fabbricati per la concia del cuoio e dei pellami.\nSambuco.\nIl nome della frazione deriva dalle numerose piante di Sambuco che sono sempre cresciute in questo luogo. La contrada di Sambuco include le localit\u00e0 di Liparotto, Santa Lucia, San Giovanni, Malaborsa. \u00c8 una delle contrade pi\u00f9 popolate del comune; il suo territorio \u00e8 coperto di noccioleti e grazie alla sua posizione, molto alta rispetto al centro abitato di San Piero, da l\u00ec si gode un bel panorama. Ogni anno viene organizzata la \"festa di Sambuco\", in onore della Madonna del Carmelo, durante la quale si svolge la sagra \"d\u00fb pani c\u00e0uddu cunzatu\", occasione nella quale si distribuisce gratuitamente il pane caldo preparato in casa.\nLinazza.\nQuesta frazione deve il suo nome all'odore caratteristico dei cumuli di \"linazza\" ossia gli scarti della pianta di lino, che veniva coltivata e cresceva rigogliosa in quella terra.\nAmministrazione.\nAltre informazioni amministrative.\nIl comune di San Piero Patti fa parte delle seguenti organizzazioni sovracomunali: regione agraria n.2 (Nebrodi nord-occidentali)."}
{"id": "32735", "revid": "533647", "url": "https://it.wikipedia.org/wiki?curid=32735", "title": "San Salvatore di Fitalia", "text": "San Salvatore di Fitalia (\"Santu Sarvaturi\" in siciliano, \"U Sarvaturi\" in fitalese) \u00e8 un comune italiano di abitanti della citt\u00e0 metropolitana di Messina in Sicilia.\nMonumenti e luoghi d'interesse.\nArchitetture religiose.\nChiese.\nQueste sono alcune delle chiese pi\u00f9 importanti di San Salvatore di Fitalia:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Salvatore di Fitalia fa parte delle seguenti organizzazioni sovracomunali: regione agraria n.8 (Colline litoranee di Patti).\nSport.\nCalcio.\nLa principale squadra di calcio del paese \u00e8 l'US Fitalese 1981, che milita in Terza Categoria. I colori sociali sono il bianco e il rosso.\nDisputa le sue partite allo stadio comunale \"Giuseppe Monachino\"."}
{"id": "32737", "revid": "533647", "url": "https://it.wikipedia.org/wiki?curid=32737", "title": "Sant'Alessio Siculo", "text": "Sant'Alessio Siculo (\"S\u00e0nt'Alessi\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nFa parte del comprensorio della Valle d'Agr\u00f2 e aderisce all'Unione dei comuni delle Valli joniche dei Peloritani.\nStoria.\nLa regione costiera in cui si trova l'abitato di Sant'Alessio \u00e8 stata scarsamente popolata in epoca medioevale, a causa dell'elevata esposizione di quell'area alle incursioni dei pirati saraceni. In questo periodo l'epicentro delle attivit\u00e0 socio-economiche (prevalentemente agricoltura e pesca) che si svolgevano a Sant'Alessio era Forza d'Agr\u00f2, oggi comune contiguo e all'epoca citt\u00e0 di primaria importanza.\nDi questo periodo storico rimangono alcune tracce nel quartiere vecchio, immediatamente sottostante il promontorio su cui sorge Forza d'Agr\u00f2. \nLa cessazione della minaccia di incursioni dal mare e lo sviluppo delle vie di comunicazione costiere hanno prodotto in tutta la regione un lento ed inesorabile flusso migratorio dalle localit\u00e0 montane, un tempo unico rifugio sicuro, a quelle costiere, maggiormente integrate in un sistema economico non di pura sussistenza.\nCi\u00f2 ha comportato per Sant'Alessio un significativo incremento demografico associato alla crescita del nucleo urbano.\nIn occasione della seconda guerra mondiale, il borgo di Sant'Alessio Siculo conobbe direttamente la ferocia nazista, il 14 agosto 1943, alcuni soldati delle SS massacrarono, senza motivo alcuno, l'arciprete del paese don Antonio Musumeci ed i coniugi Cosimo Scarcella e Letteria Malambr\u00ec. \nNel 1948 con Legge regionale n. 12 del 7 giugno, Sant'Alessio ottenne l'autonomia comunale da Forza d'Agr\u00f2.\nMonumenti e luoghi d'interesse.\nAll'interno del territorio comunale, sul promontorio noto come \"Capo Sant'Alessio\" sorge un castello di epoca normanna. Sulle pendici montuose del \"Capo\" sono ancora visibili i resti di fornaci utilizzate per il trattamento della calce.\nNel quartiere della Madonna del Carmelo si trova una chiesa risalente anch'essa al periodo normanno. Sempre nella stessa zona, come anche in altre, sono presenti edifici residenziali antichi, in parte abbandonati. Il paese ospita inoltre la Villa Genovesi.\nInfrastrutture e trasporti.\nFerrovie.\nSant'Alessio dispone di una stazione sulla linea ferroviaria Messina-Siracusa.\nAmministrazione.\nSindaci di Sant'Alessio Siculo.\nLa seguente tabella contiene i nominativi dei sindaci delle amministrazioni comunali succedutesi dall'istituzione del comune di Sant'Alessio Siculo, nel 1948, ai giorni nostri,\nAltre informazioni amministrative.\nIl comune di Sant'Alessio Siculo fa parte delle seguenti organizzazioni sovracomunali: regione agraria n.6 (Montagna litoranea dei Peloritani)."}
{"id": "32738", "revid": "292162", "url": "https://it.wikipedia.org/wiki?curid=32738", "title": "Sant'Angelo di Brolo", "text": "Sant'Angelo di Brolo (\"Sant'\u00c0ncilu i Brolu\" in ) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nLe origini del centro abitato, cos\u00ec come \u00e8 oggi disposto, risalgono alla campagna Normanna contro i Saraceni condotta da Ruggero II D'Altavilla, il quale dopo aver vinto una battaglia nell'attuale contrada Altavilla, secondo leggenda grazie all'intercessione dell'arcangelo Michele, eresse un convento a memoria dell'evento e lo affid\u00f2 ai padri Basiliani.\nIntorno al convento nacque il centro abitato. Erasmo fu il primo abate.\nTuttavia erano gi\u00e0 presenti nel territorio quattro casali greci.\nIl paese fu assoggettato alla dinastia feudale degli abati del monastero di San Michele. Raggiunse il suo massimo sviluppo fra i secoli XVI e XVII grazie all'avvio della produzione della seta. Ricco di monumenti architettonici, in prevalenza religiosi fra cui la Chiesa madre con uno stupendo portale intagliato, la chiesa dei Santi Filippo e Giacomo, l'abbazia di San Michele Arcangelo voluta dal conte Ruggero d'Altavilla, il Castello e la torre di Piano Croce.\nIl paese, anche solo con mille abitanti, fu storica residenza di numerosi nobili, tra cui il principe di Sant'Elia Natoli, figlio di Blasco, fondatore del monastero di Santa Chiara, principe di Sperlinga e di Camporotondo, e anche i principi di Galati, il principe di Sant'Antonino, la principessa Isabella di Cerami, i Lanza, gli Spucches, Francesca Natoli, moglie del barone Caldarera, sorella del marchese Vincenzo Natoli, in quegli anni presidente del Regno.\nNel 1359 sotto il regno di Federico IV di Sicilia la fortificazione e i possedimenti sono assegnati a Vinciguerra d'Aragona.\nLeggende.\nLa leggenda pi\u00f9 conosciuta \u00e8 quella di \"Pietra Zita\", secondo cui nell'omonima localit\u00e0 \u00e8 nascosto un tesoro, intangibile perch\u00e9 difeso dallo spirito di una ragazza, promessa sposa (la \"zita\" cio\u00e8 la fidanzata), rapita e uccisa, non essendosi piegata alle voglie dei briganti.\nSi narra che nel corso della battaglia tra Normanni e Saraceni, il conte Ruggero d'Altavilla, stanco e stremato di aver combattuto una giornata intera contro il nemico senza alcun risultato, invoc\u00f2 la grazia dal Cielo. Le sue preghiere vennero esaudite, gli apparve l'immagine trionfante di san Michele arcangelo, il giorno si ferm\u00f2, il sole non tramont\u00f2 finch\u00e9 il nemico non fu sconfitto. In segno di gratitudine il Conte fece erigere nei pressi del luogo in cui si svolse la battaglia una cappella votiva in onore di san Michele arcangelo.\nLa leggenda di Castelluccio \u00e8 stata riportata dallo scrittore lituano Karl Grass. Egli racconta che nei terreni intorno alla montagna di Castelluccio sia nascosto un tesoro al quale \u00e8 indissolubilmente legato anche il destino della terra di Sicilia. Il sultano di Costantinopoli infatti avrebbe affermato \"la Sicilia rester\u00e0 povera fino a quando il tesoro di questa montagna non sar\u00e0 dissotterrato\". Da quel momento in poi, folle di giovani e meno giovani si sono impegnati per scovare il tesoro senza alcun risultato. Una volta, un giovane cerc\u00f2 di scendere in una cavit\u00e0 della montagna dove aveva scorto una grande quantit\u00e0 di oro. Improvvisamente, per\u00f2, la terra inizi\u00f2 a chiudersi sopra di lui; spaventato, chiam\u00f2 in aiuto tutti i Santi e solo cos\u00ec riusc\u00ec a salvarsi, ma il tesoro spar\u00ec sotto una massa di terra e da allora non fu pi\u00f9 ritrovato.\nLa leggenda di Franco \u00e8 legata al luogo denominato Fosso di Franco, sito nei pressi dei resti della chiesetta di San Giuseppe. Franco era uno schiavo di origine etiope, dedito alla coltivazione degli alberi di gelso per la produzione del baco da seta, su cui si poggiava l'economia santangiolese dei secoli passati. Lo schiavo, approfittando dell'assenza del padrone, avendo scorto del materiale aureo cerco di estrarlo ponendo il materiale in cui pensava si trovasse l'oro su delle cataste di legna ricavate dagli alberi di gelso appositamente tagliati. Tutto ci\u00f2 scaten\u00f2 l'ira del padrone che, nonostante l'esito positivo dell'estrazione e le scuse del servo, decise di fucilare lo schiavo dandogli poi sepoltura nel posto, ancor oggi chiamato Fosso di Franco.\nSimboli.\nLo stemma e il gonfalone del comune di Sant'Angelo di Brolo sono stati concessi con decreto del presidente della Repubblica Italiana del .\nCultura.\nIstruzione.\nScuole.\nNel Comune di Sant'Angelo di Brolo sono presenti le seguenti istituzioni prescolastiche e scolastiche:\nCucina.\nLa cucina santangiolese \u00e8 caratterizzata principalmente da tre elementi fondamentali: salame, dolci e nocciola.\nEcco un elenco dei prodotti tipici principali:\nEventi.\nNumerosi sono gli eventi che si tengono sul territorio di Sant'Angelo di Brolo, concentrati soprattutto nel periodo estivo ed organizzati dall'Amministrazione Comunale, dai soggetti privati titolari di attivit\u00e0 commerciali e da Associazioni Culturali, tra i quali:\nCuriosit\u00e0.\nNel maggio del 2013 l'allora Presidente degli Stati Uniti d'America, Barack Obama, invi\u00f2 una lettera all'allora sindaco di Sant'Angelo di Brolo, Basilio Caruso, ringraziandolo per la vicinanza dimostrata alla nazione americana con l'organizzazione di un evento commemorativo in onore delle vittime del Massacro alla Sandy Hook Elementary School. La lettera \u00e8 oggi conservata presso il Museo degli Angeli.\nSociet\u00e0.\nGemellaggi.\nSant'Angelo di Brolo, nell'ambito del progetto \"Gemellangelo\", \u00e8 dal 2010 gemellato con i seguenti comuni italiani:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Sant'Angelo di Brolo fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "32739", "revid": "533647", "url": "https://it.wikipedia.org/wiki?curid=32739", "title": "Santa Domenica Vittoria", "text": "Santa Domenica Vittoria (\"Santa Duminica\" in siciliano) \u00e8 un comune italiano di abitanti della citt\u00e0 metropolitana di Messina in Sicilia. \u00c8 uno dei comuni del Parco dei Nebrodi.\nGeografia fisica.\nSanta Domenica Vittoria si trova al confine orientale del Parco dei Nebrodi, vicino a dove sorge il fiume Alcantara. Il paese \u00e8 uno dei migliori punti di osservazione del versante settentrionale dell'Etna nella quale si versano le rare colate laviche del versante nord e nord-est del vulcano. Inoltre, lo scarso inquinamento luminoso rende la zona un punto di osservazione del cielo stellato per fotografi e astronomi amatoriali.\nIl paese essendo molto vicino al confine con il lato orientale del Parco dei Nebrodi \u00e8 uno dei punti di ingresso alle zone picnic \u00e8 a svariati percorsi. Inoltre essendo attraversato dalla Strada statale 116 Randazzo-Capo d'Orlando un percorso che collega il versante settentrionale dell'Etna con la costa tirrenica del Messinese, attraverso i monti Nebrodi \u00e8 uno dei percorsi usati dai ciclisti amatoriali e dalle organizzazioni sportive di ciclismo.\nIl paese \u00e8 costruito sulle colline argillose sud-orientali dei Nebrodi, zona soggetta a cedimenti del terreno causati dall'acqua. Un esempio storico di cedimento del terreno \u00e8 del marzo 1996, quando a causa dell'acqua si verific\u00f2 uno slittamento del terreno che distrusse parte del tracciato della SS116. A causa di questo tipo di terreno argilloso il paese sta sprofondando a valle. Infatti il paese si trovava a 1080 metri di altitudine, ma a oggi si trova a 1027 metri.\nStoria.\nIl paese \u00e8 di origine feudale, risalente al XVII secolo. Cominci\u00f2 ad esistere con il nome attuale a partire dal 1628, come feudo della famiglia Pagano che lo acquist\u00f2 dal marchese di Roccella, Michele Spadafora Maniaci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Santa Domenica Vittoria fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "32741", "revid": "292162", "url": "https://it.wikipedia.org/wiki?curid=32741", "title": "Santa Marina Salina", "text": "Santa Marina Salina (\"Santa Marina\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 ubicato nell'isola di Salina, nell'arcipelago delle isole Eolie.\nGeografia fisica.\nTerritorio.\nIl comune di Santa Marina Salina \u00e8 situato nella parte orientale dell'isola di Salina, alle pendici del Monte Fossa delle Felci (alto 962 m s.l.m. e punto pi\u00f9 alto di tutte le isole Eolie) e del Monte Rivi. Copre il territorio che va dalla parte sommitale dei monti fino al mare. \u00c8 una zona fitta di vegetazione, composta di eucalipti, eucalipti rossi, acacie, ontani, olmi, pini, lecci, castagni, felci e molti altri. Sul litorale \u00e8 situato il paese di Santa Marina Salina, al cui centro c'\u00e8 la chiesa parrocchiale e i principali negozi e locali notturni. All'estremit\u00e0 sud del comune \u00e8 situata la frazione di Lingua, nei pressi di un laghetto di acqua salata.\nOrigini del nome.\nIl nome del paese deriva dal culto di Santa Marina (cui \u00e8 dedicata anche una delle chiese dell'abitato), che si diffuse nell'isola a partire dal XVI secolo. Tale culto venne probabilmente portato da coloni di origine veneta (Santa Marina \u00e8 compatrona di Venezia), che arrivarono esuli alle Eolie da varie localit\u00e0 del Mediterraneo, a causa del progressivo ridursi dei territori della Repubblica di Venezia conquistati dall'Impero ottomano.\nLa specificazione \"Salina\" venne aggiunta quando il paese si costitu\u00ec a comune autonomo, nel 1909, forse per distinguersi dal gi\u00e0 esistente comune di Santa Marina, in Campania. Fa riferimento al nome dell'isola, che deriva dal gi\u00e0 citato laghetto di acqua salata situato in localit\u00e0 Lingua, utilizzato in epoca antica come salina: il laghetto diede il nome all'intera isola.\nStoria.\nI ritrovamenti archeologici testimoniano che l'isola di Salina era abitata fin dal V millennio a.C. Al III millennio a.C. risale la colonizzazione dell'isola da parte di genti di stirpe greca, probabilmente gli Eoli. Altri ritrovamenti testimoniano la presenza umana nel territorio di Santa Marina Salina nel XV secolo a.C. (area archeologica della Portella). In seguito alla distruzione di questo insediamento, probabilmente compiuto dagli Ausoni, l'isola rest\u00f2 presumibilmente disabitata fino al VI secolo a.C., quando Lipari e di conseguenza Salina furono popolate da genti di stirpe dorica, che fecero di Santa Marina Salina il centro principale dell'isola. Nei secoli successivi si susseguirono poi greci, romani e bizantini, fino alla conquista degli arabi nell'840. Nel XII secolo l'isola venne poi popolata da profughi amalfitani, che sbarcarono a Malfa.\nIn tempi recenti, nel 1867 l'isola di Salina, essendo l'unica delle Eolie (oltre a Lipari) a essere densamente popolata, venne ordinata a comune autonomo, staccandosi da quello di Lipari, che rimase sulle altre sei isole. Venne cos\u00ec creato il comune di Salina, con capoluogo a Santa Marina. Gli altri paesi dell'isola per\u00f2 mal sopportavano di dover dipendere dal capoluogo, sicch\u00e9 nel 1909 si arriv\u00f2 alla separazione nei tre comuni di Santa Marina Salina, Malfa e Leni.\nStemma comunale.\nLa parte superiore riporta sette stelle che rappresentano le isole Eolie, disposte in modo che Salina stia al centro, oltre alla trinacria, simbolo della Sicilia. Nella parte inferiore sono rappresentate l'isola di Salina vista dal mare e un'ancora, simbolo della navigazione.\nSociet\u00e0.\nEtnie e minoranze straniere.\nAl 31 dicembre 2014 risiedevano a Santa Marina Salina 98 cittadini stranieri, pari al 10,99% della popolazione.\nLingue e dialetti.\nOltre alla lingua ufficiale italiana, a Santa Marina Salina si parla la lingua siciliana nella sua variante eoliana. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nCinema.\nSull'isola di Salina sono stati girati almeno in parte alcuni film, tra i quali i pi\u00f9 significativi sono:\nGeografia antropica.\nSuddivisioni amministrative.\nOltre all'abitato principale, il comune di Santa Marina Salina possiede un solo raggruppamento di case di grandezza degna di nota: la frazione di Lingua, situata nella zona meridionale del territorio comunale.\nLa frazione di Lingua.\nLingua \u00e8 un borgo di abitazioni caratterizzato dalla presenza di un piccolo lago di acqua salata di 27 000 metri quadri, che \u00e8 separato dal mare da una sottile striscia di terra. Tale laghetto, che in epoca antica era usato come salina, diede il nome all'intera isola. Esso \u00e8 luogo di sosta per gli uccelli migratori, tanto che viene visitato, nel corso dell'anno, da circa 200 specie diverse di uccelli. Sono inoltre presenti alcune vasche che risalgono al periodo greco (III secolo a.C.) e un faro. L'intera area \u00e8 stata dichiarata Zona a Protezione Speciale.\nInfrastrutture e trasporti.\nIl comune di Santa Marina Salina \u00e8 collegata agli altri centri dell'isola tramite strade extraurbane. Il porto offre collegamenti tramite traghetti e aliscafi con le altre Isole Eolie e con Milazzo e Napoli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Santa Marina Salina fa parte delle seguenti organizzazioni sovracomunali: regione agraria n.11 (Isole di Lipari)."}
{"id": "32742", "revid": "292162", "url": "https://it.wikipedia.org/wiki?curid=32742", "title": "Santa Teresa di Riva", "text": "Santa Teresa di Riva (\"Santa Tiresa\" in ) \u00e8 un comune italiano di abitanti della citt\u00e0 metropolitana di Messina in Sicilia.\nIl territorio comprende una exclave nell'entroterra (le frazioni di Misserio e Fautar\u00ec, in precedenza territorio di Casalvecchio Siculo), che fu aggregata nel 1929, all'atto della fusione con i vicini comuni di Casalvecchio e Savoca. Nel 1939, quando il comune di Casalvecchio fu ricostituito, Misserio e Fautar\u00ec rimasero a Santa Teresa, che allora comprendeva anche Savoca. Nel 1948, quando anche quest'ultimo comune riacquist\u00f2 l'autonomia, il residuo territorio di Santa Teresa si trov\u00f2 nell'attuale situazione territoriale frammentata. \u00c8 il capoluogo del vicariato di San Basilio.\nGeografia fisica.\nCittadina siciliana della riviera ionica della citt\u00e0 metropolitana di Messina, con un'estensione di 8,13\u00a0km\u00b2 circa. Situata a 33\u00a0km a sud del capoluogo peloritano, a 11\u00a0km a nord di Taormina, a 65\u00a0km a nord di Catania e a 260\u00a0km a sud-est di Palermo. Si estende, a 6 metri sul livello del mare, per 4,3\u00a0km lungo il litorale, ed ha alle spalle una zona collinare ove crescono agrumeti, uliveti, vigneti e macchia mediterranea; \u00e8 limitata a nord e a sud, rispettivamente da due corsi d'acqua: il Torrente Savoca e la Fiumara d'Agr\u00f2. Nel cuore del centro urbano, quartiere Portosalvo-Barracca, scorre il torrente Portosalvo, che nascendo dai rilievi collinari prossimi al centro storico di Savoca, sfocia dopo circa 3 chilometri nel mare Ionio.\nMonumenti e luoghi d'interesse.\nArchitetture religiose.\nSantuario di Santa Maria del Carmelo.\nIl Santuario di Santa Maria del Carmelo \u00e8 la chiesa matrice e sede dell'arcipretura della citt\u00e0 di Santa Teresa di Riva e del Vicariato di San Basilio Magno. L'attuale edificio sacro (ricostruito nel 1929) \u00e8 stato eretto sull'area precedentemente occupata da un'antica chiesa del 1507.\nAccanto alla chiesa, sorge l'edificio adibito a canonica, edificato nel 1933, anch'esso in stile neo-romanico, a due elevazioni fuori terra. Conserva al suo interno dei pregevoli affreschi raffiguranti scene della Sacra Scrittura ed alcune tele ottocentesche. \u00c8 l'unica chiesa del centro storico di Santa Teresa di Riva ad essere dotata di campanile, edificato nel 1933.\nChiesa parrocchiale della Sacra Famiglia.\nLa chiesa, che si trova al centro della cittadina jonica, \u00e8 ad unica grande navata in stile barocco con soffitto ligneo. Nella facciata principale si pu\u00f2 ammirare una vetrata raffigurante la Sacra Famiglia. I lavori per la costruzione di questo edificio sacro iniziarono nel 1903 e si conclusero nel 1934; Nell'estate del 1943 venne requisita dalla truppe d'occupazione inglesi e adibita ad ospedale militare. Conserva numerose opere di pregio. Degni di nota sono due complessi statuari. Tra il 2019 e il 2020 sono stati effettuati dei lavori di restauro che hanno comportato il rifacimento della copertura esterna del tetto, risalente ai primissimi anni del XX secolo, il restauro degli intarsi artistici interni e del prospetto principale esterno.\nChiesa parrocchiale Santa Maria di Porto Salvo.\nDedicata alla Madonna di Porto Salvo, \u00e8 ubicata nella zona meridionale del paese. Nel 1854, divenuto il comune di Santa Teresa autonomo da Savoca, la chiesa divenne di diritto pubblico venendo altres\u00ec ampliata. Nei primi anni trenta la vecchia chiesetta settecentesca non era pi\u00f9 adatta alle esigenze della popolazione in continua crescita; si mise mano al progetto per l'edificazione dell'attuale chiesa parrocchiale che venne redatto, nel 1932, ma a causa dell'inizio della seconda guerra mondiale, i lavori di costruzione partirono solo nel 1952.\nL'attuale chiesa parrocchiale venne edificata a pochi metri di distanza dalla piccola chiesa settecentesca, seguendo il progetto del 1932. Consacrato l'11 febbraio 1958, l'edificio sacro \u00e8 a croce latina con unica grande navata. Racchiude al suo interno varie opere di pregio.\nDell'antica chiesetta costruita nel 1765 e chiusa al culto nel 1958 non resta pi\u00f9 nulla, venne demolita nel 1977.\nChiesa parrocchiale di San Vito Martire (Misserio).\nSituata nella frazione collinare di Misserio, \u00e8 stata ricostruita nel 1706 su un preesistente impianto di epoca romana. L'edificio venne ampliato a spese degli abitanti di Misserio. Nel 1956 viene restaurato il prospetto esterno, che assume la forma che ancora oggi presenta. Nel 1968 \u00e8 stata scoperta, nel sottosuolo della chiesa, un'antica cripta ove, nel Settecento, trovavano sepoltura i sacerdoti ed i notabili di Misserio, questa cripta \u00e8 stata restaurata, assieme alla chiesa, dalla Sovrintendenza ai beni artistici nel 2004. La chiesa conserva altres\u00ec sei affreschi a lunetta realizzati nel 1981.\nArchitetture civili.\nNel quartiere B\u00f9calo, in via Fiorentino, sono presenti alcuni antichi pozzi ed un acquedotto del secolo XIX. Nella parte alta del quartiere Sparagon\u00e0 esistono tre agglomerati di case, attraversati da un vicolo stretto, risalenti alla met\u00e0 del secolo XIX. Degni di nota sono anche l'antico centro storico della frazione Misserio e la piccola e panoramica frazione di Fautar\u00ec. Caratteristico \u00e8 il quartiere del Macello, oggi chiamato Borgo Marino, di chiara origine ottocentesca, si trova quasi nel centro del paese ed \u00e8 caratterizzato dagli stretti vicoli che si intersecano ad angolo retto e dalle antiche abitazioni, abitate un tempo dai pescatori \"sciabbacoti\"\nArchitetture militari.\nTorre Saracena.\nLa torre Saracena sorge nel centro storico, quartiere B\u00f9calo, accanto alla Chiesa Matrice della Madonna del Carmelo. Non \u00e8 stata edificata dai Saraceni, ma a difesa dalle loro scorrerie. La sua costruzione risale al 1506. Ha forma cilindrica ed ha annessa una palazzina merlata risalente allo stesso periodo. La palazzina ha due piani fuori terra, la torre ne ha tre. Studi condotti nel 2002 dallo storico locale Salvatore Coglitore hanno appurato l'esistenza sia sotto la torre che sotto la palazzina, di due piani interrati, di cui uno accessibile e l'altro pieno di detriti alluvionali risalenti alle alluvioni del torrente Savoca del 1934 e 1958. Si evince, dunque, che questo edificio durante il Medioevo doveva superare i 15 metri di altezza. Inserita nel sistema difensivo cinquecentesco delle torri costiere della Sicilia, la torre dei Saraceni aveva una certa importanza nel territorio; tanto \u00e8 vero che, il 12 agosto 1695, al suo interno venne stipulato l'atto che separava il villaggio di Pagliara dall'amministrazione di Savoca e lo proclamava comune autonomo. \nIn occasione della Rivoluzione siciliana del 1848 il complesso edilizio (come anche la vicina torre del Baglio) nel marzo 1849, fu colpito e danneggiato dalle cannonate delle unit\u00e0 navali della Marina del Regno delle Due Sicilie al termine del cruento assedio di Messina del 1848/49.\nDopo qualche decennio di totale abbandono, nel 1892, la Torre di Saraceni venne restaurata, ma tale intervento ne mut\u00f2 i connotati originari: infatti ancora oggi presenta i caratteri e lo stile derivanti dal restauro del 1895. Fino al tutto il Settecento, la torre di Saraceni era collegata alla torre del Baglio, distante circa 500 metri, tramite una galleria sotterranea. In seguito, la torre venne venduta a privati. \nTorre del Baglio.\nLa torre del Baglio o \"Torre dei Bagghi\" risale al 1580, \u00e8 situata nel quartiere Sparagon\u00e0; era a due piani, ma oggi ne resta un troncone peraltro in condizioni di grande degrado.\nPrende il nome dal fatto che si trovava nel bel mezzo di un antico quartiere di case, \"u bagghiu\", tra loro accomunate da un grande cortile. Era inserita nel sistema difensivo delle torri costiere della Sicilia.\nNel marzo 1849, al termine della Rivoluzione siciliana del 1848, durante il drammatico assedio di Messina, la torre, per rappresaglia, fu bersaglio di un cannoneggiamento navale, effettuato da unit\u00e0 della Marina del Regno delle due Sicilie, che la distrusse parzialmente e mand\u00f2 in totale rovina il palazzotto attiguo. In seguito, la torre venne venduta a privati.\nTorre di Catalmo.\nLa torre di Catalmo o \"Torre Catalmo\" sorge nell'omonimo quartiere (al confine col comune di Savoca) ed \u00e8 in discrete condizioni di conservazione, \u00e8 a pianta quadrata a due elevazioni.\nSi erge nel bel mezzo del sito in cui anticamente doveva trovarsi la cittadina di Phoinix e non si esclude che sia sorta sulle basi di un pi\u00f9 antico manufatto di epoca greco-romana. La torre di Catalmo venne edificata nel 1506. Fino a tutto il XVIII secolo fu una torre militare di grande importanza strategica, in costante contatto con il vicino castello di Pentefur. Verso la fine del XVIII secolo, venendo meno la minaccia dei pirati, perse le sue peculiarit\u00e0 strategico-difensive. Fino al 1970 era adibita a civile abitazione.\nTorre Avarna.\nOggi ne sopravvivono solo miseri resti. Era a pianta circolare e a due piani, con finestre e feritoie, sulla sommit\u00e0 era collocata una colubrina rivolta verso il mare. Si ergeva nel quartiere Bolina, nel sito su cui era probabilmente situato l'antico centro abitato di Phoinix. Inserita nel sistema difensivo delle torri costiere della Sicilia, era posta in costante comunicazione visiva col castello di Sant'Alessio Siculo e con quello di Pentefur. Venne edificata agli inizi del XVI secolo e demolita quasi del tutto nel 1839. In questo sito, sempre nel 1839, eseguendo degli scavi, si rinvennero un mezzo busto in marmo, vasellame di terracotta, armi, monete d'et\u00e0 romana. \nCasa-Torre degli Avarna.\nAltres\u00ec detta Torre Bolina o \"Casa-Fortezza di Bolina\", \u00e8 ubicata nelle immediate vicinanze della suddetta Torre Avarna. Venne eretta nel XVI secolo e aveva funzione difensiva pi\u00f9 che di avvistamento. \u00c8 alta circa 20 metri e consta di due piani. Al piano terra c'erano due accessi, sovrastati da una piattabanda e da un arco a tutto sesto, costruiti in mattoni; nella parte centrale della facciata si nota una piccola finestra. Al secondo piano fanno bella mostra due pregevoli balconi, con ringhiere in ferro battuto, sorretti da robuste mensole di pietra.\nTorre Varata.\nOggi non pi\u00f9 esistente, si ergeva, altissima, nei pressi dell'omonimo quartiere cui diede il nome. Era una torre militare integrata nel sistema difensivo della riviera. Aveva forma cilindrica a due elevazioni e sulla sommit\u00e0 era dotata di columbrina. Quando nel 1870 venne demolita era in stato di sfacelo, il tifone del 1763 l'aveva pericolosamente incrinata, quasi al punto di cadere, da qui il termine siciliano \"\"varata\", inoltre, a causa di dette precarie condizioni, era chiamata anche \"turri muzza\".\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Santa Teresa di Riva sono 471, pari al 5,00% della popolazione complessiva. Le comunit\u00e0 pi\u00f9 numerose sono:\nTradizioni e folclore.\nFesta patronale in onore di Santa Maria del Carmelo: celebrata il 16 luglio di ogni anno, \u00e8 la tradizione locale pi\u00f9 antica; in quanto le sue origini risalgono al XVIII secolo. In occasione di tale evento viene portato in processione per le vie del paese il simulacro ligneo della Madonna del Carmelo.\nCultura.\nIstruzione.\nA Santa Teresa di Riva sono presenti cinque scuole elementari, una scuola media e due scuole superiori statali: liceo classico e scientifico. \u00c8 inoltre presente un istituto superiore paritario alberghiero gestito dalle Ancelle Riparatrici.\nGeografia antropica.\nIl centro storico \u00e8 suddiviso nei seguenti quartieri: Bucalo, Sparagon\u00e0, Sacra Famiglia-Borgo Marino (o Macello), Torrevarata, Pozzo Lazzaro, Ciumaredda-Porto Salvo, Cantidati, Barracca, Bolina e Catalmo; fuori dal centro urbano ci sono le frazioni di Landro, Casalotto, Quartarello, San Gaetano, Giardino, Misserio e Fautar\u00ec. Tra le contrade rurali si ricordino: Spagnolo, Combraci, Ponte Aceto, Torremuzza, Ligor\u00eca e Barone. I suddetti quartieri e sobborghi sono ripartiti tra quattro parrocchie: Santa Maria del Carmelo (Patrona della citt\u00e0), Sacra Famiglia, Madonna di Porto Salvo e San Vito Martire (a Misserio e Fautar\u00ec).\nI quartieri del centro storico.\nSuddivisione storica dei quartieri di Santa Teresa di Riva:\nQuesto quartiere, un tempo, assieme al quartiere Ciumaredda, era abitato dalle famiglie pi\u00f9 facoltose del paese; oggi \u00e8 un popoloso rione ricco di abitazioni ed attivit\u00e0 commerciali ed artigianali, qui sorge, altres\u00ec, il piccolo \"Teatro Val d'Agr\u00f2\". Infine, all'estremit\u00e0 sud del quartiere, sulla sponda destra del torrente Agr\u00f2, c'\u00e8 la grande piazza ove si svolge il mercato quindicinale del mercoled\u00ec mattina.\nEconomia.\nAgricoltura.\n\u00c8 stato per secoli il settore trainante dell'economia locale. Anche se non pi\u00f9 come un tempo, Santa Teresa di Riva \u00e8 un centro agricolo specializzato nella produzione di agrumi:\nSono presenti limitatamente:\nTurismo.\nIl comune si fregia della Bandiera Blu, riconoscimento conferito dalla FEE alle migliori localit\u00e0 costiere europee e fa parte del Distretto Turistico Taormina-Etna.\nInfrastrutture e trasporti.\nStrade.\nSanta Teresa di Riva \u00e8 interessata dalla strada statale 114 Orientale Sicula.\nFerrovie.\nIl comune \u00e8 servito dalla stazione di Santa Teresa di Riva posta sulla ferrovia Messina-Siracusa.\nMobilit\u00e0 urbana.\nI trasporti interurbani di Santa Teresa di Riva vengono svolti con autoservizi di linea gestiti dalle societ\u00e0 AST e Jonica S.p.A.\nAmministrazione.\nIn virt\u00f9 della recente normativa regionale siciliana sugli Enti locali, essendo Santa Teresa di Riva un comune con popolazione inferiore a 10.000 abitanti, vige il sistema maggioritario.\nAltre informazioni amministrative.\nIl comune di Santa Teresa di Riva fa parte delle seguenti organizzazioni sovracomunali:\nSport.\nHanno sede nel comune la societ\u00e0 di calcio Jonica F.C. che disputa il campionato d'Eccellenza regionale siciliano, la squadra di pallavolo Santa Teresa Volley ASD e la squadra di pallacanestro A.S.D. Astamura 1978.\nNote.\nhttp://www.gazzettajonica.it/news/2015/09/10/villa-carrozza-riportata-all-antico-splendore/19077/#MSVM1HGkJK6vWIU7.99"}
{"id": "32744", "revid": "292162", "url": "https://it.wikipedia.org/wiki?curid=32744", "title": "San Teodoro (Sicilia)", "text": "San Teodoro (\"Kasali i \u010cissir\u00f2\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 un comune del parco dei Nebrodi.\nStoria.\nLe prime notizie certe intorno al territorio di San Teodoro risalgono al 23 maggio 1303, quando Federico III d'Aragona concesse il feudo a Giordano Romano. Morto Romano il feudo pass\u00f2 nelle mani della moglie Margherita Campolo e successivamente nelle mani della famiglia di quest'ultima. Dapprima alla maggiore delle due figlie, Isolda, e successivamenteche, alla morte di questa, alla sorella minore, Floretta. Dopo la morte di Floretta il feudo pass\u00f2 alla zia Bella che il 6 ottobre del 1402 lo don\u00f2 al nipote Paolo Campolo. A Paolo succedette, dopo il primogenito, il figlio minore Geronimo, nel 1510.\nNel 1633 Giacomo Campolo fu onorato del titolo di Marchese di San Teodoro. Nel 1674 la Regia Corte s'incorpor\u00f2 il titolo e lo vendette a Francesco Maria Bruno quattro anni dopo; in seguito il titolo venne restituito alla famiglia dei Campolo. Francesco Campolo, non avendo discendenti, don\u00f2 il titolo di Marchese di San Teodoro, con atto notarile del 4 settembre 1729 celebrato da notar Diego Bansoti di Messina, al nipote, gi\u00e0 Barone di San Teodoro (o Santo Todaro), Francesco Mazzeo, che venne investito il 1\u00ba marzo 1731. Il 17 ottobre 1678 il territorio di San Teodoro venne acquistato da Mario Parisi col titolo di barone; il figlio Francesco vendette il feudo a Diego Brunaccini che fu il primo ad essere nominato Principe di San Teodoro.\nNel 1692 il Principe fece costruire la prima casa del paese e la chiesa dedicata a Maria SS. Annunziata.\nL'insorgere della malaria costrinse gli abitanti del paese a trasferirsi stabilmente dalla contrada Fondachello alle falde del monte Abate, luogo pi\u00f9 salubre; si determin\u00f2 cos\u00ec l'incremento del paese che fu messo sotto la protezione di San Gaetano.\nXX secolo.\nNel 1908 venne istituito l'ufficio postale, nel 1911 quello telegrafico. Nel 1929 il comune fu soppresso e aggregato a Cesar\u00f2, ma nel 1940 fu ricostituito. Nel 1939 fu costruito Borgo Giuliano, un borgo rurale voluto dal regime fascista, oggi abbandonato. Nei primi anni cinquanta San Teodoro raggiunse il proprio picco demografico, grazie anche alla costruzione della diga di Ancipa che assicur\u00f2 lavoro a molti operai. Successivamente per\u00f2 cominci\u00f2 l'emigrazione verso il Nord Italia o altre zone con maggiori possibilit\u00e0 di impiego.\nEconomia.\nL'economia di San Teodoro \u00e8 basata per la maggior parte su agricoltura e allevamento.\nAmministrazione.\nDi seguito \u00e8 presentata una tabella relativa alle ultime amministrazioni che si sono succedute in questo Comune.\nAltre informazioni amministrative.\nSan Teodoro, dopo la divisione musulmana della Sicilia, apparteneva al Val Demone, ma dopo l'emanazione del Regno di Sicilia, che modific\u00f2 l'antica divisione, venne assegnato alla Provincia di Messina e al Distretto di Mistretta. I primi registri del Comune risalgono al 1820. Per il decennio che va dal 1929 al 1939, fece parte del comune di Cesar\u00f2. Ritorn\u00f2 libero comune nel 1939.\nIl comune di San Teodoro fa parte delle seguenti organizzazioni sovracomunali: regione agraria n.1 (Montagne interne Nebrodi nord-occidentali)."}
{"id": "32746", "revid": "775372", "url": "https://it.wikipedia.org/wiki?curid=32746", "title": "San Teodoro", "text": "Con la denominazione di San Teodoro si indicano:"}
{"id": "32748", "revid": "292162", "url": "https://it.wikipedia.org/wiki?curid=32748", "title": "Saponara", "text": "Saponara (\"Sapunara\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nSaponara prende il nome dalla pianta Saponaria officinalis, un tempo molto diffusa nel territorio saponarese in grado di produrre schiuma a base detergente. Si sviluppa sulle pendici del versante settentrionale dei Monti Peloritani, alla confluenza del torrente Card\u00e0 con il torrente Perarella, i quali formano il torrente di \"Saponara\".\nStoria.\nSaponara ha origini molto antiche, ed \u00e8 difficile stabilire con precisione quale sia il periodo in cui fu fondata. L'opinione pi\u00f9 sostenuta \u00e8 quella che Saponara sia stata fondata nel Medioevo, intorno all'anno Mille. La presenza del \u201ccastello\u201d sulla collina che sovrasta il paese, alta 321 m, fa pensare ad una struttura bizantina in grado di intercettare dall'alto tutti gli spostamenti degli arabi invasori. Dal XII secolo Saponara raggiunse un certo numero di ettari di terreno e insieme al \u201ccastello\u201d e al \u201cCasale\u201d, riusc\u00ec a diventare un feudo, con a capo Matteo Palizzi, il quale morir\u00e0 nel 1353 in una sommossa popolare, per i suoi errori politici. A Matteo Palizzi successe, nella seconda met\u00e0 del 1300, Enrico Rosso, un conte messinese. Successivamente ad Enrico Rosso, il feudo pass\u00f2 nelle mani di Filippo Marino, poi di Guglielmo Raimondo Montecano e Nicol\u00f2 Castagna. Quest'ultimo mor\u00ec senza lasciare figli, perci\u00f2 il feudo pass\u00f2 alle famiglie La Grua Ventimiglia e Pollicino.\nL'avvento dei Moncada.\nPer motivi sconosciuti, Gaspare La Grua Pollicino vendette il feudo a Tommaso Mirulla, il quale dopo vicende giudiziarie lo cedette a Girolamo Moncada. I Moncada erano una potente famiglia spagnola, sotto il dominio di Carlo V d'Asburgo, e possedevano molti feudi in tutta la Sicilia. Durante il loro periodo di governo Saponara and\u00f2 incontro ad un importante incremento demografico e nel tardo \u2018500 venne costruita la chiesa dedicata a Santa Caterina d'Alessandria (oggi dedicata all'Immacolata) con l'annesso monastero dei Minori Conventuali, il palazzo baronale e alcune fontane pubbliche. Nel 1660, Pietro Moncada venne espropriato dal feudo che pass\u00f2 a Domenico di Giovanni e successivamente a Vincenzo Di Giovanni, il quale diventer\u00e0 duca, quando nel 1684 Saponara divenne un ducato. Inizi\u00f2 cos\u00ec la dinastia dei Di Giovanni, principi di Trecastagni.\nGli Alliata.\nNel 1733 Vittoria Di Giovanni Pagano si spos\u00f2 con il principe Domenico Alliata dando cos\u00ec inizio alla dinastia degli Alliata, che durer\u00e0 sino al 1812 quando con la Costituzione borbonica saranno aboliti i privilegi feudali. Essi operarono moltissimo nella met\u00e0 del '700 per migliorare Saponara e in generale era conosciuta la loro generosit\u00e0 nei confronti della popolazione. Si ricorda che la principessa Vittoria forn\u00ec cibo alla citt\u00e0 di Messina, quando nel 1763 fu colpita da una tremenda carestia. Nel 1772 ci fu un violento terremoto ed i due coniugi prestarono soccorso alla popolazione costruendo chiese e monasteri per i poveri tra le quali la Chiesa di San Pietro nell'omonima frazione di Saponara. Nel 1743 Messina fu colpita dalla peste e i principi rifugiatisi nel paese, costruirono un cordone sanitario mediante palizzate e con il controllo delle guardie impedirono che il morbo raggiungesse Saponara. Domenico Alliata mor\u00ec a 62 anni, nel novembre del 1774, ma la vedova Vittoria continu\u00f2 a vivere a Saponara e a Messina, fino al 1783, quando Messina fu colpita nuovamente da un terremoto, che distrusse il palazzo della principessa Vittoria, che si salv\u00f2 per miracolo. Decise allora di trasferirsi a Palermo dove mor\u00ec nel 1788.\nL'Ottocento.\nNel 1812 la Costituzione borbonica abol\u00ec il feudalesimo in Sicilia, sotto la spinta dei sentimenti della Rivoluzione Francese che si erano diffusi in tutta Europa repentinamente; il re borbonico Ferdinando I delle Due Sicilie, modific\u00f2 dunque la suddivisione amministrativa della Sicilia: essa venne suddivisa in sette \"Valli\" e nel 1824 Saponara divenne un comune con a capo un Sindaco. A tale evento importante si aggiunse il processo di unificazione dell'Italia nella seconda met\u00e0 dell'Ottocento con la celebre Spedizione dei Mille guidata da Giuseppe Garibaldi, durante la quale, i saponaresi, con il plebisicito del 1860 votarono positivamente all'annessione al Regno d'Italia. Nel 1864, un'alluvione e la piena del torrente crearono gravi danni al nucleo abitativo e soltanto attraverso opere come argini si riusc\u00ec a fermare la violenza degli straripamenti.\nIl novecento, la fusione e la ricostituzione.\nIl terremoto del 1908 che colp\u00ec gravemente Messina, causando decine di migliaia di morti, non risparmi\u00f2 nemmeno Saponara: ci furono 6 morti e molti edifici furono gravemente lesionati tra i quali la chiesa madre di San Nicola e il campanile, il palazzo degli Alliata, le chiese di Ges\u00f9 e Maria a Saponara, quella di San Sebastiano a Cavaliere, la chiesa dell'Immacolata, il convento e la chiesa di San Pietro. Al terremoto segu\u00ec il restauro della chiesa madre, solennemente riaperta il 2 ottobre 1932.\nIl monumento situato nella Piazza Umberto I ricorda i caduti della Prima guerra mondiale i quali furono la maggior parte giovani. Il 2 giugno del 1929 Saponara, che dal 1863 aveva mutato denominazione in Saponara Villafranca, costitu\u00ec insieme a Bauso, Calvaruso e le frazioni Divieto e Serro del comune di Messina, il nuovo comune di Villafranca Tirrena. Ci\u00f2 dest\u00f2 del malcontento tra la popolazione saponarese che desiderava l'autonomia (di cui godeva dal 1824), visto che il paese era in via di forte sviluppo economico e aveva i propri interessi. Dopo varie vicende politiche e proteste, l'Assemblea regionale siciliana, con legge n. 53 del 26 novembre 1952, ricostitu\u00ec l'autonomia comunale nei vecchi confini e sotto il nome di Saponara.\nL'alluvione del 22 novembre 2011.\nNel corso della storia del paese si sono succeduti diversi episodi franosi ed alluvioni. L'ultimo episodio risale al 22 novembre 2011, quando caddero sul centro abitato e in generale sul messinese, colpendo anche Barcellona Pozzo di Gotto, 60-100 mm di pioggia all'ora, e valori cumulati totali intorno ai 150 mm, in base a quanto sostenuto dalla rete osservativa AM e dalla rete pluviometrica della Protezione Civile. In questa occasione persero la vita tre persone nella frazione di Scarcelli: un padre e un figlio, e un bambino di 10 anni che abitavano nella stessa abitazione ma su piani diversi. Il 1\u00ba dicembre si svolsero i funerali delle 3 vittime nella chiesa di San Domenico a Saponara Marittima, presieduti dall'Arcivescovo di Messina Calogero La Piana.\nMonumenti e luoghi d'interesse.\n\"Bottesco\" \u00e8 un'antica fontana con apposite vasche dove ancora oggi si recano le donne a lavare i panni grazie alla fresca e limpida acqua che sgorga dalla fonte recentemente ristrutturata.\"Castello\" \u00e8 un rudere di una struttura difensiva che sorge lungo la collina che sovrasta il centro abitato. Questa struttura \u00e8 stata messa chiaramente in una posizione strategica dove si poteva facilmente vedere dall'alto l'avanzata degli invasori, inoltre le collina \u00e8 particolarmente ripida e scoscesa e questo metteva in difficolt\u00e0 coloro che osavano avanzare verso tale struttura. Il castello, oggi particolarmente danneggiato, possiede delle mura di cinta fatte di pietrame e laterizi. Vi sono particolari strutture ancora oggi visibili come un muro di contrafforte e un baluardo quadrangolare, e una torre sull'angolo destro rispetto alla porta a pianta quadrangolare ma che all'esterno sembra poligonale. Il vano all'interno \u00e8 pressappoco quadrato e rivestito di grossi mattoni e intonaco.\nChiesa madre di San Nicola.\nLa chiesa madre di San Nicola in Saponara \u00e8 sicuramente il monumento artistico pi\u00f9 importante del comune dal punto di vista artistico e storico. Essa si affaccia su Piazza Matrice. La facciata \u00e8 a due ordini con tre porte in corrispondenza delle tre navate e sopra il portone principale una vetrata che rappresenta San Nicola. Il campanile di gusto rinascimentale presenta caratteristiche medievali come i merli sulla sua sommit\u00e0. Sul lato sinistro della chiesa troviamo il corpo della sacrestia.\nLa chiesa ha una pianta a croce latina suddivisa in tre navate, divise da colonne con capitelli di ordine composito. Le colonne sorreggono gli archi a pieno sesto che si affacciano sulla navata centrale, terminante con un arco policentrico dei primi del '500. Il soffitto della navata centrale \u00e8 a travi di legno scoperte sorrette da mensoloni, a differenza del soffitto delle navate laterali che \u00e8 piano. Al corpo delle navate troviamo il transetto sopraelevato rispetto alle navate con un soffitto sempre a travi di legno scoperte sorrette da mensoloni ornati da croci. Dal transetto si accede alle tre cappelle absidali di pianta quadrata, costituite da archi a sesto ampio che formano volte a crociera, con costoloni particolarmente accentuati, in corrispondenza delle tre navate. Nella cappella centrale troviamo l'altare maggiore in marmo datato 1809. Alla sua sinistra troviamo la cappella di San Nicola con una magnifica tela di Giuseppe Crestadoro rappresentante \"San Nicola e la Trinit\u00e0\" sulla parete frontale, mentre su quella laterale destra troviamo un affresco di ignoto pittore messinese raffigurante il \"Miracolo di San Nicola\" dove vediamo il Santo Vescovo resuscitare due asinelli, uno bianco e uno nero, ai quali era stata tagliata la testa: si racconta che San Nicola nel resuscitare gli asinelli abbia riattaccato la testa bianca all'asinello nero e quella nera all'asinello bianco, per sottolineare la parte giocosa e divertente del Santo. Sulla parete laterale sinistra invece troviamo un'altra opera del Crestadoro rappresentante \"Il Sacro Cuore di Ges\u00f9\". Alla destra della cappella centrale troviamo la cappella della Madonna del Rosario, con una tela sulla parete frontale del 1777 di ignoto pittore messinese che rappresenta la Madonna con Ges\u00f9 Bambino che tengono in mano il Rosario, Sant'Anna, San Domenico, Santa Caterina da Siena, un papa siciliano e le due sante siciliane Agata e Lucia. Sulla parete laterale sinistra troviamo un affresco sempre di pittore ignoto che rappresenta \"La presentazione al tempio della Vergine\". Gli affreschi della cappella centrale a opera del Crestadoro, che si trovano dietro l'altare maggiore, rappresentano scene dell'Antico Testamento inscritte in un perimetro floreale con putti, che rappresentano \"Il sacrifico di Isacco\" e \"Agar e Ismaele nel deserto\".\nAll'entrata balza subito all'occhio il battistero in marmo bianco sulla navata sinistra, sistemato su una base a gradini e coperto da un cupolino di gusto settecentesco. A forma di calice, alla base robusta presenta cherubini, figure allegoriche, festoni e girali di foglie e fiori di gusto rinascimentale, mentre sul bordo della vasca a forma ottagonale, troviamo su ciascun lato scene della vita di San Nicola. Un lavoro ben pi\u00f9 moderno sulla navata destra \u00e8 il pulpito datato 1950. La chiesa possiede anche monumenti funebri come quello sulla navata sinistra di Antonio Filiberto Pagano e Marquett, dedicatogli dalla nipote nonch\u00e9 principessa di Saponara Vittoria Alliata. Un altro monumento funebre datato 1730 nel transetto dal lato sinistro \u00e8 la tomba di Vincenzo Di Giovanni, duca di Saponara. Sempre nel transetto dal lato destro troviamo le tombe di Domenico, Vittoria e Giuseppe Alliata, tomba preparata dai genitori per il figlio premorto Giuseppe. \u00c8 facilmente riconoscibile lo stemma degli Alliata come per la tomba del Di Giovanni che possiede lo stemma del duca.\nFeste religiose e tradizioni.\nTutto il comune di Saponara \u00e8 ricco di feste religiose e tradizioni, ma quelle di maggior importanza sono in onore di San Nicola e dell'Immacolata Concezione della Beata Vergine Maria. \nIl 6 dicembre, dopo i colpi di mortaio mattutini, seguono le funzioni religiose e nella tarda serata, dopo la Santa Messa, viene portato in solenne processione il busto argenteo di San Nicola seguito dalle autorit\u00e0 civili e militari e dalla banda. Esso risale al XVII secolo, realizzato da un ignoto argentiere messinese, e rappresenta il Vescovo di Myra nell'atto di benedire, mentre nell'altra mano tiene il Vangelo. Egli indossa una mitria vescovile, un mantello a tema floreale, e una tunica con una cinta. A partire dal 2017, la vara di San Nicola viene di nuovo portata a spalla dopo oltre 40 anni. Nei secoli precedenti la devozione verso San Nicola da parte dei Saponaresi era decisamente pi\u00f9 forte rispetto ai tempi odierni e ci\u00f2 ha contribuito a rendere la festa oggigiorno poco sentita dalla popolazione e scarsamente partecipata pur trattandosi del Santo Patrono. Il 7 dicembre, alle 21:00 viene portato in processione il quadro dell'Immacolata, in siciliano \"U Quadrittu\" raffigurante l'Immacolata Concezione. Questa festa risale ad un avvenimento riguardante il ceto sociale dei carbonai, a quel tempo molto diffusi nel centro abitato. I carbonai che erano anche la forza lavoro del paese, per molti mesi e durante le festivit\u00e0 patronali erano costretti a lavorare in montagna, quindi erano estromessi dalla vita sociale del paese e non potevano assistere a queste feste. Durante la prima met\u00e0 del 1600, quando a Saponara governavano i Moncada, si erano conclusi i festeggiamenti in onore di San Nicola e ci si stava preparando per la festa dell'8 dicembre. I carbonai stufi di non poter partecipare, la sera del 7 dicembre scesero dai monti illuminando la via con delle torce, entrarono nella Chiesa dell'Immacolata e portarono in processione il quadro della Vergine illuminandolo con le torce. Per il fragore creato, gli abitanti del paese si svegliarono e assistettero alla processione notturna per le vie del Paese. Oggi quel quadro \u00e8 esposto nella Chiesa dell'Immacolata e in processione se ne porta un altro. Per tradizione la sera del Quadretto i saponaresi sono soliti mangiare con le proprie famiglie lo stoccafisso riccamente condito, che in siciliano prende il nome di \"pisci stoccu a ghiotta.\" L'8 dicembre si tiene la festa dell'Immacolata, che delle tre feste \u00e8 sicuramente la pi\u00f9 partecipata e la pi\u00f9 sentita, alla quale inoltre accorrono numerosi devoti anche dai paesi limitrofi. Viene portato in processione il simulacro ligneo policromo rappresentante la Vergine e per l'occasione la statua viene adornata con gioielli che di anno in anno i fedeli donano alla Vergine in omaggio, e la vara portata a spalla, viene adornata con un sontuoso baldacchino. La processione ha un andamento molto lento ed \u00e8 seguita dalle autorit\u00e0 civili e militari e dalla banda.\nIl Carnevale.\nIl Carnevale di Saponara, per le sue origini assai remote, viene considerato uno dei Carnevali Storici di Sicilia a causa della presenza di una rappresentazione mimica di cadenza annuale (ogni marted\u00ec di Carnevale) della tradizionale Sfilata dell'Orso e della Corte Principesca. Tale rappresentazione affonderebbe le sue radici in un fatto realmente accaduto durante il periodo di governo degli Alliata, quando a governare era il Principe Domenico Alliata Di Giovanni che governava Saponara e le terre del suo comprensorio, terre adibite al pascolo e al raccolto e improvvisamente minacciate\nda un orso che inizi\u00f2 a divorare il bestiame e a distruggere i raccolti. Il Principe prontamente fece catturare l'orso e lo fece condurre in catene alla presenza della propria famiglia, della Corte e dell'intera popolazione per le vie del paese, con lo scopo di rassicurare la popolazione, composta prevalentemente da contadini che cos\u00ec potevano liberamente tornare ai loro lavori nei campi. Dietro questo singolare evento, si sarebbe celato un intrinseco monito per i facinorosi e in generale coloro che osavano mettere in discussione il potere del Principe; egli per\u00f2 era un uomo di indole buona e generosa infatti non fece uccidere l'orso che continu\u00f2 a sfilare per le vie del paese sino alla sua morte anche se dietro a questa decisione si nascondeva un comune desiderio di divertimento, un'occasione per creare un diversivo, visto che i momenti di svago erano riservati alle feste religiose e alle fiere paesane, senza dimenticare che la presenza di un orso era un evento eccezionale in terre dove la loro presenza era pressoch\u00e9 assente. Morto l'orso, la popolazione non aveva alcuna intenzione di rinunciare a un evento al quale ormai si era affezionata, cos\u00ec un cittadino cominci\u00f2 a sfilare indossando la pelle dell'orso morto e facendone le veci e in modo analogo, a partire dall'Ottocento quando con la Costituzione Borbonica furono aboliti i privilegi feudali appartenenti alla nobilt\u00e0 locale, si trovarono uomini che impersonassero il Principe e la Corte e tale tradizione giunse fino ai giorni nostri, fatta eccezione per un breve periodo (tra il 1963 e il 1968) in cui fu abbandonata. Terminato questo la sfilata fu ripristinata e da allora viene rievocato quell'antico evento ogni marted\u00ec di Carnevale a partire dal primo pomeriggio con la fervente partecipazione della popolazione e di gente proveniente dai paesi limitrofi. Nel corso del tempo sono state aggiunti alla sfilata originaria la banda musicale, il gruppo folkloristico che ballando e cantando non solo rispecchia la classe contadina, allora minacciata dall'orso, ma in generale le tradizioni messinesi e i suonatori di brogna, conchiglie marine, che accompagnano l'arrivo dell'orso. Un'altra categoria di personaggi che ha subito un'evoluzione nel corso del tempo, \u00e8 stata la pacchiana, un personaggio femminile sino agli anni cinquanta interpretato da uomini. Ancora oggi, seppur in numero esiguo, esistono le pacchiane, interpretate per\u00f2 da donne e con un'accezione ormai prettamente carnevalesca, che puliscono le strade dai coriandoli con le loro scope di saggina al passaggio dell'Orso. Il loro vestito \u00e8 composto da camicetta chiara e pettorina colorata; gonna a strisce verticali di colore vario e fazzoletto in testa. L'Orso viene impersonato da un anonimo cittadino di Saponara e questa maschera nel corso del tempo ha subito diverse modifiche:dall'originaria pelle d'orso si pass\u00f2 ad un costume costituito da pelli di capra e vecchi campanacci che conferivano all'animale un aspetto selvaggio, mentre dagli anni settanta, il figurante indossa pelle d'orso autentica, confezionata per creare una tuta costituita da pantaloni, una mostruosa testa, guantoni con artigli e cinturone di cuoio che risulta poco credibile per la figura dell'orso al quale tramite tale cinturone si attaccano dei campanacci e i terminali delle catene trattenuti ai capi opposti dalle guardie in costume da contadini siciliani, una volta che esso viene catturato. L'Orso, oggigiorno, risulta abbastanza libero nei momenti e ci\u00f2 gli consente di gettarsi improvvisamente sulla folla per compiere ogni genere di bricconeria mirata a suscitare ilarit\u00e0 tra il pubblico presente. Il Principe indossa un abito da foggia militare da Ufficiale, adornato con la corona, la spada e le medaglie mentre la Principessa Vittoria Di Giovanni, interpretata solitamente da una giovane fanciulla affascinante, indossa un abito pi\u00f9 sfarzoso rispetto a quello delle altre dame della corte, adornato dalla corona e da altri gioielli. La figura della Principessa cadde in disuso alla fine degli anni novanta e venne ripresa soltanto nel 2018, in occasione dei cinquant'anni della Rievocazione Storica della Sfilata, soltanto che la Principessa rappresentata non era Vittoria Di Giovanni, bens\u00ec Felice Colonna, moglie di Giuseppe Alliata, figlio del Principe Domenico, che in occasione del cinquantennale comparve come nuovo personaggio; in occasione del cinquantennale anche l'Orso cambi\u00f2 completamente aspetto, divenendo una maschera ancora pi\u00f9 realistica di colore marrone scuro. La Corte Principesca infine, che rappresenta la piccola nobilt\u00e0 terriera del Settecento in Sicilia, indossa abiti che non rispecchiano la moda del periodo, di gran lunga pi\u00f9 sfarzosa quasi all'insegna dell'eccesso, ma abiti di una sobria eleganza tipici della seconda met\u00e0 dell'Ottocento e del primo Novecento che conferiscono all'intera manifestazione un tocco di eleganza e signorilit\u00e0 in pi\u00f9. \nGeografia antropica.\nFrazioni.\nDel territorio comunale fanno parte le frazioni: \"Cavaliere\", \"Scarcelli\", \"San Pietro\" e, a valle, sulla costa: \"Saponara Marittima\".\nI santi patroni delle frazioni sopracitate sono:\nSport.\nL'A.S.D. Calcio Saponarese milita nel campionato di Prima Categoria siciliana, i colori sociali sono l'azzurro e il bianco.\nAmministrazione.\nAltre informazioni amministrative.\nIl comune di Saponara fa parte delle seguenti organizzazioni sovracomunali: regione agraria n.5 (Montagna litoranea di Messina)."}
{"id": "32749", "revid": "292162", "url": "https://it.wikipedia.org/wiki?curid=32749", "title": "Savoca", "text": "Savoca (IPA: ; \"S\u00e0uca\" in ) \u00e8 un comune italiano di abitanti della citt\u00e0 metropolitana di Messina in Sicilia.\nArroccata sopra un colle bivertice roccioso prospiciente il litorale ionico, conserva vestigia di origine medievale, rinascimentale e barocca.\nGeografia fisica.\nTerritorio.\nIl comune di Savoca ha un'estensione di circa 8\u00a0km\u00b2. L'abitato \u00e8 costituito da un centro storico e da tante frazioni pi\u00f9 o meno piccole immerse nella campagna. La vegetazione presente \u00e8 quella tipicamente mediterranea: nelle zone pianeggianti ci sono dei rigogliosi agrumeti, mentre nelle zone collinari sono presenti vasti vigneti ed uliveti.\nIl capoluogo comunale si trova a 303 metri s.l.m., conta circa cento abitanti ed \u00e8 costituito da un borgo medioevale ormai scarsamente popolato. La maggior parte della popolazione abita le frazioni di Rina (498 abitanti), San Francesco di Paola (407 abitanti) e Contura, che si trovano nei pressi della Fiumara d'Agr\u00f2 nell'omonima valle. Le altre frazioni sono: Scorsonello, Cucco, M\u00e0llina, R\u00f2missa, Mancusa, Mortilla, Botte, Rogani e Cantid\u00e0ti Superiore; ormai del tutto spopolate ed abbandonate sono le frazioni di Barone, Cann\u00f9li, Mal\u00e8rba e Rapone.\nStoria.\nLa storia della cittadina di Savoca affonda le sue radici nell'Epoca romana, quando, secondo alcuni storici, fu fondato il primo nucleo dell'attuale centro storico. Il sito venne frequentato in Epoca bizantina e successivamente venne valorizzato durante l'Emirato di Sicilia, a partire dal IX secolo.\nFu per\u00f2 nel XII secolo, con l'istituzione del Regno di Sicilia, che la cittadina collinare assurse a centro principale della Valle d'Agr\u00f2 e della riviera ionica siciliana compresa tra la Citt\u00e0 dello Stretto e il Fiume Alcantara (insieme a Taormina) acquistando il prestigio che le consent\u00ec di raggiungere tra il XV e il XVIII secolo un notevole sviluppo politico, religioso, economico e culturale.\nNel XIX secolo inizi\u00f2 la decadenza, lo spopolamento, dovuto alla migrazione degli abitanti verso i centri rivieraschi o fuori dalla Sicilia, ha messo in serio pericolo la sopravvivenza di Savoca, che ad opera del regime fascista perse la sua autonomia comunale nel 1929 con l'aggregazione a Santa Teresa di Riva, riconquistandola solo nel 1948. Solo negli ultimi 45 anni, questa decadenza sembra essersi arrestata, grazie alla scoperta del turismo. Ad oggi Savoca \u00e8 una Citt\u00e0 d'arte inserita nel circuito dei Borghi pi\u00f9 belli d'Italia e dal 2016 ricopre il terzo posto nella classifica dei 10 villaggi pi\u00f9 belli del mondo.\nMonumenti e luoghi d'interesse.\nArchitetture religiose.\nNel centro storico di Savoca sorgevano anticamente 17 chiese, molte delle quali sono ancora esistenti.\nAltre architetture.\nLa Porta della Citt\u00e0 (XII secolo).\nCome precedentemente accennato, nel XII secolo, a difesa della citt\u00e0 di Savoca, venne eretta un'ampia cinta muraria dotata di due porte d'accesso, una all'estremit\u00e0 sud (quartiere San Giovanni) e l'altra all'estremit\u00e0 nord (quartiere San Michele). Di queste fortificazioni difensive, \u00e8 ormai visibile soltanto la porta del quartiere San Michele. Si presenta come un arco a sesto acuto in pietra arenaria, risalente al XII secolo. Fino al XIX secolo via San Michele, strada d'accesso alla porta, non era altro che una ripida scalinata scolpita nella roccia viva. Fino al 1918, erano ancora presenti le porte in ferro, che, nel Medioevo, venivano aperte all'alba e chiuse al tramonto. Il manufatto \u00e8 stato restaurato nel 2009.\nCasa medievale con finestra bifora (XV secolo).\nAntica costruzione tardo medievale realizzata verso la fine del Quattrocento, nel corso di una fase di grande sviluppo edilizio della cittadina di Savoca; viene citata in molti antichi testi per il suo \"stile greco\". L'edificio venne restaurato verso la fine del Seicento. Mantiene ancora uno stile Gotico chiaramontano, tipico della Sicilia del tardo Quattrocento; il successivo restauro del XVII secolo ha dato, altres\u00ec, al manufatto un ulteriore sapore ispanico-fiammingo. Il portale d'ingresso \u00e8 ornato con gigli borbonici settecenteschi. Appartenne nei secoli scorsi alle facoltose famiglie locali dei Fleres e dei Trischitta. Tra il 1909 ed il 1927, ospit\u00f2 gli uffici municipali del comune di Savoca. Negli ultimi cento anni \u00e8 appartenuto alle famiglie Rizzo e Altadonna. Il pregevole monumento venne propagandato nel 1928 dal Touring Club Italiano. L'edificio \u00e8 sottoposto al vincolo di tutela architettonica, si presenta in buono stato di conservazione ed appartiene alla famiglia Cantatore.\nAntico palazzo della Curia e antico Carcere (XIV secolo).\nA testimonianza dell'antico Palazzo della Curia, sito in via San Michele, addossato alle mura cittadine proprio accanto alla porta della citt\u00e0; rimane ben poco, solo le pietre angolari. Sul sito in questione si trova l'edificio dell'ex ufficio di collocamento, che ospita una rivendita di vino e prodotti tipici siciliani.\nL'antica curia, era un edificio a tre piani, di propriet\u00e0 dell'Archimandritato del Santissimo Salvatore, avente valenza monumentale, edificato nel XIV secolo. Stando a quanto riferisce lo storico locale Santi Muscolino, questo edificio era caratterizzato dalla presenza, nel prospetto principale, di due archi in pietra arenaria a sesto acuto, di pregevole fattura, riconducibili allo stile gotico-siculo chiaramontano. Fin dalle origini ospit\u00f2 al suo interno le magistrature civili e giudiziarie della citt\u00e0. Verso la met\u00e0 del Settecento risulta appartenere al cav. Verdura. Dal 1812 divenne propriet\u00e0 della Municipalit\u00e0 di Savoca che continu\u00f2 ad adibirlo a municipio. Dal 1817, oltre al municipio, divenne sede del Regio Giudicato e del carcere del Circondario di Savoca. Il 23 luglio 1820 venne assalito e danneggiato durante un tumulto popolare. Il Terremoto del 1908 lo lesion\u00f2 irreparabilmente, tanto che dovette essere demolito. Dal 1927 gli uffici municipali sono ospitati nella sede attuale.\nL'antico carcere della Terra di Savoca, fino al 1795 era ubicato nel villaggio di Casalvecchio. Quando poi questo paese si emancip\u00f2 dal dominio savocese, le prigioni vennero spostate nel centro di Savoca, in un'ala dell'antico Palazzo della Curia. Del carcere rimangono miseri avanzi murari e una finestra quadrata, chiusa con una grata in ferro battuto, su cui troneggiava lo stemma dell'Archimandrita, rimosso e custodito al museo locale. \u00c8 ancora visibile all'interno una cisterna che serviva per l'approvvigionamento idrico di buona parte dell'abitato. Dal 1855, quando Savoca cess\u00f2 di essere capoluogo del suo circondario, and\u00f2 in disuso. Croll\u00f2 parzialmente a causa del Terremoto del 1908 e non fu pi\u00f9 ricostruito.\nSinagoga.\nLe rovine di quella che, durante il Medioevo, fu la sinagoga dei giudei di Savoca, si trovano a pochi passi dalla Chiesa di San Michele e dal trecentesco Palazzo della Curia (oggi ex Ufficio di Collocamento), proprio alle pendici dell'altura ove sorge il Castello di Pentefur. Non si conosce l'anno di costruzione di questo edificio, si sa solo (grazie ad antichi documenti che lo individuano con assoluta precisione \"nel centro e nel migliore luogo\" dell'antico abitato) che esisteva gi\u00e0 nel 1408. Fruivano di questa sinagoga gli ebrei residenti a Savoca e nei borghi e villaggi vicini. Il vetusto manufatto \u00e8 in pessime condizioni di conservazione, invaso da sterpaglie e terriccio alluvionale, all'interno esiste una profonda cisterna.\nPoich\u00e9 detto edificio di culto sorgeva in un quartiere abitato da cristiani, perdipi\u00f9 vicino a chiese ed all'edificio dove si curavano l'amministrazione e la giustizia cittadine, nel 1470, venne confiscato su ordine del Vicer\u00e9 di Sicilia; con lo stesso provvedimento si dispose che la sinagoga venisse edificata in altro luogo.\nPochi anni dopo, nel 1492, gli ebrei sono costretti a lasciare la Sicilia. La loro sinagoga divenne una civile abitazione, per secoli; nel XX secolo viene adibita a stalla, poi, dopo il crollo del tetto, \u00e8 diventata un rudere a cielo aperto.\nPalazzi nobiliari.\nCome appena accennato nel capitolo dedicato alla storia, il centro storico di Savoca pullulava di palazzotti nobiliari dotati di un certo interesse artistico e storico, degni di nota risultano:\nPalazzi oggi scomparsi:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 62 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nComunit\u00e0 ebraica.\nFino al 1492, nella Terra di Savoca era presente un'importante e laboriosa comunit\u00e0 ebraica: se le origini della presenza ebraica nel territorio savocese non sono ben chiare, esistono tuttavia preziosi documenti, risalenti al 1409 ed al 1470, dai quali si evince che a Savoca, in quegli anni, dimoravano circa 250/300 ebrei, ripartiti in circa 50/60 famiglie. I giudei savocesi erano soprattutto abili tessitori e tintori e non mancavano quelli dediti alla lavorazione del ferro e della seta e alla coltivazione della canna da zucchero e della vite. Il gruppo pi\u00f9 consistente di ebrei era dislocato nel centro abitato di Savoca e in quello vicino di Casalvecchio, ove esiste ancora una via del centro storico nominata \"Strada della Judeca\". Di tale comunit\u00e0 giudaica facevano parte anche persone economicamente agiate, ci\u00f2 si evince dal fatto che, nel marzo 1492, quando venne emanato l'editto di espulsione da parte di re Ferdinando II di Sicilia, i notabili savocesi del tempo non si fecero scrupoli per accaparrarsi pi\u00f9 ricchezze possibili tra quelle confiscate agli ebrei. Nel centro storico, accanto alla duecentesca chiesa di San Michele, esistono ancora i ruderi di quella che fu la Sinagoga di Savoca. Anche nella toponomastica e nei cognomi locali sono rimaste evidenti tracce di questa consistente presenza ebraica.\nTradizioni e folclore.\nRappresentazione del martirio di santa Lucia.\nIl culto di Santa Lucia venne introdotto a Savoca nel XV secolo, ad opera dei frati domenicani che, nel 1456 accanto al loro convento, eressero una monumentale chiesa (oggi scomparsa) dedicata alla vergine e martire siracusana. La ricorrenza liturgica cade il 13 dicembre di ogni anno e in questa data si svolgono solenni celebrazioni liturgiche precedute, gi\u00e0 nei secoli scorsi e fino a qualche decennio addietro, da una importante fiera. A causa del freddo e umido clima del mese di dicembre, la festa patronale si svolge la seconda domenica di agosto di ogni anno. \nLa caratteristica rappresentazione del martirio rientra a pieno titolo nelle pi\u00f9 importanti manifestazioni della Cultura siciliana; ha avuto origine nel Seicento ed \u00e8 organizzata a cura della \"Confraternita di Santa Lucia\" (fondata nel XVI secolo) seguendo ancora lo statuto in vigore dal 1831. Santa Lucia \u00e8 impersonata da una bambina savocese vestita di bianco che viene portata a spalla da un uomo e tiene fra le mani una palma d'argento, simbolo del martirio. Attorno alla bambina, che impersona Lucia, molti personaggi che cercano di tentarla. Primo fra tutti il diavolo, chiamato \"\"virs\u00e8riu\" impersonato da un uomo vestito interamente di rosso, che indossa un'antica e spaventosa maschera di legno (risalente al XVI secolo) e che brandisce un forcone. La bambina ha una grossa corda legata alla vita e questa corda viene tirata da altri figuranti, vestiti da soldati romani, tradizionalmente chiamati \"Giudei\"\"; infine all'altro capo della corda sono legati due buoi.\nCompito della Lucia \u00e8 compiere tre volte il giro del paese, accompagnata da tutti questi personaggi, e rimanere immobile di fronte alle tentazioni. Alla fine del percorso la processione si ferma nella piazza principale del paese, la bambina ha vinto tutte le tentazioni, il diavolo e i giudei sconfitti si disperdono per le viuzze del borgo inseguiti dai buoi che vengono liberati; la bambina scende dalle spalle dell'uomo che la trasportava e si inchina dinanzi al popolo, il bene ha vinto sul male. A questo punto nel paese hanno inizio i festeggiamenti che si concludono con la solenne processione di un simulacro argenteo di Santa Lucia risalente al 1666.\nRiti della Settimana Santa.\nTra le antiche tradizioni religiose savocesi merita menzione la Via Crucis del Venerd\u00ec Santo che si snoda per le vie del centro storico. Anche questa pia tradizione \u00e8 organizzata dalla Confraternita di Santa Lucia i cui confrati muovono in processione incappucciati indossando un lungo saio bianco e portando a spalla un'antica statua lignea della Madonna Addolorata adagiata sopra una varetta.\nDa qualche decennio, durante la Settimana Santa ha luogo nel centro storico di Savoca anche una rappresentazione vivente che ripercorre tutte le fasi della Passione di Cristo, organizzata dalla parrocchia e dal comune.\nCultura.\nIstruzione.\nNella frazione Rina, sono presenti una scuola elementare e una scuola media.\nMusei.\nIl \"museo storico ed etnoantropologico\" ubicato nel centro storico di Savoca. Vi sono riprodotti alcuni cicli del mondo contadino. \u00c8 altres\u00ec possibile ascoltare testimonianze e canzoni locali che si usavano cantare durante i lavori agricoli. Viene inoltre proposta la storia locale a partire dal Medioevo con l'esposizione di manoscritti, ritratti, costumi, mappe e stemmi araldici. Una sezione tratta le famiglie notabili di Savoca .\nGeografia antropica.\nSuddivisioni storiche.\nL'antico e caratteristico centro storico, ricco di antichi monumenti di origine medioevale, si caratterizza per la presenza di stretti e tortuosi vicoli ed \u00e8 suddiviso in sette quartieri:\nEconomia.\nHa un'economia prevalentemente agricola che per\u00f2 si sta votando al turismo culturale. Sussistono coltivazioni di agrumeti, vigneti, uliveti, frutteti, mandorli, ortaggi e, allevamenti rurali di bovini, pecore, capre e suini. Sono altres\u00ec presenti piccole imprese artigiane dedite alla lavorazione del legno e dei prodotti agricoli locali nonch\u00e9 frantoi per l'estrazione dell'olio di oliva locale.\nIl comune \u00e8 associato al circuito de \"I borghi pi\u00f9 belli d'Italia\" e fa parte del comprensorio turistico della Valle d'Agr\u00f2.\nAmministrazione.\nAltre informazioni amministrative.\nIl comune di Savoca fa parte delle seguenti organizzazioni sovracomunali:"}
{"id": "32750", "revid": "292162", "url": "https://it.wikipedia.org/wiki?curid=32750", "title": "Scaletta Zanclea", "text": "Scaletta Zanclea (\"Scaletta\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFino al 1988 era denominata Scaletta Zanglea.\nGeografia fisica.\nIl comune ha assunto l'estensione attuale nel 1986, con l'aggregazione della contrada Divieto del comune di Messina. In precedenza aveva incorporato nel 1928 i comuni di Guidomandri e Itala, ma quest'ultimo venne ricostituito nel 1947. L'abitato di Scaletta consiste nelle contigue localit\u00e0 di Scaletta Marina e Guidomandri Marina, che si estendono lungo la costa ionica senza soluzione di continuit\u00e0 tra Capo Scaletta a nord e l'abitato di Itala Marina a sud; nell'entroterra sorgono le localit\u00e0 di Guidomandri (superiore) e Scaletta Superiore.\nStoria.\nScaletta era feudo dei Principi Ruffo ed alleati fedeli degli spagnoli. Durante la rivolta antispagnola di Messina, fu assediata ed espugnata dai francesi poco dopo la caduta di Taormina.\nNel castello nacque e visse la prima giovinezza la spregiudicata Macalda di Scaletta (1240 ca.-1308 ca.), baronessa di Ficarra e moglie di Alaimo di Lentini, uno dei protagonisti dei Vespri siciliani.\nSimboli.\nLo stemma del comune di Scaletta Zanclea \u00e8 stato concesso con il decreto del presidente della Repubblica Italiana del .\nNello stemma sono rappresentati il castello Rufo Ruffo, arroccato sul punto pi\u00f9 alto di una rupe, e la fontana Ruffo, sulla cui cima \u00e8 collocata una scultura raffigurante un cavallo marino in marmo bianco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Scaletta Zanclea fa parte delle seguenti organizzazioni sovracomunali: regione agraria n.6 (Montagna litoranea dei Peloritani)."}
{"id": "32753", "revid": "709565", "url": "https://it.wikipedia.org/wiki?curid=32753", "title": "Taormina", "text": "Taormina (\"Tavurmina\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 uno dei centri turistici internazionali di maggiore rilievo della regione siciliana, conosciuta per il suo paesaggio naturale, le bellezze marine e i suoi monumenti storici ed \u00e8 stata un'importante meta del \"Grand Tour\".\nGeografia fisica.\n\u00c8 situata su una collina a 206\u00a0m di altezza sul livello del mare, sospesa tra rocce e mare, su un terrazzo del monte Tauro, in uno scenario di bellezze naturali, unico per variet\u00e0 e contrasti, sulle pendici meridionali dei monti Peloritani della riviera ionica con l'Etna sullo sfondo.\nIl clima \u00e8 tipicamente mediterraneo, senza eccessi di caldo estivo o di freddo invernale. L'estate \u00e8 lunga e soleggiata, ma secca, ventilata e mai afosa. L'inverno \u00e8 breve e dolcemente mite ed \u00e8 la stagione pi\u00f9 piovosa. La neve \u00e8 rara, ma si \u00e8 vista diverse volte nel corso degli anni durante forti ondate di freddo. Degna di nota la grande nevicata del 6-7 gennaio 2017, la pi\u00f9 intensa da oltre 50 anni.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +11,0\u00a0\u00b0C; quella del mese pi\u00f9 caldo, agosto, \u00e8 di +26,6\u00a0\u00b0C.\nStoria.\nMolte sono le notizie sull'origine di Taormina (\"Tauromenion\", \"Tauromenium\", dal toponimo in greco antico \u03a4\u03b1\u03c5\u03c1\u03bf\u03bc\u03ad\u03bd\u03b9\u03bf\u03bd), ma incerte per documentazione e attendibilit\u00e0. L'ipotesi pi\u00f9 accettata \u00e8 quella che indica il significato del nome in riferimento alla posizione collinare della citt\u00e0.\nEpoca sicula e greco-siceliota.\nDiodoro Siculo, nel 14\u00ba libro della sua \"Bibliotheca historica\", attesta che i Siculi abitavano la rocca di Taormina, vivendo di agricoltura e di allevamento di bestiame, gi\u00e0 prima dello sbarco dei Greci calcidesi nella baia (735 a.C.), dove alle foci del fiume Alcantara, fondarono Naxos (odierna Giardini Naxos), la prima colonia di insediamento greca in Sicilia. \nIl Tiranno di Siracusa Dionisio I, alleato di Sparta nella guerra contro l'imperialismo di Atene e fautore degli ideali nazionalisti siciliani del Congresso di Gela, dopo aver unificato sotto la propria corona le citt\u00e0 siceliote, toller\u00f2 per poco tempo la presenza degli Ioni di Calcide Eubea a Naxos, alleati di Atene, e mosse contro di essi, distruggendo la loro citt\u00e0. \nI naxioti superstiti occuparono un territorio situato sul Monte Tauro, in cui vivevano i Siculi insieme ad altri ioni che si erano precedentemente insediati da Naxos.\nDetti fatti si verificarono negli anni della XCVI Olimpiade (396 a.C.), quando Imilcone condottiero cartaginese mosse guerra contro i sicelioti, distruggendo Messana, i nassioti in massa, minacciati da Dionisio I, si trasferirono a Tauromenion, dato che il colle era da considerarsi fortificato per natura. Poich\u00e9 Dionisio voleva riprendersi con violenza il territorio dei Tauromeniti, essi risposero che apparteneva loro di diritto, perch\u00e9 i propri antenati greci ne avevano gi\u00e0 preso possesso prima di loro, scacciando gli abitanti locali.\nAfferma Vito Amico che questa versione sulle origini di Taormina fornita da Diodoro \u00e8 contraddetta nel 16\u00ba libro, quando sostiene che Andromaco, dopo l'eccidio di Naxos del 403 a.C., radunati i superstiti li convince ad attestarsi nel 358 a.C. sulle pendici del vicino colle \"dalla forma di toro\". Il nascente centro abitato prese il nome di \"Tauromenion\", toponimo composto da \"Toro\" e dalla forma greca \"menein\", che significa rimanere.\nMentre le notizie fornite da Cluverio concordano con la seconda versione di Diodoro, Strabone narra che Taormina abbia avuto origine dagli Zanclei (messinesi) e dai Nassi. Ci\u00f2 chiarirebbe in qualche modo l'affermazione di Plinio, il quale afferma che Taormina in origine si chiamava Naxos.\nSecondo la testimonianza di Diodoro Siculo, Taormina, governata saggiamente da Andromaco, progredisce, risplendendo in opulenza e in potenza. Nel 345 a.C. Timoleone da Corinto, sbarca e raggiunge Tauromenium, per chiedere l'appoggio militare della citt\u00e0 contro la tirannide di Dionisio II che da Siracusa interessava tutta la Sicilia ad est del fiume Salso.\nDominio dei Tiranni di Siracusa.\nPi\u00f9 tardi troviamo Taormina inclusa nell'ellenistico regno del sovrano siceliota Agatocle, che, appena conquistato il potere, ordin\u00f2 l'eccidio di molti uomini illustri della citt\u00e0 a lui avversi e mand\u00f2 in esilio lo stesso Timeo, figlio di Andromaco. Il regno siceliota fondato da Agatocle, continu\u00f2 ad esistere (durante la Prima e la Seconda guerra punica) sotto i suoi successori Iceta, Pirro, Gerone II, Gelone II e Geronimo, e Taormina vi soggiacque senza interruzioni fino alla conquista romana della Sicilia nel 212 a. C..\nEpoca romana.\nCome appena scritto Taormina rimase inclusa nell'ellenistico Regno di Sicilia, avente Siracusa come capitale, fino a quando Roma, nel 212 a.C., non dichiar\u00f2 tutta la Sicilia provincia romana. I suoi abitanti vennero considerati alleati dei Romani e Cicerone, nella seconda orazione contro Verre, accenna che la citt\u00e0 \u00e8 una delle tre \"Civitates foederatae\" e li nomina \"Civis Notabilis\". In conseguenza di ci\u00f2, non tocca ai suoi abitanti pagare decime o armare navi e marinai in caso di necessit\u00e0.\nNel corso della prima guerra servile (134 \u2013 132 a.C.) Tauromenium viene occupata dagli schiavi insorti, che la scelgono come caposaldo sicuro. Stretti d'assedio da Pompilio, resistono a lungo sopportando anche la fame e cedendo soltanto quando uno dei loro capi, Serapione, tradendo i compagni, lascia prendere la roccaforte.\nNel 36 a.C. nel corso della guerra fra Sesto Pompeo ed Ottaviano, le truppe di quest'ultimo sbarcano a Naxos per riprendere la citt\u00e0 a Sesto Pompeo che l'aveva in precedenza occupata. Per ripopolare Tauromenium, dopo i danni della guerra subita, ma anche per presidiarla, Ottaviano, divenuto Augusto, nel 21 a.C. invia una colonia di Romani, a lui fedeli, e nel contempo ne espelle gli abitanti a lui contrari.\nStrabone parla di Tauromenion come di una piccola citt\u00e0, inferiore a Messina e a Catania. Plinio e Tolomeo ne ricordano le condizioni di colonia romana.\nTardo impero e caduta dell'impero.\nSecondo una diffusa leggenda, con l'avvento del Cristianesimo, San Pietro destina a Taormina il vescovo Pancrazio, che gi\u00e0 prestava la sua opera di conversione nella regione, il quale costruisce la prima chiesetta sulle pendici orientali della citt\u00e0 dedicata ai santi Pietro e Paolo apostoli, determinando di fatto con la nomina, la sede del primo vescovato in Sicilia. Peraltro, l'effettiva esistenza di questo personaggio non risulta da alcun documento storico, a parte le leggende: le prime menzioni risalgono a dopo la fine del dominio islamico.\nVescovi \"prestantissimi per santit\u00e0 di costumi, zelo e dottrina\", scrive Vito Amico, si succedono fino all'et\u00e0 araba. Poche sono le notizie in questo lasso di tempo, che annovera la caduta dell'Impero romano d'Occidente nel 476, l'invasione dei Goti, la presenza dei Bizantini, la conquista arabo-islamica.\nCerto \u00e8 che Taormina occupa una posizione strategica importante per la tenuta militare del territorio circostante: per 62 anni \u00e8 l'ultimo lembo di terra dell'Impero romano d'Oriente in Sicilia insieme a Rometta e pi\u00f9 volte resiste agli assalti dei saraceni, fino al 906.\nAssedio del 904-906 e dominio musulmano.\nLa notte del Natale del 906, dopo un lungo assedio durato due anni, a causa del tradimento di un mercenario messinese, tale Tommaso Balsamo, Taormina fu presa e rasa completamente al suolo. Con la tipica esagerazione di tutte le cronache medievali, i suoi abitanti maschi sarebbero stati tutti decapitati, e tra loro il vescovo di Taormina, San Procopio, la cui testa sarebbe stata portata su un piatto d'argento al capo delle truppe saracene, l'aghlabide Ibr\u0101h\u012bm II. Di sicuro la strage fu grande, cont\u00f2 tra le vittime anche molte donne e bambini, e fu aggravata dall'indole crudele e dall'instabilit\u00e0 caratteriale di Ibr\u0101h\u012bm II.\nNonostante ormai tutta la Sicilia fosse unificata nel potente Emirato di Sicilia, nel 911, per\u00f2, la componente cristiana della cittadina siciliana riprese il controllo della citt\u00e0, approfittando del traumatico passaggio di potere dell'anno precedente tra la dinastia sunnita aghlabide e quella ismailita sciita dei Fatimidi.\nL'Emiro siciliano, A\u1e25mad b. al-Qurhub, rimasto fedele alla deposta dinastia aghlabide di Qayraw\u0101n, organizz\u00f2 allora una spedizione per riprendere il controllo di Taormina, inviando nel 913 suo figlio Al\u012b all'assedio della cittadina che, tuttavia, resist\u00e9 strenuamente, tanto da indurre l'assediante a rinunciare all'impresa.\nNel 919 il nuovo emiro di Palermo, S\u0101lim ibn Rash\u012bd, fedele ai Fatimidi, concedeva una tregua a Taormina e ad altre fortezze del Val Demone. \nLa tregua fin\u00ec quando l'Emiro di Sicilia, Hasan I, nel 962, pose Taormina di nuovo sotto un assedio durato per sette mesi, finito con la sua resa nel 963; le ragazze pi\u00f9 belle furono portate all'Imam fatimide al-Mu\u02bfizz, mentre le altre furono rese schiave. Molti degli abitanti superstiti fuggirono tra le montagne circostanti. \nLa citt\u00e0 venne annessa all'Emirato indipendente di Sicilia, fu ricostruita nella parte sud, laddove finiva quella greco-siceliota e romana rasa al suolo dai saraceni, e, per pi\u00f9 un secolo, visse nella relativa concordia e tolleranza fra musulmani e cristiani. I musulmani l'abbellirono, adornandola di bei giardini e fontane, e la ribattezzarono con il nome di \"al-Mu\u02bfizziyya\", dal \"laqab\" del quarto Imam fatimide Ma\u02bfadd, detto al-Mu\u02bfizz li-D\u012bn All\u0101h (\"reg.\" 953-975).\nAssedio del 1078 e nascita del Regno di Sicilia.\nDella citt\u00e0 si impossess\u00f2 il Gran Conte Ruggero, il quale espugnato Castronovo volge alla conquista del Val Demone, cingendo d'assedio la citt\u00e0, attraverso la costruzione di ben ventidue fortezze in legname: tronchi e rami formano un muro insuperabile; nondimeno, i difensori arabo-siculi dell'Emirato siciliano, ormai sgretolato, resistettero per molto tempo prima di capitolare nel 1078.\nNel 1130, la citt\u00e0 entr\u00f2 definitivamente a far parte del Regno di Sicilia fondato da re Ruggero II.\nFin dal 1272 un Giovanni Natoli Barone di Sparta, fu governatore di Taormina.\nQuando la sede vescovile venne trasferita nella citt\u00e0, Taormina divenne Citt\u00e0 Demaniale, compresa prima nella Diocesi di Troina e poi in quella di Messina.\nTaormina segu\u00ec le vicende del Regno di Sicilia, sotto la Dinastia degli Svevi e poi sotto la Dinastia della Famiglia Aragona a partire dai Vespri siciliani del 1282. Nel 1410 il Parlamento Siciliano, uno dei pi\u00f9 antichi d'Europa, svolge a Taormina la sua storica seduta, al Palazzo Corvaja alla presenza della regina Bianca di Navarra, per l'elezione del re di Sicilia, dopo la morte di Martino I detto il giovane. Nel secolo XVI, Filippo IV di Spagna (Filippo III di Sicilia) concesse alla citt\u00e0 il privilegio di appartenere stabilmente alla Corona.\nAssedio del 1675 e dominio francese.\nNel 1675, in occasione della Rivolta antispagnola di Messina, Taormina rimase fedele alla Corona di Spagna. Per tale motivo venne assediata dai francesi, alleati di Messina che la espugnarono nel settembre del 1676. Gli Orleans, francesi, non la ritenevano una citt\u00e0 importante, tanto che per un certo periodo venne posta sotto la giurisdizione militare della vicina Savoca che poco prima si era arresa ai francesi concludendo con questi una vantaggiosa capitolazione. Nel 1678, sconfitti i francesi, Taormina ritorn\u00f2 sotto l'egida dell'Impero spagnolo, all'interno del quale il Regno di Sicilia era ricompreso sotto la guida di un vicer\u00e9, con gli antichi privilegi\nDalla fine del XVIII secolo ai giorni nostri.\nNonostante l'occupazione del Regno di Napoli da parte delle truppe napoleoniche nel 1799, il Regno di Sicilia non venne mai invaso, mantenendosi indipendente e uscendo vincitore dalle guerre napoleoniche, per tale motivo, il re di Sicilia Ferdinando III volle ringraziare Taormina per la sua antica fedelt\u00e0 ai Borbone contro i francesi. Il Re, in visita ufficiale nella fedele Taormina, in segno di riconoscimento don\u00f2 al sindaco dell'epoca, Pancrazio Ciprioti, l'Isola Bella.\nI Borbone, resero pi\u00f9 facile l'accesso alla citt\u00e0, che, sin dai tempi dei romani, avveniva dall'angusta Consolare Valeria che si inerpicava fra le colline, tagliando il promontorio del Catrabico, realizzando cos\u00ec una strada litoranea che congiungeva facilmente Messina a Catania.\nDa parte di molte nazioni europee e di famosi scrittori ed artisti (Goethe, Maupassant, Houel ed altri) si manifest\u00f2 un interesse verso l'amenit\u00e0 del luogo e verso le sue bellezze archeologiche. Taormina da adesso in poi si svilupper\u00e0, divenendo luogo di residenza del turismo elitario, inizialmente proveniente soprattutto dall'Inghilterra come Florence Trevelyan (1852-1907), figlia di Edward Spencer Trevelyan (1805-1854) e di Catherine Ann Forster (1815-1877). Dopo un lunghissimo viaggio e di un ritorno in patria, Trevelyan decise di ritornare e di vivere a Taormina che trasform\u00f2 radicalmente insieme al suo circondario, sposando poi Salvatore Cacciola, professore di chirurgia all'universit\u00e0 di Bologna, sindaco di Taormina per oltre un ventennio tra alterne vicende, nonch\u00e9 dapprima Gran Maestro Massone ed infine illuminato teosofista.\nMiss Florence Trevelyan Trevelyan dapprima aiut\u00f2 i La Floresta ad ampliare gratuitamente il primo albergo di Taormina, l'Hotel Timeo, e in seguito acquist\u00f2 lo scoglio di S. Stefano, trasformandolo in un paradiso terrestre soprannominato poi \"Isola Bella\" durante una discussione tra lei ed il barone tedesco e fotografo omosessuale Wilhelm von Gloeden (1856 - 1931). Compr\u00f2 87 lotti di terreno per realizzare tra il 1897 ed il 1898 il Parco che battezz\u00f2 \u201cHallington siculo\u201d in onore di Hallington Hall, il piccolo villaggio dove aveva vissuto, a circa due miglia a sud-ovest della citt\u00e0 di Louth, nel Lincolnshire. Dopo la sua morte il Parco,al fine di rimanere in mano ai taorminesi e non agli inglesi,fu fatto espropriare da Cesare Acrosso, unico nipote maschio di suo marito Salvatore Cacciola, in combutta con Giovanni Colonna duca di Cesar\u00f2, al quale venne intestato con Regio Decreto Legge 528 del 18 febbraio 1923.\nDall'Inghilterra arriv\u00f2 il re Edoardo VII nel 1906 e nel 1908, dalla Germania personaggi come Johann Wolfgang von Goethe, che cit\u00f2 Taormina nel suo \"Viaggio in Italia\" (\"Italienische Reise\"), il fotografo barone Wilhelm von Gloeden, il pittore Otto Geleng, Friedrich Nietzsche, dal 1882, che qui scrisse \"Cos\u00ec parl\u00f2 Zarathustra\", Richard Strauss, Richard Wagner, lo Zar Nicola I, il Kaiser Guglielmo II di Germania col cugino lo Zar Nicola II, la Zarina Aleksandra F\u00ebdorovna Romanova nipote della regina Vittoria in quanto figlia di Alice d'Inghilterra con gli amici, Ignazio Florio e Franca Florio, \"la stella d'Italia\" come la chiamava il Kaiser ed amica della Trevelyan, Gabriele D'Annunzio, Gustav Klimt, Sigmund Freud, Edmondo De Amicis, il granduca Paolo di Russia, il principe Jusupov Feliks con la principessa Irina, l'arciduca Mihail Pavlopic fratello dello Zar Nicola II e banchieri, magnati, aristocratici di tutto il mondo.\nBen presto Taormina divenne famosa in tutto il mondo, sia per le sue bellezze paesaggistiche, per i suoi panorami, per i suoi colori, per i quadri dell'Etna innevato e fumante che declina sino al mare turchese e che fecero il giro del mondo, ma anche per la sua permissivit\u00e0, per la sua \"\"trasgressione\", per i suoi \"dotti cenacoli\", per il \"mito d'Arcadia\", per la sua sfrenata \"dolce vita\".\nLo scrittore catanese Massimo Simili, nella sua opera umoristica \"I pazzi a Taormina\" (Rizzoli, 1948), descrive un periodo in cui non passava giorno che a Taormina non accadesse qualcosa di \"folle\"\" grazie ai suoi estrosi e famosi frequentatori. Ci\u00f2 che era permesso a Taormina creava scandalo persino nella \"i\"nternazionale\" Capri dove, per esempio, l'armiere tedesco Krupp aveva cercato, senza riuscirvi, di ricreare i \"cenacoli taorminesi\"\" in cui efebi locali ed ancelle erano al centro delle \"scene\". Krupp a Capri fu travolto dallo scandalo e pochi giorni dopo si tolse la vita per la vergogna a Brema.\nSorsero molti alberghi tutti gestiti da famiglie taorminesi. Il paese di pescatori e contadini e di benestanti borghesi si trasform\u00f2 dunque in una cittadina di commercianti, albergatori, costruttori. Durante la seconda guerra mondiale fu sede del Comando tedesco della Wehrmacht, per cui il 9 luglio del 1943, giorno del patrono San Pancrazio vescovo, Taormina sub\u00ec due devastanti bombardamenti degli aerei alleati che distrussero parte della zona sud e persino un'ala del famoso albergo San Domenico, in cui era in corso una riunione dell'alto comando tedesco. Nel dopoguerra, importanti interventi di restauro venero condotti dall'architetto e Soprintendente alle Antichit\u00e0 Armando Dillon, a cui si devono attenti e scrupolosi lavori di ripristino a tutti i monumenti storici della citt\u00e0, da Palazzo Corvaja al Duomo.\nNel 2017, la citt\u00e0 ha ospitato il vertice internazionale del G7, nei giorni 26 e 27 maggio.\nCitt\u00e0 turistica internazionale.\nEssendo una citt\u00e0 turistica internazionale, molte spie inglesi durante il fascismo si erano ben camuffate e uscirono allo scoperto appena entrarono le truppe alleate. Nel dopoguerra Taormina si ingrand\u00ec senza alterare le proprie bellezze naturali, e, sino al 1968 era una citt\u00e0 turistica prettamente invernale per un turismo ricco ed individuale, tant'\u00e8 che i migliori alberghi aprivano ad ottobre e chiudevano a giugno. Era frequentata da scrittori di fama come Roger Peyrefitte, Truman Capote, Andr\u00e9 Gide, D.H. Lawrence, Salvatore Quasimodo, Tennessee Williams, la russa Anna Achmatova, da nobili, come Giuliana d'Olanda, dai reali di Svezia e di Danimarca, dal Presidente della Finlandia Urho Kekkonen, da personaggi illustri e famosi come Soraya, Ava Gardner, Romy Schneider, nonch\u00e9 Liz Taylor, Richard Burton, Dino Grandi, Willy Brandt, Greta Garbo, che svernavano per mesi negli alberghi taorminesi trascorrendo le giornate, ma soprattutto le notti, nei tipici locali notturni dell'epoca e continuando, cos\u00ec, quella \"dolce vita\" iniziata con la Belle \u00c9poque.\nTaormina ha ispirato la denominazione di 'Toormina', un sobborgo della citt\u00e0 australiana di Coffs Harbour.\nLista Candidature UNESCO.\nNel 2006 l'Isola Bella assieme a Taormina sono state iscritte nella lista delle candidature a sito UNESCO per avere il riconoscimento di sito Patrimonio dell'Umanit\u00e0.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di 745 persone, pari al 7% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCinema.\nUn elenco delle produzioni cinematografiche girate a Taormina:\nEventi.\nNumerose sono le manifestazioni e gli eventi che ogni anno, soprattutto nella stagione estiva, hanno sede a Taormina.\nDal 1983, gli eventi pi\u00f9 significativi sono realizzati nell'ambito di Taormina Arte, l'istituzione culturale che cura l'organizzazione della rassegna di musica, teatro e danza. Nella programmazione rientra anche il Taormina Film Fest, il festival del Cinema di Taormina, erede della Rassegna Cinematografica di Messina e Taormina, nata nel 1960, che per un ventennio ospit\u00f2 il David di Donatello. Nell'ambito del Festival del Cinema sono consegnati, al Teatro antico, i Nastri d'argento, premi conferiti dai giornalisti cinematografici. Dal 2005, Taormina Arte, organizza, ad ottobre, il Giuseppe Sinopoli Festival, rassegna dedicata al grande direttore d'orchestra, scomparso nel 2001, per anni direttore artistico di Taormina Arte. Nell'ambito di Taormina Arte, a met\u00e0 giugno, ogni anno al Teatro Greco, si svolge la premiazione del Premio Internazionale di Giornalismo Taormina Media Award W.Goethe ideato e diretto da Dino Papale e che fra i giurati annovera alcuni accademici del Premio Nobel.\nDal 2010 a Taormina si svolge \"Taobuk\" (\"Taormina International Book Festival\"), che, raccogliendo la tradizione di Taormina quale capitale cosmopolita della letteratura, da anni \u00e8 fucina di incontri e dibattiti, con ospiti italiani e internazionali non solo della letteratura, ma anche del cinema, della filosofia, dell'arte, della musica, della ristorazione. Dallo stesso si svolge anche \"Taomoda Week\", settimana internazionale della moda.\nInfrastrutture e trasporti.\nTaormina \u00e8 servita dall'Autostrada A18 Messina-Catania mediante lo svincolo \"Taormina\" e interessata dalla strada statale 114 Orientale Sicula Messina-Siracusa.\nIl comune \u00e8 servito dalla stazione di Taormina-Giardini, posta sulla linea ferroviaria Messina-Catania. \u00c8 inoltre servito da autoservizi di linea interurbani.\nLa funivia Mazzar\u00f2-Taormina collega la zona costiera di Mazzar\u00f2, frazione di Taormina, con il centro della citt\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Taormina fa parte delle seguenti organizzazioni sovracomunali: regione agraria n.10 (Colline litoranee di Taormina).\nSport.\nHanno sede nel comune le societ\u00e0 di calcio: A.S.D. Taormina Calcio, A.S.D. Sporting Taormina, l'A.S.D. Atletico Taormina Calcio, che hanno disputato campionati dilettantistici regionali.\nLa societ\u00e0 Taormina Sporting Club, fondata nel 1925, ha riscosso successi nel nuoto e nel tennis, conquistando titoli nazionali e regionali, sia individuali che societari."}
{"id": "32754", "revid": "533647", "url": "https://it.wikipedia.org/wiki?curid=32754", "title": "Terme Vigliatore", "text": "Terme Vigliatore (\"T\u00e8rmini Lugghiaturi\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nAl centro del golfo tra le penisole di Milazzo e il promontorio del Tindari, di fronte alle isole Eolie, sorge in una zona pianeggiante, posta a 10 metri sopra il livello del mare. Il territorio comunale \u00e8 attraversato da due corsi d'acqua a carattere torrentizio: il Mazzarr\u00e0 e il Patr\u00ec (o Termini). Quest'ultimo segna il confine est con il comune di Barcellona Pozzo di Gotto. Sono poi presenti alcuni corsi d'acqua minori localmente indicati come \"saje\". Alcune di queste saie sono denominate: Rodusa o Catanzaro (sulla quale \u00e8 stato eretto un ponte stradale che copre l'intera saia nel tratto compreso tra la via Benedettina Inferiore e la via Maceo), Mollerino, Margiotto.\nGeografia antropica.\nLa citt\u00e0 \u00e8 un unico centro abitato derivante dalla fusione dei due agglomerati urbani principali di Terme (dove risiede il 60% della popolazione comunale) e Vigliatore, e di quelli minori di:\nStoria.\nL'abitato di Terme Vigliatore ha antiche radici; sappiamo che le sue acque sulfuree, in particolare quelle della \"Fons Veneris\" (Fonte di Venere), erano gi\u00e0 note in et\u00e0 romana.\n Vigliatore prende il nome dal vicino fiume omonimo (chiamato Vigilator in et\u00e0 romana) e Terme dagli stabilimenti termali una volta presenti nella zona. Tutta questa zona faceva parte del comune di Castroreale, da cui si \u00e8 distaccata il 17 luglio 1966 con Legge regionale n. 15 del 28 giugno 1966 (data alla quale \u00e8 stata dedicata la lunga strada perpendicolare al municipio). La sede comunale \u00e8 nell'ex Castroreale Terme, zona in cui sorgevano gli stabilimenti termali famosi per la cura di malattie respiratorie, cutanee e del fegato e del ricambio\nRisale alla seconda met\u00e0 del I secolo a.C. la Villa Romana sita a San Biagio, caratterizzata da un sistema di canalizzazioni che permetteva agli aristocratici del tempo di usufruire delle acque termali, che all'interno conserva ancora una bellissima pavimentazione a mosaico.\n\u00c8 invece del XVI secolo la Chiesetta della Madonna delle Grazie, eretta sui ruderi di un monastero dei Benedettini.\nInfrastrutture e trasporti.\nStrade.\nTerme Vigliatore \u00e8 situato lungo la Strada statale 113 Settentrionale Sicula tra il km 49 ed il km 56. Il territorio di Terme Vigliatore \u00e8 attraversato anche da altre sei Strade Provinciali: dalla SP99 di Tonnarella, dalla SP94 di San Biagio, dalla SP97C Calvano Ponte Cicero, dalla SP93 di Rod\u00ec Milici, dalla SP98 dell'Acquitta e dalla SP91 di Marchesana.\nIl Comune di Terme Vigliatore non \u00e8 raggiungibile direttamente tramite autostrada, ma il casello autostradale pi\u00f9 prossimo \u00e8 quello di Barcellona Pozzo di Gotto sull'Autostrada A20, distante circa 5\u00a0km.\nFerrovie.\nTerme Vigliatore \u00e8 servito dalla ferrovia Palermo-Messina. Il territorio comunale dispone attualmente di tre impianti ferroviari, di cui uno dismesso e due attivi.\nL'impianto dismesso \u00e8 la vecchia stazione di Terme Vigliatore, soppressa ufficialmente nel 1991, mentre la nuova fermata di Terme Vigliatore, entrata in servizio nel 1991, soppressa nel 2009 e da qualche anno riattiva, si trova a qualche passo dalla Chiesa dei Benedettini, con rispettivo Parco dei Benedettini. L'altro impianto attivo \u00e8 la stazione di Novara-Montalbano-Furnari, conosciuta come la \"stazione di Furnari\", per via della sua vicinanza a quest'ultimo. Tale stazione ferroviaria \u00e8 situata a Vigliatore.\nSociet\u00e0.\nEvoluzione demografica.\nNumero di famiglie= (Aggiornamento del 2019)\nNumero abitazioni=\nNucleo familiare=2,44\nSport.\nNegli anni passati la squadra di calcio di Terme Vigliatore militava nel campionato di Eccellenza Sicilia. Ad oggi la squadra non esiste pi\u00f9, complice la chiusura dello stadio e i pochi fondi economici a disposizione.\nEconomia.\nL'attivit\u00e0 economica si basa principalmente sulla produzione agricola: vengono coltivati frutta, olive, ortaggi, uva e agrumi. \u00c8 molto sviluppata anche l'attivit\u00e0 florovivaistica.\nTipica \u00e8 l'estrazione di oli essenziali e la produzione di citrato di limone e di succhi agrumari, esportati in diversi paesi.\nNegli ultimi tempi si \u00e8 sviluppato il settore terziario (commercio e turismo).\nAmministrazione.\ncommissario prefettizio dal 2005 al 2008"}
{"id": "32756", "revid": "533647", "url": "https://it.wikipedia.org/wiki?curid=32756", "title": "Torrenova", "text": "Torrenova (\"Turrinova\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\nIl comune conta 4.446 abitanti e ha una superficie di 1.298 ettari per una densit\u00e0 abitativa di 326,81 abitanti per chilometro quadrato.\nIl comune di Torrenova confina:\nTorrenova conta le seguenti frazioni: Cuffari, Serro Mendola, Serro Coniglio, Serro Marzo, Percacciola, Mangarone, Zappulla, Rocchetta, Fragale, Fontanelle, Casitti, Stradale, Villiti, Santo Pietro, Cerci, Cuba, Piattaforma, Laganeto basso ed alto, Pietra Roma, Rosmarino, Contrada mare.\nStoria.\nGi\u00e0 frazione di San Marco d'Alunzio, ottenne l'autonomia il 9 dicembre 1984, con Legge regionale n. 96 del 16 novembre. \nDeve il suo nome alla presenza nella zona di tre torri militari dislocate in punti strategici erette a partire dal 1400 per l'avvistamento di pirati provenienti dal mare. Esse facevano parte del sistema di avviso delle Torri costiere della Sicilia, costruite su indicazione dell'architetto fiorentino Camillo Camilliani.\nLa prima \u00e8 la Torre Cuffari, situata a circa 400 metri dal bivio per S. Marco D'Alunzio, proprio in contrada Cuffari, posta alla sponda destra del torrente Favara, serviva come torre di avvistamento per segnalare la presenza di pericolo per gli Aluntini. Oggi di essa resta solo un rudere. La seconda \u00e8 la Torre Marco, dal nome del proprietario che la costru\u00ec. Serviva per tenere sotto controllo i transiti sul torrente Favara. La Torre Marco \u00e8 crollata nel gennaio 2019. La terza ed ultima torre, che ha dato il nome al comune, si chiama Torre Gatto, dal nome del proprietario che la fece erigere, e fu chiamata anche Torre Nuova, perch\u00e9 la pi\u00f9 \"nuova\" rispetto alle altre in quanto costruita per ultima. Principalmente venne edificata per la difesa e il controllo del nucleo urbano insediatosi nei pressi della torre.\nMonumenti e luoghi d'interesse.\nTra i monumenti segnaliamo la chiesa bizantina di San Pietro in Deca e la Porta di Pietra di Roma del secolo XVIII. Nelle vicinanze si trovano diverse interessanti zone archeologiche con resti di un ponte medievale (localit\u00e0 Valle del Rosmarino), reperti dell'et\u00e0 del rame, resti di una fattoria romana del II-III secolo a.C. e le grotte abitate gi\u00e0 in et\u00e0 neolitica, in localit\u00e0 Scudun\u00ec, a nord della SS113. Le tre torri, Torre Cuffari nella omonima Frazione, Torre Gatto e Torre Marco nel centro abitato.\nEconomia.\nL'economia del paese \u00e8 prevalentemente agricola. I prodotti principali sono gli agrumi, gli ortaggi, l\u2019olio di oliva e la frutta.\nLe industrie tradizionali sono quelle manifatturiere del pesce e delle conserve alimentari: una zona industriale di origine pi\u00f9 recente \u00e8 situata nella contrada Pietra di Roma che occupa circa 3000 persone.\nInfrastrutture e trasporti.\nTorrenova \u00e8 attraversata dall'autostrada Messina-Palermo (uscite a Rocca di Capri Leone o Sant'Agata di Militello), dalla ferrovia (stazioni di San Marco d'Alunzio-Torrenova e Zappulla) e dalla strada statale 113 Settentrionale Sicula (via Nazionale).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "32757", "revid": "533647", "url": "https://it.wikipedia.org/wiki?curid=32757", "title": "Tortorici", "text": "Tortorici (\"Turturici\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGrazie alla presenza di numerosi boschi ricchi di noccioleti sparsi in tutte le 72 borgate, Tortorici viene soprannominata \"Citt\u00e0 della Nocciola\", venendo inoltre ricordata come \"Citt\u00e0 delle Campane\" e \"Valle dell'Ingegno\".\nGeografia fisica.\n\u00c8 un comune del Parco dei Nebrodi, che sorge in una suggestiva vallata, circondata da monti e colline disseminate di case.\nIl centro \u00e8 dominato da Monte San Pietro.\nStoria.\nI nomi di origine greca di alcune delle sue 72 contrade (c.da Moira-destino; c.da Potame-fiume) fanno pensare ad origini antichissime che la leggenda collega ad Enea. Probabilmente fondata in epoca bizantina da popolazioni di origine greca, che dal VII, VIII secolo si spostarono prima nell\u2019Africa del Nord e successivamente si trasferirono in Sicilia e nell\u2019Italia Meridionale, a seguito dell\u2019Occupazione araba dell\u2019Africa Mediterranea.\nForse identificabile con la localit\u00e0 di Mangabah sotto la dominazione araba, risorta durante il periodo normanno, citata gi\u00e0 nel 1082 come Turri Polit ed in successivi documenti dal 1151 come Terra di Turris Tudich o Turris Tudith.\nI primi documenti che la citano sono comunque della fine del secolo XI quando i Normanni istituiscono le diocesi di Troina e Patti.\nSotto gli Svevi Tortorici \u00e8 dominio feudale dei Pollichino e quindi dei Moncada e Mastrilli.\n\u00c8 nel 1300 che Tortorici avvia la sua espansione, costruisce le chiese oltre la cinta muraria, come S. Nicol\u00f2 ed il SS. Salvatore, spingendosi anche oltre il fiume con la costruzione delle Chiese di S. Maria de Platea, S. Domenica, e S. Maria extra menia. Oltre la medievale cinta muraria non sorgono solo chiese, ma anche case, palazzi, opifici, botteghe; Se l\u2019arte della fusione del bronzo \u00e8 quella che ha dato maggior prestigio e notoriet\u00e0 a Tortorici, fiorente \u00e8 anche la lavorazione del rame, l\u2019agricoltura e l\u2019estrazione dell\u2019oro.\nLa presenza di una forte borghesia, che trae le risorse dalle attivit\u00e0 artigianali ed agricole, ma anche dalle attivit\u00e0 professionali, fa maturare nei cittadini, la convinzione di doversi riscattare dalla servit\u00f9 feudale, anche perch\u00e9 con la riforma amministrativa del 1583 che divideva la Sicilia in 44 Comarche, nei Nebrodi sono istituite le Comarche di Patti, Mistretta e Tortorici. Quest\u2019ultima aveva giurisdizione su 14 comuni: Alcara, Castania, Ficarra, Galati, Longi, Martini, Militello, Naso, Raccuja, S. Salvatore, Sinagra, Ucria, S. Marco con le terre di Capri, Mirto e Frazzan\u00f2, con 29909 abitanti censiti.\nNel 1630 si libera per\u00f2 del giogo feudale divenendo citt\u00e0 demaniale con diritto a sedere nel Parlamento siciliano e a potersi fregiare del titolo di \u201cFidelis et Victoriosa Civitas\u201d.\nLa citt\u00e0 vive i suoi momenti di maggiore splendore nei secoli XVI \u2013 XVII e XVIII. Fiorisce infatti un artigianato artistico le cui opere hanno sfidato i secoli. Maestri scalpellini nel 1602 hanno ricostruito la Chiesa di San Francesco (Monumento nazionale) con annessi campanile e convento dei francescani che aprirono una scuola di filosofia e teologia. \u00c8 del 1700 la ricostruzione delle chiese di Santa Maria e San Nicol\u00f2, solo per citarne alcune delle 39 esistenti.\nLa presenza di oltre 70 preti elevava il tono culturale delle comunit\u00e0 ma rappresentava anche un freno alla soluzione delle furibonde e secolari lotte insorte fra queste due ultime chiese per questioni di matriciato. I mastri campanari costruivano campane di tutte le dimensioni che si trovano nelle chiese di quasi tutta la Sicilia.\nIl pittore Giuseppe Tomasi invadeva, con i suoi dipinti dal forte taglio caravaggesco, tutte le chiese della Sicilia Orientale dove si possono ancora ammirare.\nOpere finissime in oro, argento, bronzo, rame, ferro battuto, venivano incessantemente create per uso interno ed esportazione.\nNel settore dell\u2019industria si costruivano mulini, \u201cparaturi\u201d (gualchiere per la lavorazione dell\u2019albagio) e martelletti per la laminazione del rame. Si producevano seta e profumi. Con questi prodotti e con la sua cultura invadeva i 14 paesi che gli facevano capo.\nTanto splendore vi fu malgrado una alluvione apocalittica che nella notte del 6 giugno 1682 cancell\u00f2 buona parte della citt\u00e0 che, con seicento morti, da 980 fuochi si ridusse a 470 fuochi.\nCon l\u2019inizio del nostro secolo i Tortoriciani promuovono intense attivit\u00e0 commerciali avvalendosi principalmente dell\u2019allora pregiato prodotto delle nocciole che collocavano sul mercato di Catania dove acquistavano tutte le specie di mercanzie; per\u00f2 imboccano il cammino che li far\u00e0 nobili decaduti. Vengono infatti spogliati di quasi tutti gli uffici pubblici che vengono concentrati nella vicina Sant\u2019Agata Militello; i professionisti si allontanano per andare a ricoprire cariche pubbliche e tuttavia lontane; gli artigiani sopraffatti dai prodotti dell\u2019industria, si allontanano in cerca di migliore fortuna; i contadini, dopo secoli, abbandonano la coltivazione dei noccioleti che coprono oltre la met\u00e0 del territorio.\nL\u2019incomparabile bellezza del paesaggio, la natura incontaminata, la variegata vegetazione (noccioleti, castagneti, cerrete, faggete), la pluralit\u00e0 di laghi (Badessa, Trearie, Cartolari) unitamente all\u2019umile \"Petagnaea gussonei\" che ha imposto nel vallone Calagni la costituzione di una riserva naturale, fanno di Tortorici ancora un paese di forte attrazione, dove si pu\u00f2 godere delle bellezze naturali e si possono ammirare i monumenti e le opere pervenuti dal passato.\nAccanto a Chiese e Monumenti, esiste un suggestivo centro storico fatto di un dedalo di viuzze nelle quali \u00e8 possibile ammirare le chiavi di volta delle porte in pietra finemente istoriata. Esiste ancora il Mulino delle Ferriere (di propriet\u00e0 comunale) costruito nel 1684, attivo fino al 1950, che fino al 1932 \u2013 data di chiusura delle controversie con l\u2019usuraio Pallavicino e suoi aventi causa \u2013 costituiva una delle garanzie per il pagamento del debito di 14.000 once contratto tre secoli prima.\nSociet\u00e0.\nTradizioni e folclore.\nLa lunga festa in onore di S. Sebastiano inizia il primo gennaio con il suono della campana e l'esposizione del Santo alla Citt\u00e0.\nLa prima manifestazione \u00e8 la Bula che cade il sabato pi\u00f9 vicino alla festa. La domenica precedente la Festa, in mattinata, al rientro dalla processione di S. Antonio Abate, i devoti danno inizio alla Sfilata dell'Alloro lungo le vie della Citt\u00e0 fino alla Chiesa di S. Maria Assunta. Durante la lunga processione verso la Chiesa Madre, suonatori di Zampogna, Fisarmonica e Tamburelli accompagnano i devoti, creando un'atmosfera di gioia e armonia e suscitando sempre pi\u00f9 interesse da parte di curiosi e cultori delle tradizioni.\nLa festa vera e propria si celebra ogni anno, puntualmente, il 20 gennaio; i devoti che hanno un voto da sciogliere, vanno \"nudi\" al Santo: gli uomini, in segno penitenziale vestono di bianco con camicia e pantalone, un fazzoletto piegato a forma di triangolo al cinto e piedi nudi; le donne, anche loro a piedi nudi, indossano camicie e gonne bianche, con un fazzoletto che copre la testa. Esse precedono e seguono, nella processione o nella questua, il Santo. Il rito religioso si celebra nella Chiesa di S. Maria Assunta, con la partecipazione delle autorit\u00e0 locali e rinnovando una secolare tradizione che prende il nome di Senato: i Giurati nel '600, i Senatori nel '700 e i Sindaci dal '800 in poi, preceduti dai mazzieri si recano in Chiesa consegnando, in segno di omaggio al Santo, le chiavi della citt\u00e0. A mezzogiorno inizia la Processione per le vie della Citt\u00e0. L'artistica \"Vara\" \u00e8 portata solo dai nudi, e rappresenta un privilegio ma anche un obbligo penitenziale. La prima tappa della Processione \u00e8 nel Fiume Calagni dove i devoti fanno sostare la vara invocando la grazia, questo rito rappresenta il complesso rapporto della Citt\u00e0 di Tortorici con i fiumi, che da sempre hanno fornito acqua per i bisogni alimentari, per l'irrigazione dei campi, per far funzionare mulini, ma che spesso, per\u00f2, con le inondazioni o i diluvi, hanno distrutto o danneggiato il territorio. Il Santo viene invocato per scongiurare i danni. Dopo la sosta nel Fiume Calagni inizia la \u00ab questua \u00bb, il Santo viene portato per le vie della Citt\u00e0 rientrando nella Chiesa di S. Nicol\u00f2 dove permane fino all'ottava.\nNella domenica successiva al 20 gennaio, si svolge \"l'ottava\": la Statua del Santo viene portata nuovamente in processione, sino all'arrivo nella Chiesa Madre. Proprio qui, il giorno successivo, viene celebrato \"\"u pirdunu\" \"(in italiano, il perdono), in cui viene chiesto a San Sebastiano il perdono per i peccati commessi il giorno della Festa.\nCultura.\nSoprannominata \"Valle dell'Ingegno\", Tortorici ha mantenuto per secoli il primato in un'attivit\u00e0 molto speciale: la fonditura di Campane. Le opere prodotte sono state esportate in tutta la Sicilia a partire dal 1500, ma, nel 1682 un'alluvione distrusse opere e gran parte della citt\u00e0. Da allora, Tortorici ha cercato di riprendere l'attivit\u00e0 di un tempo con scarsi risultati. In particolare, una poesia tradizionale recita:\nDanze e musiche tradizionali.\nA partire dagli anni '80, uno studioso di Musica Etnica, il maestro Gemino Cal\u00e0, ha condotto numerosi studi sulle musiche tradizionali di Tortorici. In particolare egli ha creato un nuovo arrangiamento musicale, basandosi sull'antico canto: \" \"'A Nuciddara\".\" Il testo \u00e8 stato tramandato nel corso dei secoli dai Tortoriciani, che, tra i noccioleti, allietavano le giornate di raccolta intonando versi di questo canto.\nUn ballo tipico \u00e8 invece il \"Lanzet\", che risale ad antichissime tradizioni pastorali e continua ad essere tramandato ancora oggi tra gli abitanti di Tortorici.\nGeografia antropica.\nBorghi.\nTortorici \u00e8 composta da 72 borgate, tra le quali ricordiamo: San Filippo, Fiumara, Serro Polino, San Costantino, Margio di Carlo, Capreria, Sceti, Serro Petrolo, Mercurio, Sciortino, Moira, Torre, Sant'Andrea, San Luigi, Grandusa, Colla, Masugna, Lembo, Santa Nagra, Parisi, Pagliara, Batana, Ilombati, Mar\u00f9, Acqua di Sale, Cappuccini, Potame, Serro Alloro, San Leonardo, San Bartolomeo, Santa Rosalia, Sciara, Bruca, Randi e Grazia. Tra le pi\u00f9 grandi, che costituiscono i centri pi\u00f9 popolosi, troviamo Sceti, Moira, Serro Alloro, Sciortino, Mercurio e Pagliara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\n \nAltre informazioni amministrative.\nIl comune di Tortorici fa parte delle seguenti organizzazioni sovracomunali: regione agraria n.2 (Nebrodi nord-occidentali)."}
{"id": "32759", "revid": "292162", "url": "https://it.wikipedia.org/wiki?curid=32759", "title": "Tusa", "text": "Tusa (\"Tusa\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\nIl suo territorio, \u00e8 attraversato dal torrente Tusa, che nasce sul colle del Contrasto (m.1107) che dopo sfocia nel mare Tirreno presso la frazione di Castel di Tusa.\nNel 2017 il Comune di Tusa \u00e8 stato premiato dalla \"FEE\" con la Bandiera Blu per le spiagge Lampare e Marina.\nStoria.\nNel suo territorio sorse la citt\u00e0 siculo-greca di Alesa Arconidea, che si svilupp\u00f2 sulla collina di Santa Maria delle Palate tra il 403 a.C. e il IX secolo d.C.\nNegli ultimi decenni del IX secolo, la maggior parte della popolazione di Alesa Arconidea, sembra abbia abbandonato la citt\u00e0 per spostarsi sul luogo dove oggi sorge Tusa, situata su una piattaforma rocciosa facilmente difendibile, dove forse sorgeva gi\u00e0 un villaggio.\nL'abbandono di Alesa sembra sia avvenuto in seguito ad un terremoto, forse quello dell'856, e a questa data deve quindi essere attribuita la fondazione della citt\u00e0.\nMonumenti e luoghi d'interesse.\nArchitetture religiose.\nStoria.\nLa prima chiesa di Tusa fu probabilmente quella dedicata a San Nicola, che potrebbe essere stata anche la sede provvisoria del vescovo. La sede vescovile non venne ripristinata nella riorganizzazione ecclesiastica voluta dai Normanni. L'istituzione della sede vescovile venne richiesta nel Seicento, ma fu ottenuta invece da Nicosia e per protesta nella Chiesa Matrice, in quel momento in costruzione, non venne pi\u00f9 realizzata la cupola prevista.\nIl vertice della gerarchia ecclesiastica era rappresentato a Tusa dal \"vicario curato\", che amministrava le rendite ecclesiastiche ed era a capo della parrocchia. Il delegato del vescovo era il \"vicario foraneo\". A questi si affiancavano i sacerdoti delle varie chiese, che formavano il clero secolare. I sacerdoti furono riuniti nel 1585 nella \"Rota comunia della citt\u00e0 di Tusa\", in modo da assicurare un'equa ripartizione delle rendite. Queste erano costituite in primo luogo dal tributo della \"primizia\", dovuto da ogni famiglia, a cui si aggiungevano le donazioni e le rendite delle propriet\u00e0 ecclesiastiche e i \"diritti di candela\" per le funzioni funerarie. La parrocchia versava un contributo annuale per il mantenimento del seminario di Cefal\u00f9. I beni della \"comunia\" furono amministrati da dieci \"cappellanie\", ognuna con un suo procuratore (1681):\nNel 1894 le \"cappellanie\" furono ridotte a sei, con l'eliminazione di quelle del Monte di Piet\u00e0, di San Giovanni, di San Pietro e del Purgatorio.\nDal XVII secolo esistette la \"Deputazione delle chiese e delle confraternite\", composta dal Vicario Curato, dal Vicario Foraneo e da due sacerdoti, che si incaricava dell'inventario degli arredi e della tenuta dei conti.\nLa giurisdizione della Chiesa comprendeva l'amministrazione della giustizia per reati commessi contro i propri beni o contro il clero o per i reati commessi da ecclesiastici. La giustizia era amministrata da un \"corte parrocchiale\", che emetteva giudizi di primo grado.\nLe chiese pi\u00f9 antiche (Sant'Antonio Abate, San Michele Arcangelo, San Nicola e San Giovanni) furono in generale rimaneggiate o ricostruite nel Cinquecento, parallelamente a numerose nuove costruzioni (San Giuseppe, San Giuliano, San Leonardo, Santa Maria di Ges\u00f9, Santa Maria del Rito e Santa Lucia), che si ebbero fra il 1530 ed il 1600, con una vera gara fra i quartieri per abbellire la propria chiesa. Gli edifici di culto raggiunsero il numero di 26.\nBandiera blu.\nNel 2015, per la prima volta il Comune di Tusa \u00e8 stato premiato dalla FEE con la Bandiera blu per la spiaggia \"Lampare\".\nNel 2016 \u00e8 stata riconfermata la Bandiera blu per la Spiaggia \"Lampare\" e ne \u00e8 stata assegnata una nuova alla Spiaggia \"Marina\". Alle due spiagge sono stati riconfermati i riconoscimenti nei successivi quattro anni, fino al 2020.\nLe confraternite.\nLe confraternite erano un'istituzione religiosa cittadina, oggi quasi scomparsa, legate alle processioni e alla sepoltura. Fino al 1820 si seppelliva infatti al di sotto del pavimento delle chiese e lo spazio era riservato ai confratelli e ai loro familiari o alle famiglie che facevano donazioni. In un apposito registro venivano annotati i nomi di coloro che venivano seppelliti nella chiesa. In seguito le confraternite ebbero cappelle riservate nel nuovo cimitero di San Luca. Quelle economicamente meno dotate confluirono in quelle pi\u00f9 ricche e il loro numero si ridusse.\nNelle processioni i confratelli sfilavano vestiti con un apposito abito. L'ordine in cui le confraternite sfilavano era assegnato secondo l'antichit\u00e0 di costituzione o l'importanza attribuita a ciascuna dall'autorit\u00e0 ecclesiastica. Ogni confraternita era posta sotto la guida di un cappellano, che si occupava della formazione religiosa degli associati, delle regole da osservare e dei compiti da svolgere nelle manifestazioni religiose e nelle varie ricorrenze.\nLe confraternite esistenti nei vari periodi furono quelle del Santissimo Sacramento, del Santissimo Rosario, di San Nicola, del Santissimo Crocifisso, del Monte di Piet\u00e0, del Purgatorio, di San Giovanni Battista, di San Michele Arcangelo, di San Giuseppe e delle Terziarie Francescane, ma non di tutte si conservano gli statuti e i registri. Oggi a Tusa sopravvive solo la Confraternita del Santissimo Sacramento.\nConfraternita del Santissimo Sacramento.\nLa \"Compagnia del Santissimo Sacramento\" fu fondata nella Chiesa Madre nel 1496 e fu aggregata all'Arciconfraternita del Santissimo Sacramento della chiesa di Santa Maria sopra Minerva a Roma. L'attivit\u00e0 devozionale si incentrava sul culto eucaristico e si svolgeva in particolare durante la festivit\u00e0 del Corpus Domini e nei riti della Settimana Santa. In particolare, nella funzione dell'Ultima Cena, aveva l'esclusivit\u00e0 per la distribuzione dei pani benedetti ed entr\u00f2 per questo motivo in conflitto prima con la confraternita di San Giovanni Battista (1686) e successivamente con quella del Santissimo Rosario.\nLa confraternita era formata da nobili, civili e galantuomini, che non potevano superare il numero di cento membri, tra i 17 e i 45 anni. Non vi erano ammesse le donne. Era gestita da un governatore, due assistenti, un tesoriere, un cancelliere, due sacrestani, due infermieri, due nunzi ed un cappellano, pagato dai confrati. Durante le processioni i confrati vestivano sacchi di tela bianca col cappuccio e mozzetti di panno sulle spalle, portavano un bastone con l'effigie del Santissimo; la confraternita era preceduta da uno stendardo nel quale era raffigurata l'Eucaristia e la Croce. Ogni anno si solennizzava inoltre la festivit\u00e0 della protettrice Sant'Irene.\nNel 1536 fu aperto nella Chiesa Madre un oratorio pubblico, destinato all'educazione dei fanciulli, pagato dalla confraternita e dall'Universit\u00e0 di Tusa. Nel 1540 la confraternita venne rinnovata con bolla papale. Essendo divenuta insufficiente la cappella, nel 1657 fu eretto un nuovo Oratorio del Santissimo Sacramento nella piazza, mentre la vecchia cappella fu riservata al culto eucaristico. Come confraternita pi\u00f9 antica, dal 1750 ebbe il diritto nelle processioni di precedere immediatamente il santo.\nGli accompagnamenti funebri, i diritti di sepoltura ed i legati, disposti da coloro che avevano sepoltura nell'oratorio, costituivano le cospicue entrate della compagnia. Con tali risorse, la confraternita acquist\u00f2 una floridezza che conserv\u00f2 nel tempo e oggi \u00e8 l'unica confraternita ancora esistente, sebbene il numero dei confrati sia ormai ridotto. Il vestito \u00e8 stato recentemente cambiato: si utilizzano abiti civili ed una fascia gialla cui \u00e8 appeso un medaglione con la raffigurazione del Santissimo Sacramento.\nConfraternita del Santissimo Rosario.\nFu fondata nel 1555 nella chiesa di Sant'Antonio Abate da Stefano Ususmaris, generale dell'ordine di san Domenico, e fu aggregata all'Arciconfraternita del Rosario della chiesa di Santa Maria sopra Minerva di Roma. Il cappellano era l'arciprete vicario curato.\nLa confraternita era retta da un governatore, due assistenti, quattro consultori, un tesoriere, un cancelliere, due infermieri ed un cappellano. Il numero degli associati non poteva superare i cento confrati e non vi potevano essere ammesse le donne. Nelle processioni i confratelli vestivano un sacco di tela bianco, con cappuccio e mantellina a doppia faccia, da un lato bianco con i margini rossi e dall'altro nero con bordi bianchi: questo secondo lato era utilizzato per i funerali e per la \"processione della Madonna Morta\" il 13 agosto. Portavano al petto un medaglione raffigurante la Madonna del Rosario ed in mano una candela o un bastone con l'effigie della Madonna.\nNel 1565 la sede fu spostata nella Cappella del Santissimo Rosario, eretta accanto alla allora Chiesa Madre e completata nel 1574. Nel 1625 si fuse con la Confraternita del SS. Crocifisso, con sede nella chiesa di San Giuliano. La cappella era tuttavia ancora utilizzata: si continu\u00f2 ad abbellirne l'altare con statue e dipinti e nel 1651 fu collegata alla Chiesa Madre aprendo un arco nel muro. Dopo il terremoto del 1693 e la demolizione della vecchia Chiesa Madre nel 1736, la confraternita partecip\u00f2 alla ricostruzione della chiesa e cur\u00f2 la riedificazione della cappella il cui altare era gi\u00e0 completato nel 1750. In seguito il vecchio oratorio sotto la cappella venne abbandonato e utilizzato come spazio per le sepolture. La confraternita entr\u00f2 in conflitto con le autorit\u00e0 ecclesiastiche, a causa dell'apertura di una comunicazione tra la sacrestia e la chiesa, che passava per la cappella.\nConfraternita del Purgatorio o delle Anime Purganti.\nFondata probabilmente intorno alla met\u00e0 del XVI secolo, esisteva sicuramente nel 1636. Le confraternite dedicate alle anime del Purgatorio erano diffuse in Sicilia, dove venivano chiamate \"confraternite dei Miseremini\". Il suo oratorio, costruito accanto alla Chiesa Madre, venne successivamente incluso in questa chiesa. Nel suo altare gestito dalla \"comunia degli altaristi\", venivano celebrate giornalmente circa dieci messe in suffragio delle anime del Purgatorio.\nI confrati vestivano un sacco bianco con cappuccio e mantellina nera. La confraternita era retta da un governatore, due congiunti, un tesoriere, un segretario, un sacrestano, due nunzi, un vessillario, un crocifero ed un cappellano. Non se ne conosce l'anno di scioglimento, ma nel 1870 viene citata come cappellania.\nConfraternita di San Nicola.\nLa confraternita di San Nicola fu costituita nel 1655. I confrati originariamente vestivano il saio bianco incappucciato, portando sulle spalle un mantello color verde con bordi rossi ed un bastone pastorale con l'immagine del santo. La struttura amministrativa prevedeva: un superiore, un vicesuperiore, un segretario, un vicesegretario, un cassiere, due cerimonieri, un crocifero, un vessillario, un sacrista, un cappellano e quattro confrati per portare le bacchette.\nFino al 1750 ebbe nelle processioni il posto pi\u00f9 importante, che pass\u00f2 quindi alla confraternita del Santissimo Sacramento. Fu sciolta prima del 1852, e nel 1866 i beni vennero acquisiti dal demanio. Nel 1894 la confraternita fu rifondata, accogliendo i contadini ed i mulattieri. La veste era ora costituita da abiti civili sopra cui veniva portata la mantellina verde con i bordi rossi ed il medaglione con l'immagine del santo sul petto. Nel 1930, in seguito alla chiusura della chiesa di San Nicola la sede fu spostata nella chiesa di Santa Caterina. Nel 1956 si sciolse definitivamente ed i confrati confluirono nella confraternita del Santissimo Sacramento.\nConfraternita di San Giuseppe.\nFu costituita nel 1893, assorbendo la disciolta confraternita di San Michele Arcangelo. I suoi componenti erano artigiani e maestri d'arte, tra i 18 ai 45 anni. Lo scopo della confraternita era quello d'operare per la religiosit\u00e0, il benessere spirituale e l'aiuto reciproco dei congregati. La sepoltura dei confrati e dei loro familiari poteva avvenire in una cappella riservata del cimitero di San Luca. I confrati vestivano abiti civili con fascia azzurra a cui era appeso un medaglione raffigurante San Giuseppe ed in mano portavano una candela.\nLa confraternita si occup\u00f2 della chiesa di San Giuseppe e interveniva nelle processioni. Si \u00e8 sciolta nel 1976.\nSociet\u00e0.\nTradizioni e folclore.\nLa festivit\u00e0 di san Giuseppe (19 marzo) \u00e8 preceduta dalla tradizione dei \"Virgineddi\". Nei mercoled\u00ec precedenti chi ha un voto da assolvere invita un certo numero di fanciulli dei due sessi ad un pranzo in onore del santo, nel quale le pietanze sono definite dalla tradizione: non pu\u00f2 mancare la zucchina a coniglio e le sfingi zuccherate.\nPer la festivit\u00e0 di santa Lucia, la tradizione vuole che ognuno mangi un po' di \"cuccia\", chicchi di grano di grandi dimensioni, che simboleggiano le pupille, cotti e conditi con solo olio e sale. Per la stessa festivit\u00e0, anticamente si svolgeva una luminaria o fiaccolata notturna\nPer la festivit\u00e0 di san Giovanni, il 24 giugno, avveniva la \"squagliata d'u chiummu\": del piombo liquefatto su un piccolo fuoco veniva versato in una bacinella piena d'acqua e le figure che si venivano a formare erano interpretate come vaticinio augurale. La tradizione vuole che ognuno mangi le \"fave vugghiute\" (fave bollite), preparate in grandi calderoni, e condivise dagli abitanti di ogni quartiere. La trazione viene rinnovata annualmente con una festa dedicata.\nPer la festivit\u00e0 dell'Assunta si svolgono quattro processioni: il 13 agosto quella \"della Dormitio Marie\", con la statua adagiata sopra una bara di giunchi; il 14 la Madonna viene rappresentata come resuscitata e in chiesa avviene la tradizionale \"Acchiananta da Madonna\", assunzione di Maria in cielo con l'ausilio di congegni scenografici anticamente tramite un macchinario in legno. La stessa cerimonia si ripete il 15 agosto, anticamente con l'intervento anche dei \"galantuomini\", infine \u00e8 ancora ripetuta nel giorno dell'Ottava, anticamente accompagnata dalla \"cavalcata\". Quest'ultima consisteva di cavalli, di muli, di asini, con il raccolto della questua dei cereali a Maria, e preceduta da cavalieri che offrono doni per miracoli ottenuti. Oggi la cavalcata viene proposta il 15 agosto prima della processione della'Assunta.\nSono infine ancora in uso il canto corale notturno per l'Immacolata, i lamenti del Venerd\u00ec Santo ed il canto di mezz'agosto per chiedere all'Assunta protezione dal \"gran terremoto\".\nIl territorio.\nI \"bagni\".\nSulla costa, presso la foce del fiume Tusa, si trovano i resti di un edificio che conserva pavimenti a mosaico in tessere bianche, nere e rosse, e strutture antiche, gi\u00e0 visto nel Seicento da Tommaso Fazello e da lui interpretato come struttura termale. Sull'edificio si sono impiantate costruzioni pi\u00f9 recenti (\"Case Gravina\"), ma la struttura potrebbe essere interpretata come quella citata nelle \"tavole alesine\" come elemento di confine tra i lotti del territorio alesino.\nIl ponte Riggieri.\nA circa 300\u00a0m dalla collina di Alesa Arconidea un antico ponte supera il torrente Tusa e fu forse a servizio della strada consolare verso Herbita ed Enna. Questo percorso, conosciuto come \"la via frumentaria\", attraversava tutto il territorio di Pettineo e Castel di Lucio, toccava la collina di Migaido con un altro attraversamento del fiume, fino a giungere nel cuore della Sicilia, ovvero il granaio d'Italia. Lungo questa via venivano trasportati i prodotti agricoli e della pastorizia per essere imbarcati nel caricatore di Alesa ed esportati verso Roma.\nGli attuali resti sono di incerta datazione, probabilmente di epoca Romana ma il nome potrebbe riferirsi ad un intervento di epoca normanna come deformazione del nome del Conte Ruggero.\nStrutture idriche del \"Viviere\".\nNella contrada \"Fruscio\" un gruppo di sorgenti, conosciute con il nome di \"Viviere\", presentano opere idriche di captazione delle acque che sono state riutilizzate per il moderno acquedotto di Tusa. Le strutture erano gi\u00e0 state identificate da Tommaso Fazello, che vide inoltre le tracce di un acquedotto che convogliava le acque raccolte verso Alesa. Una parte della struttura (il \"Vecchio Viviere\", conserva alcune colonne che circondano una grande vasca, relative forse ad un antico ninfeo. La vasca \u00e8 collegata ad altre vasche minori, utilizzate per la distribuzione e come lavatoi.\nIl complesso potrebbe essere identificato con la fonte \"Ipurra\" citata dalle \"tavole alesine\", e si troverebbe dunque in prossimit\u00e0 del tempio dedicato a Giove Melichio.\nLa contrada Ospedale.\nNelle \"tavole alesine\" viene citata una\" via Xenide\" che pu\u00f2 forse essere identificata con l'attuale contrada e via Ospedale (o \"via Spitali\"), a met\u00e0 strada fra il sito di Alesa e Tusa. Il termine greco di \"xenide\" sembra infatti avere lo stesso significato del latino \"hospitalis\", corrotto quindi in Ospedale. Secondo l'iscrizione qui dovrebbero dunque trovarsi il tempio di Adrano, il \"\"tapanon\" e il \"tematesis\"\" dell'antica Alesa.\nToponomastica dei luoghi.\nNel territorio comunale molte localit\u00e0 furono ribattezzate con nomi di santi, nel periodo feudale o quando divennero propriet\u00e0 della Chiesa o altre istituzioni religiose. Nella fascia pi\u00f9 interna molti nomi sono tuttavia ancora di derivazione greca o latina, mentre nella fascia costiera i nomi originali sembrano prevalentemente di origine araba: in epoca precedente questa zona costituiva forse la grande foresta di cui parlano le \"tavole alesine\".\nFrazioni.\nCon la scomparsa di Alesa si svilupparono anche altri centri secondari oltre a Tusa, che costituiscono oggi le frazioni di \"Castel di Tusa\" e di \"Milianni\". Tusa e Castel di Tusa erano probabilmente insediamenti secondari gi\u00e0 in epoca antica, mentre Milianni si form\u00f2 in epoca successiva.\nCastel di Tusa.\nCastel di Tusa o Marina di Tusa, \u00e8 la frazione costiera di Tusa.\nMentre la citt\u00e0 di Alesa venne occupata in epoca araba dalla fortezza di \"Qalat al Qaw\u00e0rib\" (\"Rocca delle barchette\"), il sottostante approdo, che doveva gi\u00e0 essere stato attivo in epoca antica, si svilupp\u00f2 probabilmente come borgo marittimo. Sotto i Normanni entr\u00f2 a far parte del feudo dei Ventimiglia insieme a Tusa e prese il nome di \"Tusa Inferiore\" o \"Marina di Tusa\".\nNell'approdo continuano a svolgersi i traffici commerciali in collegamento alla via tra la costa e l'interno, verso Enna, in uso fino al Settecento. L'approdo fu oggetto di contesa per i dazi che se ne ricavavano tra i Ventimiglia e il vescovo di Cefal\u00f9. In seguito alle incursioni dei corsari nel Seicento vennero potenziate le strutture difensive della costa, erigendo nuove torri e perfezionando il sistema di collegamento visivo. Il castello viene dotato di artiglieria con un ampliamento della guarnigione e sulla costa venne eretta la torre Selichenti.\nDopo lo spostamento della via per Enna, l'attivit\u00e0 portuale continua in direzione delle Isole Eolie. Fino all'arrivo della ferrovia le barche continuano ad assicurare i trasporti verso Palermo e Cefal\u00f9.\nLe odierne attivit\u00e0 del porto sono limitate alla pesca (in particolare acciughe e sarde e alla relativa industria delle acciughe sotto sale e delle sarde sotto sale).\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Tusa\" che milita nel girone unico di Barcellona Pozzo Di Gotto (ME) siciliano di 3\u00aa Categoria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Tusa fa parte delle seguenti organizzazioni sovracomunali: regione agraria n.7 (Colline litoranee del Tusa e del S.Stefano).\nInfrastrutture e trasporti.\nIl Comune \u00e8 interessato dalle seguenti direttrici stradali:"}
{"id": "32761", "revid": "533647", "url": "https://it.wikipedia.org/wiki?curid=32761", "title": "Valdina", "text": "Valdina (\"Va\u1e0d\u1e0dina\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nSituato nella valle del Niceto, il comune \u00e8 ripartito nei tre centri abitati di Valdina (capoluogo comunale), Tracoccia e Fondachello, la frazione marina.\nStoria.\nEt\u00e0 antica.\nIl territorio del comune di Valdina \u00e8 di origine antica, e secondo alcuni in epoca pre-romana l'attuale chiesa di San Pancrazio sarebbe stata una torre di avvistamento per le navi provenienti dalle isole Eolie.\nComunque, fu in epoca romana che si form\u00f2 il primo \"pagus\" (o villaggio) nell'area dove sorge oggi Roccavaldina, e l'area fra Monforte e Rometta (comprendente gli attuali comuni di Valdina, Roccavaldina, Venetico e Torregrotta) fu chiamata \"Rachal El-melum\" (o \"Rachal El-melue\") sotto la dominazione araba, e successivamente \"Casale del Conte\" \"(Casale Comitis)\" in epoca normanna.\nEt\u00e0 medievale.\nNel 1168 Guglielmo II concesse il \"Casale del Conte\" alla badessa del monastero messinese di Santa Maria della Scala, e nel 1196 la regina Costanza conferm\u00f2 la donazione.\nA seguito della presa del potere da parte del dominio aragonese furono concessi nuovi titoli nobiliari, e nella parte occidentale del territorio demaniale di Rametta (oggi Rometta) vennero creati due feudi, che furono concessi a Giovanni Rocca, nobile cavaliere pisano, e Giovanni Mauro, di origine genovese. Nei due feudi nacquero due casali, che presero il nome dei possessori, cio\u00e8 \"La Rocca\" (odierna Roccavaldina) e \"Maurojanni\" (o Mauro Giovanni, odierna Valdina).\nLo storico Tommaso Fazello documenta il centro ad un miglio da Rocca, quattro miglia distante da Gualtieri Sicamin\u00f2, quest'ultima dista sei miglia dal castello di Milazzo, leggermente ad est rispetto alla cittadina di Santa Lucia del Mela. Nel breve raggio di un paio di miglia le cittadine di Condr\u00f2, Monforte San Giorgio, Venetico e Rometta. Poco tempo dopo, per\u00f2, Maurojanni fu ceduto a La Rocca, e divennero un unico casale.\nEt\u00e0 moderna.\nSuccessivamente, nel 1509 i feudi furono ceduti da Gilberto Pollicino Castagna alla famiglia Valdina, arrivata dalla Spagna. I Valdina (prima baroni e poi successivamente principi di Maurojanni o Valdina) contribuirono per due secoli allo sviluppo dei borghi, finch\u00e9 l'ultimo discendente della famiglia, Giovanni Valdina Vignolo, mor\u00ec nel 1692 senza lasciare eredi. Il titolo pass\u00f2 al cugino pi\u00f9 prossimo, e la famiglia si imparent\u00f2 con la borghesia locale. Il feudo fu posseduto dalla famiglia Valdina sino al 1812, quando il feudalesimo fu soppresso.\nEt\u00e0 contemporanea.\nNel 1929 Valdina e i vicini comuni di Spadafora San Martino e Venetico furono fusi nel nuovo comune di Spadafora. Tuttavia nel 1940 il comune di Venetico fu ricostituito nei suoi vecchi confini e il territorio che fu di Valdina venne aggregato a Roccavaldina. Nel 1948 fu ricostituito in comune autonomo nei suoi vecchi confini.\nSimboli.\nLo stemma del comune di Valdina non presenta alcuna descrizione araldica all'interno dello statuto comunale, in cui si afferma solamente che l'emblema comunale \u00e8 lo stemma raffigurato nel gonfalone.\nLo stemma \u00e8 cos\u00ec descritto nel volume sulla Sicilia della collana \u00abComuni d'Italia\u00bb edita dall'Istituto enciclopedico italiano:\nMonumenti e luoghi d'interesse.\nSiti archeologici.\nA Valdina, in localit\u00e0 Scarano, sono state rinvenute tracce di un insediamento antico.\nSociet\u00e0.\nEtnie e minoranze straniere.\nAl 31 dicembre 2013 sono residenti a Valdina 53 stranieri, pari al % della popolazione.\nLingue e dialetti.\nOltre alla lingua ufficiale italiana, a Valdina si parla la lingua siciliana nella sua variante messinese. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nNel \"Vocabolario siciliano\" di Giorgio Piccitto la parlata di Valdina \u00e8 indicata con la sigla ME41, afferente al gruppo dei dialetti messinesi orientali del versante tirrenico.\nReligione.\nLe due parrocchie cittadine, San Pancrazio e San Giovanni Battista, sono amministrate dal vicariato di Spadafora \"San Giuseppe\" dell'arcidiocesi di Messina-Lipari-Santa Lucia del Mela.\nCultura.\nIstruzione.\nScuole.\nA Valdina il servizio scolastico \u00e8 garantito dalla presenza della scuola d'infanzia, primaria e secondaria di primo grado \"Giovanni Paolo II\" (site a Fondachello) appartenenti all'istituto comprensivo \"Stefano d'Arrigo\" di Venetico.\nGeografia antropica.\nFrazioni.\nAl 14\u00ba censimento generale della popolazione e delle abitazioni dell'ISTAT (2001), il territorio di Valdina risulta cos\u00ec suddiviso:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Valdina fa parte delle seguenti organizzazioni sovracomunali: regione agraria n.9 (Colline litoranee di Milazzo).\nInfrastrutture e trasporti.\nStrade.\nIl territorio comunale \u00e8 attraversato dall'autostrada A20 \"Messina-Palermo\", dalla strada statale 113 \"Settentrionale Sicula\" e dalla strada provinciale 58 \"di Valdina\".\nFerrovie.\nPur non presentando alcuna stazione ferroviaria nel proprio territorio, Valdina \u00e8 attraversata dalla linea ferroviaria Palermo-Messina. La stazione pi\u00f9 vicina \u00e8 quella di Torregrotta, nell'omonimo comune limitrofo."}
{"id": "32762", "revid": "533647", "url": "https://it.wikipedia.org/wiki?curid=32762", "title": "Venetico", "text": "Venetico (IPA: , \"Ven\u00e8ticu\", IPA: secondo la pronuncia messinese, in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\nIl territorio comunale \u00e8 compreso fra le pendici settentrionali dei Monti Peloritani e la costa tirrenica. \u00c8 costituito da una cresta collinare che digrada verso il mare, compresa fra le valli fluviali dei torrenti Senia, a ovest, e Cocuzzaro, a est.\nTali corsi d'acqua costituiscono anche il confine con i comuni limitrofi di Valdina e Spadafora.\nGeologicamente il territorio si presenta nella zona costiera, quella grossomodo compresa tra la vecchia linea ferroviaria ed il mare, di origine alluvionale. Man mano che si procede verso monte, invece, si riscontrano ampie estensioni di terreno argilloso (cosa che ha dato notevole impulso all'industria dei laterizi), arenarie e terreni marnosi, mentre la cresta su cui sorge la frazione di Venetico Superiore \u00e8 costituita da calcari evaporitici.\nClima.\nVenetico gode di un tipico clima temperato caldo. Particolarmente mite e confortevole nei periodi primaverile ed autunnale, presenta invece estati calde e inverni moderatamente miti. La temperatura media annua si attesta intorno ai 18-19\u00a0\u00b0C, oscillando tra i 10\u00a0\u00b0C del mese di gennaio e i 40\u00a0\u00b0C del mese di agosto.\nLe precipitazioni piovose annuali si attestano sull'ordine degli 800\u00a0mm di pioggia, concentrandosi prevalentemente nel periodo settembre\u2013aprile.\nSecondo la classificazione climatica dei comuni italiani, Venetico \u00e8 cos\u00ec classificata:\nStoria.\nAntichit\u00e0 e medioevo.\nQuasi nulle sono le notizie su Venetico in et\u00e0 antica. Alcuni ipotizzano che l'origine del nome sia legato ad una passata presenza di Venetici, visti i ritrovamenti di vicini campi d'urne. Si narra che nel 36 a.C., nelle acque antistanti Venetico Marina, fu combattuta la battaglia navale di Naulochus, terminata con la distruzione della flotta di Sesto Pompeo per opera delle navi di Ottaviano (il futuro imperatore Augusto), comandate dall'ammiraglio Marco Vipsanio Agrippa.\nIn epoca medievale il centro abitato era costituito da una taverna e quattro famiglie di villani, Curatini, Cassinesi, Milleroni e Remerceni, che curavano la coltivazione della terra. Nel XIII secolo esso venne concesso ai fratelli Simone e Rainero de Venetico, che diedero nome al feudo.\nLe informazioni sulla famiglia Venetico sono poche: sappiamo infatti che al primo proprietario successe il figlio Rainero, alla cui morte il feudo pervenne al di lui figlio Simone, che spos\u00f2 una certa Razzuna. Essendo la coppia senza figli, il feudo venne dato al giudice Arduino, cittadino messinese, donazione confermata dal re Manfredi nel 1259. Nel 1296 Aldoino de Arduino mor\u00ec e si persero le notizie fino al 1408, anno in cui possessore risulta Filippo Arduino. Nel 1416 la propriet\u00e0 pass\u00f2 al nipote del giudice Arduino, Giacomo de Arduino, alla cui morte successe il figlio Arduino de Arduino. Morto questi senza figli, vi successe il fratello Federico, ma anche questi mor\u00ec senza lasciare eredi; il suo testamento fu, agli atti di un certo notar Francesco Pape di Messina, a favore del fratello Gerardo che, non avendo figli, nomin\u00f2 erede Pietro Porco da Messina.\nIl re Alfonso d'Aragona non riconobbe questo passaggio e i beni furono devoluti alla Real Corte. Nel 1447 il re vendette il feudo di Venetico, con la gabella delle terre di Truppa e Cavalleria, a Corrado Spadafora e ai suoi eredi in perpetuo.\nIn quell'epoca a Venetico non vi era ancora nessuna popolazione consistente, e fu certamente per impulso di Corrado Spadafora che divenne in seguito un centro abitato. Quando infatti egli compr\u00f2 il feudo chiese di ottenere il titolo di barone e di avere giurisdizione civile. Quest'ultima necessitava di una popolazione su cui essere esercitata, per cui \u00e8 lecito ritenere che i primi abitatori non furono originari del luogo bens\u00ec immigrati da altre zone, fatti giungere l\u00ec dal feudatario per colonizzare i nuovi possedimenti. In seguito, verso la met\u00e0 del XV secolo, fu costruito un castello.\nLo storico Tommaso Fazello documenta il centro ad un miglio da Rocca, quattro miglia distante da Gualtieri Sicamin\u00f2, quest'ultima dista sei miglia dal castello di Milazzo, leggermente ad est rispetto alla cittadina di Santa Lucia del Mela. Nel breve raggio di un paio di miglia le cittadine di Condr\u00f2, Monforte San Giorgio, Maurojanni e Rometta.\nDall'et\u00e0 moderna a oggi.\nVerso il 1604, quando le terre di Venetico erano ormai ben abitate, il barone nomin\u00f2 un capitano e altri ufficiali, e compr\u00f2 dalla Real Corte il \"mero e misto Imperio\" (la facolt\u00e0 di giudicare e punire anche con pena di morte), ottenendo cos\u00ec anche la giurisdizione criminale ed erigendo quindi delle forche sulla spianata che ancora oggi ne porta il nome.\nCon questa istituzione Venetico raggiunse l'apogeo del suo sviluppo civile, che mantenne per parecchio tempo, almeno finch\u00e9 fu in efficienza il regime feudale.\nNel giugno\u00a0-\u00a0luglio del 1743 Venetico fu gravemente colpita da un'epidemia di peste bubbonica che imperversava gi\u00e0 nella citt\u00e0 di Messina.\nIl 28 dicembre 1908 il paese fu gravemente danneggiato da uno dei pi\u00f9 rovinosi terremoti della storia d'Italia, quello che distrusse pressoch\u00e9 completamente Messina e Reggio Calabria, provocando in totale circa 100.000 morti. Tale catastrofe distrusse a Venetico molte chiese e campanili, danneggi\u00f2 gravemente il castello medievale e fece registrare anche qualche vittima. Nel 1929 Venetico e i vicini comuni di Spadafora San Martino e Valdina furono fusi nel nuovo comune di Spadafora. Tuttavia gi\u00e0 nel 1940 il comune di Venetico fu ricostituito nei suoi vecchi confini.\nMonumenti e luoghi d'interesse.\nFontana monumentale.\nRisalente al XVI secolo, sorge nella piazza antistante la chiesa di San Nicola. \u00c8 sormontata da una piccola statua raffigurante una sirena, mentre sia sul lato anteriore che su quello posteriore \u00e8 raffigurato lo stemma della famiglia Spadafora. La vasca \u00e8 collocata su un rialzo formato da tre gradini.\nArchitetture religiose.\nIl campanile \u00e8 stato ricostruito nel XX secolo, sul modello di quello originale crollato nel terremoto del 1908. La chiesa invece sopravvisse al sisma perch\u00e9 il parroco di allora, ordinando dei lavori di consolidamento, aveva fatto provvidenzialmente applicare, poco tempo prima, delle fasce di ferro come rinforzi strutturali che le permisero di resistere alle sollecitazioni.\nLa navata centrale \u00e8 ornata da stucchi, il soffitto \u00e8 a cassettoni, mentre sulla cantoria \u00e8 presente un organo del XVIII secolo recentemente restaurato. Compare anche un pulpito di legno simile quello del duomo di Messina.\nNella navata destra sono esposti il quadro della \"Madonna dell'Arco\" (1602), la statua di Santa Caterina d'Alessandria, datata alla fine del XVI secolo, e alcuni dipinti su tela del XVI, XVII e XVIII secolo. Nel transetto si trova l'\"Adorazione dei Magi\", opera di Francesco Bonajuto (1532) con una notevole cornice. A san Nicola sono dedicate una statua lignea e una tela, entrambe del XVI secolo. Vi \u00e8 infine una statua in legno stuccato dell'Immacolata, risalente al Settecento.\nNella navata sinistra, nella cappella detta \"del Santissimo Sacramento\", si trovano il quadro della Madonna del Rosario (Gaspare Camarda, 1605), diverse tele, del XVII e XVIII secolo, e due monumenti funerari in marmo policromo dei principi di Spadafora e delle consorti, datati 1615 e 1637. Nel transetto si trova il \"Cristo alla colonna e flagellazione\" (XVI secolo).\nGeografia antropica.\nVi sono due centri abitati principali:\nEconomia.\nL'economia venetichese \u00e8 basata soprattutto sul turismo estivo, ma anche sulla lavorazione di laterizi e relativi annessi, sulla pesca e sull'agricoltura.\nA Venetico Marina hanno sede numerose fabbriche di laterizi e manifatture di vario genere (produzione di infissi, prodotti per laterizi, lavorazione del ferro battuto, ecc.). In estate la spiaggia \u00e8 meta di numerosi bagnanti provenienti anche dai centri vicini e da Messina. Negli ultimi anni inoltre si \u00e8 iniziata a registrare la presenza di turisti provenienti da altre regioni d'Italia. Per tali motivi, soprattutto nel primo decennio del XXI secolo sono sorte numerose infrastrutture (lidi, ristoranti, pensioni) volte a sfruttare questa nuova fonte di introiti. Altro incentivo \u00e8 stato dato dalla costruzione del nuovo lungomare, divenuto luogo di ritrovo principale dei villeggianti, anche dei paesi limitrofi, nelle serate estive.\nAltra fonte di reddito risulta essere la piccola pesca locale: a Venetico Marina troviamo una discreta flotta peschereccia, dedita soprattutto alla pesca costiera ravvicinata. Il derivato di tale pesca, oltre che a soddisfare appieno le esigenze del territorio, viene anche commercializzato nei paesi limitrofi.\nVenetico Superiore invece incentra la sua economia principalmente sull'agricoltura (i suoi prodotti, coltivati nelle campagne intorno al paese, sono olive, uva e agrumi), e sul turismo estivo, con le stradine caratteristiche di epoca medievale, il castello, ed il panorama sul Golfo di Milazzo come attrazioni principali.\nInfrastrutture e trasporti.\nVenetico era munita di una stazione ferroviaria delle Ferrovie dello Stato a Venetico Marina, sulla linea Palermo-Messina. Dal 9 agosto 2009 la stazione \u00e8 stata chiusa per lo spostamento della linea ferrata pi\u00f9 a monte, in seguito ad un ammodernamento e all'aggiunta di un secondo binario. A seguito di ci\u00f2, per diversi mesi lo scalo ferroviario pi\u00f9 vicino \u00e8 stato quello di Rometta Messinese, fino all'apertura, il 23 novembre dello stesso anno, delle nuove fermate Torregrotta e Spadafora.\nVenetico Marina \u00e8 inoltre attraversata dalla SS 113, mentre per entrambi i centri passa la SP 56, che li collega con Rometta Superiore.\nVarie linee di autobus extraurbani collegano il paese a varie localit\u00e0 vicine, oltre che al capoluogo di provincia e a Milazzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Venetico fa parte delle seguenti organizzazioni sovracomunali: regione agraria n. 9 (Colline litoranee di Milazzo).\nSport.\nCalcio.\nIn passato la formazione locale \"SSC Venetico\" ha militato in 1\u00aa, 2\u00aa, 3\u00aa categoria regionale. Successivamente ha effettuato una fusione con il \"Ghibellina\", squadra del Messinese, dando origine alla \"SSC Ghibellina Venetico\", che ha militato in Promozione fino al trasferimento definitivo della societ\u00e0 a Messina. Fino a qualche anno fa era presente l'\"A.S.D. Venetico\", che ha militato in 1\u00aa categoria.\nCiclismo.\nVenetico \u00e8 stata per due volte attraversata dal Giro d'Italia:\nImpianti sportivi.\nIl comune di Venetico \u00e8 dotato:"}
{"id": "32763", "revid": "292162", "url": "https://it.wikipedia.org/wiki?curid=32763", "title": "Villafranca Tirrena", "text": "Villafranca Tirrena (\"B\u00e0usu\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\nIl territorio di Villafranca Tirrena confina a nord con il Mar Tirreno, a sud-est con il comune di Messina, a nord-ovest con il territorio comunale di Saponara.\nIl territorio altimetricamente si estende tra la quota 0 e 828 m s.l.m., prevalentemente formato da zone collinari che lasciano spazio in prossimit\u00e0 del litorale ad una zona pianeggiante sulla quale sorge gran parte del centro urbano. La maggior parte del territorio comunale \u00e8 utilizzato a colture specializzate (agrumeto, vigneto, uliveto).\nLungo il confine orientale la fiumara Gallo lo separa dal comune di Messina. Nella parte ovest del territorio si trovano i torrenti Calvaruso e Santa Caterina: il primo parte dalle colline soprastanti Calvaruso e scende fino al Mar Tirreno, il secondo ha le sorgenti delle colline di Saponara e Calvaruso e sotto il caseggiato di Bausom presso la SS113 confluisce nel primo dando origine ad un unico delta.\nStoria.\nIl comune fu costituito nel 1929 con la fusione tra i comuni di Bauso, Calvaruso e Saponara Villafranca, a cui furono aggregate anche le frazioni Divieto e Serro del comune di Messina. Tuttavia nel 1952 il comune di Saponara Villafranca torn\u00f2 autonomo col nome di Saponara.\nMonumenti e luoghi d'interesse.\nArchitetture militari.\nScrive il drammaturgo francese Alexandre Dumas durante le tappe nei suoi viaggi in Sicilia, tessendo una trama sulla storia del castello:\n\"Castello del Conte\": \u00e8 detto Castelnuovo, e da esso, che \u00e8 signoreggiante il paese, prese titolo il principato, che nel parlamento generale di Sicilia occup\u00f2 il XXXI posto. Scrive Francesco Nicotra nel 1907:\nFu la famiglia dei Pettini ad arricchire l'edificio del Castello di Bauso con rilievi marmorei, busti con ritratti di antenati e con la creazione intorno al castello di un \u201cGiardino all'italiana\u201d. Una passerella collegava direttamente il Castello a un laghetto della villa, nel quale una serie di fontanelle permettevano giochi d'acqua e davano vita alle cascate delle grotte artificiali intitolate ai tre Canti della Divina Commedia: Paradiso, Purgatorio e Inferno.\nPer la costruzione del Giardino sono state utilizzate pietre di colore diverso e vetri multicolori e al suo interno insistevano opere artistiche di pregio come la \u201cFontana dei quattro Leoni\u201d attribuita alla bottega dello scultore fiorentino Giovanni Angelo Montorsoli.\n\u201cA Cabbarusu c'\u00e8 u Signuri\u201d, questa \u00e8 una delle espressioni comuni che indicano la fede genuina, schietta e popolare che lega la gente del luogo al Santuario di Ges\u00f9 Ecce Homo. Intorno alla statua aleggia un mistero che rende ancora pi\u00f9 mistico il luogo stesso.\nLa statua in legno del Crocefisso fu commissionata dal Principe Don Cesare Moncada a Frate Umile da Petralia, noto sculture e crocifissista del tempo. Il mistero comincia dalla scelta dell'albero di cipresso dal quale il frate avrebbe dovuto trarre la scultura ma nessun albero sembrava adatto fin quando non comparve, improvvisamente, un cipresso dalle foglie luccicanti e quest'apparizione venne interpretata come un miracolo.\nFrate Umile aveva, inoltre, delle abitudini particolari, infatti, era solito chiudersi nel suo laboratorio, non permettendo a nessuno di entrare, e prima di cominciare a scolpire soleva sottoporsi a pratiche ascetiche. Egli, infatti, chiese al Principe una stanza del castello nella quale dedicarsi al suo lavoro; dopo un po' di tempo il Principe chiese come procedeva il lavoro e il Frate rispose che entro poco tempo il Cristo sarebbe stato completato e sarebbe stato possibile, cos\u00ec, portarlo in processione alla chiesa del convento.\nPassarono pochi giorni e il Frate consegn\u00f2 al Principe le chiavi della stanza pregandolo di non entrare prima della processione. Il Principe fece questa promessa ma la Principessa, spinta dalla curiosit\u00e0, convinse il marito a entrare e inesprimibile fu la loro meraviglia quando videro che la statua era tutta rifinita tranne che nel volto, nonostante il Frate avesse loro assicurato che era pronta.\nGiunta l'ora della processione la stanza fu aperta e i Principi, consapevoli dell'aspetto precedente, furono ora estasiati dal suo volto, come se a ultimarla fossero stati gli angeli.\nQuale sia il limite tra realt\u00e0 e leggenda non possiamo dimostrarlo, possiamo solo dire che, di chiunque sia l'opera, il Cristo \u00e8 ritratto in un contegno regale nonostante le sofferenze inflitte dalla flagellazione e il dolore \u00e8 ancor pi\u00f9 spiritualizzato dall'espressione del volto che racchiude il mistero della resurrezione e della vittoria finale sulla morte.\nSociet\u00e0.\nTradizioni e folclore.\nL'antica tradizione villafranchese del \u00abBamparizzu\u00bb si ripete il 5 di dicembre alla Vigilia del Patrono San Nicola. La manifestazione ha carattere storico-culturale e prende vita nel pomeriggio quando dei ragazzi in abiti da pescatori cominciano a trascinare a piedi nudi una barca addobbata con fiori e vecchie lanterne facendola scivolare sulle tipiche falanghe in legno per le vie del paese, dalla marina fino a Piazza Castello, questo come segno di buon auspicio e in onore di San Nicola. Dalla Piazza Castello, antistante la Chiesa Madre e il Palazzo Baronale, parte nel frattempo la Corte Principesca, preceduta da alcuni ragazzi in costume da alabardiere ed archibugiere e da cavalieri a cavallo. I pescatori e i nobili si incontrano davanti al Palazzo Municipale, e qui avviene la consegna delle chiavi del Castello di Bauso da parte del Principe ai pescatori come segno di benevolenza e rispetto. Successivamente la corte e i pescatori proseguono insieme il loro cammino fino a raggiungere la piazza Castello dove al loro arrivo si assiste all'accensione del fal\u00f2.\nGeografia antropica.\nFrazioni.\nFrazioni del comune di Villafranca Tirrena sono: Divieto, Serro, Calvaruso, Castello e Castelluccio.\nSerro.\nA circa 18 chilometri dal centro di Messina (quindici di Autostrada e tre di strada provinciale) si erge su una collina, a 255 metri sopra il livello del mare, Serro: un villaggio nel Comune di Villafranca Tirrena che conta oggi poco meno di centotrenta abitanti: \nA chi dalle alture dei Peloritani, sulla strada provinciale che porta al monte Dinnamare, volge lo sguardo verso ponente per ammirare l'azzurro mare Tirreno, non pu\u00f2 sfuggire quel gruppo di case.\nIn tempi non molto remoti, la popolazione del villaggio fu numerosa e in gran parte dedita all'agricoltura. Poi numerosi fenomeni contribuirono a ridurla considerevolmente: l'urbanesimo, l'attrazione della citt\u00e0, le esigenze di lavoro.ecc.\nL'industrializzazione per\u00f2 cambi\u00f2 il volto della popolazione rimasta: i contadini diventarono lavoratori della gomma, della plastica, delle fibre tessili.\nIn estate il numero degli abitanti raddoppia, numerose le iniziative, soprattutto: sport, teatro, feste popolari.\nOggi Serro \u00e8 diventato un luogo di villeggiatura molto ricercato.\nIl luogo \u00e8 tranquillo; l'aria \u00e8 molto salubre (il clima \u00e8 ad un tempo collinare e marino).\nIl calore dell'ospitalit\u00e0, caratteristico della gente del sud, \u00e8 per i Serrentini motivo di continua gioia nei rapporti con i visitatori.\nE la gente viene numerosa. I caratteristici vicoli, le piccole piazze, gli angoli, le persone: tanti colori per i visitatori.\nMa non pu\u00f2, chi viene a Serro non sostare nella piazza davanti alla Chiesa.\nLo spettacolo \u00e8 emozionante. Cielo e mare si fondono per avvolgere in un unico velo le coste tirreniche con i promontori di Calav\u00e0, Capo Tindari, Milazzo, di Calabria e delle isole Eolie.\nIn quel mare si posa dolcemente ogni sera, il sole dando vita a incomparabili tramonti che lasciano tutti estasiati.\nPer questo forse Serro \u00e8 stato da un poeta definito \u201cUna terrazza sul Tirreno\u201d\nAnche se le origini di Serro sono molto remote, non si hanno documenti che attestano il succedersi dei fatti storici. Quasi certamente il territorio faceva parte delle propriet\u00e0 ecclesiastiche dell'antica abbazia basiliana di S. Gregorio di Gesso, fondata nel 1063 dal conte Ruggero. In tempi recenti \u00e8 stato incorporato nel Comune di Messina e dal 1929 con Regio Decreto \u00e8 stato annesso al Comune di Villafranca Tirrena.\nIl paesino si snoda sulla cresta di un colle lungo la via Candelora, dalla quale si dipartono, a destra e a sinistra, le sue stradine strette e tortuose, sulle quali si affacciano balconi fioriti e minuscoli giardinetti verdi, profumati e ben curati.\n\u201cPiano Chiesa\u201d d\u00e0 il benvenuto al visitatore che si inerpica per la strada da Villafranca. In particolari condizioni atmosferiche \u00e8 possibile scorgere un versante dell'Etna.\nLa Piazza, \"Aria Cola\", probabilmente \"aria\" voleva significare aia, luogo tipico della cultura contadina, dove le donne, sfruttando la naturale ventilazione del luogo, erano solite \"spagghiari\" i legumi per separare i semi dalle foglie e dai residui secchi; \"zu Cola\" era il nome del probabile proprietario del luogo. Dalla Piazza si scorge l'ampio arco dei Monti Peloritani, la Torre di Pizzo Chiarino, Forte Campone, San Martino di Spadafora, Rometta, Capo Milazzo, Capo Calava e le bellissime isole Eolie. Una stele in marmo ricorda i caduti delle due guerre mondiali.\nAllontanandosi dalla Piazza si va verso la contrada San Maccati dove, si narra, attorno al 1500 viveva \"Zu Riole\", un vecchio saggio e veggente, tenuto in gran considerazione dai suoi compaesani che si rivolgevano a lui per avere indicazioni sulle semine, sulle coltivazioni d'annata alle quali sarebbe stato conveniente dedicarsi. Egli viveva in una capanna costruita con rami di ginestra, lontano dal paese, con la sua saggezza contadina e con la stima e l'affetto dei serrentini.\nSi dice che abbia predetto l'invenzione del carro senza cavalli, forse il treno o il camion di altre moderne invenzioni. Ed ancora pi\u00f9 distante, nei pressi di una stradina giace una grossa pietra, forse una vecchia macina che abili scalpellini hanno lavorato utilizzando una pietra chiamata \"giuliana\"; dal vecchio nome della contrada in cui risiede. Essa \u00e8 da sempre meta obbligata di tante passeggiate.\nIl borgo conserva ancora molte caratteristiche di tanti anni fa: alcune case custodiscono gelosamente i blocchi di pietra scolpiti a mano, come colonne e archi di portoni. Molti balconi sono sostenuti da \"cagnola\" anch'essi in pietra scolpita da locali scalpellini che lavoravano la pietra ricavata dal sottostante torrente per fare anche le macine. Si distinse in questo faticoso mestiere la famiglia Bruno.\nNei vicoletti \u00e8 possibile osservare qualche palmento ancora funzionante dei 15 attivi nel paese, quando la viticoltura era molto attiva, e un frantoio dei tre funzionanti un tempo. Un pozzo, ormai in disuso, fa bella mostra in un angolo antico.\nUn'edicola in pietra, al primo piano di una vecchia abitazione, ricorda ancora la devozione di chi vi abitava. Un'altra piazzetta del paese \u00e8 dedicata alla maestra Giovanna Berlenda che, proveniente dalla provincia di Palermo, si era stabilita a Serro, per svolgere la sua attivit\u00e0 di insegnante. Amata e stimata da tutte le famiglie, divenne madrina di battesimo di molti bambini o, comunque, madrina di \"fazzoletto\" o di \"cuffietta\"; scrisse le lettere di quelle madri, che avevano i figli lontani e ne lesse le risposte, partecipando con emozione alle loro vicende, anche le pi\u00f9 personali ed intime. Condivise con gli abitanti di Serro ogni problema, affrontando con coraggio le conseguenze e pagando di persona, durante il periodo fascista per la questione dell'acqua pubblica.\nLa chiesa di Serro ha origini molto antiche; probabilmente fu fondata dai Basiliani di Gesso i cui beni comprendevano anche il territorio di Serro che, intorno al 1850, rendeva 4 onze l'anno. L'altare maggiore ha un paliotto in marmo policromo; la parte superiore, dono di alcuni emigranti in America, \u00e8 in gesso dipinto tipo marmo. Una bella tela del pittore Andrea Bruno del 1658 raffigura la Madonna con le anime del Purgatorio. Sugli altri altari statue di buona fattura sono oggetto della devozione da parte dei parrocchiani.\nIl panorama che si ammira dalla piazza della chiesa \u00e8 mozzafiato: il cielo e il mare si confondono in un unico abbraccio; il sole, al tramonto, dipinge l'orizzonte di mille fantastici colori.\nGli abitanti, pi\u00f9 numerosi in estate, sembrano un'unica grande famiglia, organizzata nella scansione degli eventi e delle tradizioni che animano la vita ricreativo-culturale della piccola comunit\u00e0: iniziative di carattere Sportivo, spettacoli teatrali, feste religiose e popolari: tutto nel rispetto e nella valorizzazione di ci\u00f2 che \u00e8 stato e che va tramandato con diligenza ai giovani perch\u00e9 conoscano ed amino le loro radici culturali. Nel 2013 su iniziativa della Compagnia di Idee e Cultura ViviSerro, si svolta la prima edizione del Premio Pietra Giuliana d'Oro che con cadenza biennale vuole premiare le eccellenze di ogni genere e tipo che si sono distinte nel territorio. La prima edizione \u00e8 stata assegnata al Museo della Medicina \"Badessa\" di Villafranca Tirrena.\nInfrastrutture e trasporti.\nPosta lungo la strada statale 113, fra il 1890 e il 1932 la localit\u00e0 era servita dalla stazione \"Bauso\" della tranvia Messina-Barcellona, gestita dalla SATS.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nIl comune di Villafranca Tirrena fa parte delle seguenti organizzazioni sovracomunali: regione agraria n.5 (Montagna litoranea di Messina)."}
{"id": "32765", "revid": "1724592", "url": "https://it.wikipedia.org/wiki?curid=32765", "title": "Arma da fuoco", "text": "Un'arma da fuoco (o arma a fuoco) \u00e8 un tipo di arma termobalistica che sfrutta l'energia cinetica dei gas in espansione da una carica di lancio o scoppio per scagliare dei proiettili. La sua azione pu\u00f2 essere diretta o indiretta.\nStoria.\nEt\u00e0 antica.\nLa prima arma di questo tipo di cui si abbia conoscenza in Europa, nacque dopo l'anno 500 ed era denominata \"candela romana\", mentre altrove \"fuoco greco\". Si basava su un grosso vaso in cui veniva versata della polvere pirica. Successivamente, su questa veniva posato un proiettile composto di stracci imbevuti di oli combustibili. I soldati davano fuoco al proiettile e questo incendiava la carica sottostante che lo scagliava oltre le mura delle citt\u00e0, appiccando il fuoco sui tetti delle case. Il termine \"fuoco greco\" indicava anche una mistura (di cui non \u00e8 conosciuta esattamente la composizione, ma presumibilmente a base di bitume), usata a scopo incendiario in campo navale, lanciata da sifoni imbarcati sulle galee; aveva la caratteristica di non spegnersi a contatto con l'acqua, presumibilmente per la presenza di calce viva. \nMedioevo.\nL'utilizzo e l'importanza di tali armi \u00e8 comunque legato alla scoperta della polvere da sparo, gi\u00e0 conosciuta dai cinesi a partire dal IX secolo: gi\u00e0 il secolo dopo era comune in Cina l'utilizzo di razzi a scopo militare, e a partire dal XIII secolo si ha menzione dei primi cannoni, e dell'uso bellico della polvere da sparo.\nIn Europa, solo dopo il 1200 si riusc\u00ec ad ottenere la formula ancor oggi usata per la fabbricazione della polvere nera: gi\u00e0 nel 1331 le cronache menzionano la comparsa dei primi cannoni in Europa, a Cividale del Friuli, seguiti dalle prime armi portatili come ad esempio lo schioppo, nel 1364.\nAlcune delle prime attestazioni dell'uso delle armi da fuoco in Occidente sono italiane, dato che armi di questo tipo sono documentate a Firenze nel 1326, a Gassino nel 1327, mentre a Mantova era conservato un piccolo cannone in bronzo datato 1322.\nEt\u00e0 moderna.\nPer le prime armi da fuoco europee del XIV secolo, l'accensione della carica di polvere avveniva attraverso un foro (chiamato \"focone\") situato alla base chiusa della canna, tramite un acciarino, poi con una miccia come nei primi tipi di schioppo; segu\u00ec l'introduzione di una miccia riutilizzabile la cui parte accesa, anzich\u00e9 infilarsi direttamente nel focone, si appoggiava su uno scodellino ricavato a fianco del focone stesso, che veniva chiamato \"bacinetto\" e sul quale era posta una piccola parte di polvere da sparo. Successivamente si utilizz\u00f2 una pietra focaia che, provocando scintille, accendeva la polvere posta all'interno del bacinetto; solo in seguito si pass\u00f2 alla capsula a percussione che infiammava la polvere della carica propellente vera e propria quando venivano percosse dal cane che vi si abbatteva premendo il grilletto: le capsule erano poste su un cilindretto cavo collegato al focone, detto \"luminello\".\nTutti questi sistemi riguardavano armi ad avancarica, cio\u00e8 che si caricavano dalla bocca della canna, inserendo prima la polvere di lancio, poi un disco di feltro o cartoncino detto \"borra\" e infine la pallottola; questa inizialmente era in pietra ma presto fu costruita in piombo, e veniva avvolta per i 3/4 da uno straccetto per evitare che i gas generati dall'esplosione della polvere fluissero davanti alla palla da lanciare, dato che esisteva un discreto spazio tra il diametro esterno della palla ed il diametro interno della canna, per via delle tolleranze di lavorazione, enormi a quel tempo. Si premeva poi il tutto con una bacchetta in dotazione, similmente a quanto si faceva per i cannoni.\nNel XV secolo venne creata la \"cartuccia\" consistente in un involucro di carta nitrata contenente la polvere da sparo, la borra e la pallottola. Bastava strappare con i denti la parte inferiore della cartuccia ed infilarla nella canna, ricaricando cos\u00ec l'arma con una sola operazione e con quantit\u00e0 di polvere pi\u00f9 costanti.\nIl fatto di dover caricare l'arma dalla bocca da fuoco rendeva le prime armi estremamente lente nel reiterare l'azione di fuoco in quanto i tempi di ricarica erano lunghi e dipendenti dall'addestramento di chi la eseguiva; erano inoltre frequenti i malfunzionamenti dovuti alla mancata accensione della polvere a causa dell'umidit\u00e0. Al fine di superare il primo problema e quindi aumentare la frequenza di fuoco, vennero costruite armi a canna multipla, con due/tre canne (massimo quattro per alcune realizzazioni), ma visto che ogni canna in pi\u00f9 rappresentava un peso aggiuntivo questa soluzione comprometteva la mobilit\u00e0 sul terreno. Per questo motivo, le armi ad avancarica multicanna pi\u00f9 antiche furono soprattutto pistole: le canne pi\u00f9 corte erano pi\u00f9 leggere, oltre ad essere armi destinate ad un utilizzo a distanze brevi o brevissime, dove la possibilit\u00e0 di sparare pi\u00f9 colpi verso bersagli multipli a distanze pericolosamente brevi, poteva rappresentare la differenza tra la vita e la morte. Armi a canne multiple rimasero comunque realizzazioni abbastanza rare, spesso confinate ad armi non portatili (come il \"ribauldequin\", una sorta di piccolo pezzo d'artiglieria multicanna) mentre in Giappone iniziano ad apparire nel XVII secolo i primi archibugi giapponesi.\nEt\u00e0 contemporanea.\nAll'inizio del XIX secolo furono inventate le prime armi a ripetizione, come il \"revolver\", opera di Samuel Colt in base a un suo brevetto del 1835: si sfruttava un tamburo, ovvero una sorta di cilindro con pi\u00f9 camere di scoppio, ognuna delle quali destinata ad accogliere una carica completa di proiettile, che veniva sparato quando la camera era allineata con l'asse della canna (che invece era singola): l'allineamento avveniva ogniqualvolta si arretrava il cane, mentre lo sparo avveniva quando si premeva il grilletto. Quest'ultimo liberava il cane stesso che, quindi, si abbatteva percuotendo via via le capsule al fulminato di mercurio poste sulla circonferenza posteriore del tamburo che, a loro volta, innescavano la carica di lancio contenuta nella corrispondente camera sottostante. In queste armi tuttavia ogni colpo era caricato singolarmente inserendo i vari componenti anteriormente in ogni camera del tamburo.\nIn seguito, con il passaggio alle armi a retrocarica, si ebbe un ulteriore sviluppo con l'adozione del sistema di accensione \"a percussore lanciato\" reso possibile dalla nascita della cartuccia, racchiusa all'interno di un involucro detto bossolo. Tra i primi esempi di tali armi si pu\u00f2 ricordare il fucile Chassepot con percussore ad ago e cartucce di carta con innesco situato direttamente a contatto della parte posteriore della palla. Da segnalare anche nella seconda met\u00e0 del XIX secolo i fucili ad azionamento a leva e la mitragliatrice Gatling, una delle prime armi a ripetizione ad avere un certo utilizzo in un conflitto, in tal caso nella guerra civile americana.\nAd oggi la carica, l'innesco e il proiettile sono contenuti in un bossolo metallico e l'insieme costituisce la cartuccia, mentre l'arma provvede (dopo essere stata caricata ed avendo alloggiata una munizione nella \"camera di cartuccia\" all'interno della canna) a percuotere l'innesco tramite un percussore (a sua volta azionato o meno da un \"cane\"), che vi si abbatte sopra come un martello. Il fatto che l'intera munizione sia diventato un unico oggetto, ha permesso anche lo sviluppo di sistemi di alimentazione, di scatto e di gestione della ripetizione del colpo che hanno portato a produrre armi da fuoco automatiche con cadenze di tiro di parecchie centinaia di colpi al minuto; le armi automatiche con maggiore cadenza di tiro attualmente in uso discendono dal cannone M61 Vulcan e sono munite di un affusto con pi\u00f9 canne rotanti: ad esempio, l'arma principale dell'aereo anticarro A-10 Thunderbolt II \u00e8 un cannoncino a 7 canne rotanti in grado di sparare 4000 colpi (esplosivi o perforanti in uranio impoverito) da 30\u00a0mm al minuto.\nComponenti.\nSono elementi caratterizzanti di tale tipo di arma:\nCanna.\nLa canna \u00e8 sostanzialmente un tubo metallico ed \u00e8 l'ambiente in cui si esplica l'azione iniziale del munizionamento, quella che permette di far partire il proiettile e di direzionarlo verso un bersaglio ed a causa dell'energia emessa al suo interno, la canna \u00e8 soggetta ad un fenomeno chiamato surriscaldamento di canna.\nCane.\nIl cane \u00e8 un componente armato dal grilletto oppure a mano e nella sua successiva corsa in avanti colpisce, tramite il percussore, l'innesco della cartuccia facendo partire il colpo.\nCassa.\nLa cassa, in un'arma da fuoco lunga, \u00e8 una componente fatta di legno o materiali sintetici, che unisce le diverse componenti e permette la presa, il puntamento ed il tiro.\nCalcio.\nIl calcio \u00e8 la parte di essa che viene utilizzata come impugnatura, o imbracciata dal tiratore.\nCastello.\nIl castello \u00e8 quella componente che contiene le parti operative.\nCaricatore.\nIl caricatore ha il compito di contenere le cartucce (formate da bossolo, che contiene propellente e innesco, e proiettile) in modo da semplificare la ricarica dell'arma.\nCulatta.\nLa culatta \u00e8 quella parte destinata a chiudere geometricamente la camera di combustione dell'arma al momento dello sparo ed a contribuire alla tenuta ai gas sviluppati dalla carica di lancio.\nEstrattore.\nL'estrattore \u00e8 quella parte delle armi da fuoco retrocarica e a cartuccia metallica, destinata ad estrarre il bossolo dopo lo sparo, cio\u00e8 a farla uscire dalla camera di scoppio, di concerto con l'espulsore.\nGrilletto.\nIl grilletto \u00e8 quella parte esterna del meccanismo di scatto di un'arma da fuoco che consente il rilascio del cane o del percussore, provocando cos\u00ec l'esplosione del colpo. Viene normalmente azionato con il dito indice della mano che impugna l'arma.\nOtturatore.\nL'otturatore \u00e8 quella parte di qualsiasi arma da fuoco a retrocarica, che serve per chiudere la culatta e resiste alla forza di espansione dei gas nello sparo.\nPercussore.\nIl percussore \u00e8 il meccanismo atto a provocare lo sparo della cartuccia, tramite l'urto con la capsula a percussione di innesco in essa presente.\nSelettore di fuoco.\nIl selettore di fuoco \u00e8 un dispositivo di un'arma da fuoco (un'arma automatica o arma semi-automatica) che ne modifica la modalit\u00e0 di fuoco.\nSlitta.\nLa slitta \u00e8 quella rotaia presente sul dorso o sul ventre della canna di un'arma da fuoco che serve ad agganciare un accessorio all'arma stessa, solitamente un organo di mira ottico.\nCaratteristiche e funzionamento.\nQuando si aziona un'arma da fuoco, la polvere della carica viene incendiata, provocando una forza sufficiente a spingere il proiettile fuori della canna e ad una certa distanza: questa forza \u00e8 generata dalla pressione conseguente allo scoppio della carica di lancio.\nTale pressione, tuttavia, agisce anche in direzione opposta, verso il retro della canna e quindi verso il tiratore: ci\u00f2 non costituisce un problema con le armi monocolpo, in cui la canna \u00e8 chiusa sul retro, ma nel caso di armi a ripetizione o con caricamento dalla culatta \u00e8 importante che la spinta sia bloccata in modo adeguato e sicuro.\nL'azionamento pu\u00f2 essere ad:\nClassificazione.\nL'arma da fuoco portatile moderna \u00e8 essenzialmente composta da: canna, carcassa (chiamata anche \"cassa\" o \"fusto\" e contenente i meccanismi di chiusura come l'otturatore, i meccanismi di scatto come il grilletto, il cane o il disconnettore, gli eventuali meccanismi di alimentazione), calcio (o impugnatura) e sistema di mira. Le armi da fuoco si possono suddividere in varie categorie generali (ad esempio arma semi-automatica, arma automatica e armi da fuoco leggere).\nSecondo le dimensioni.\nLe armi da fuoco dal punto di vista delle dimensioni si possono distinguere in:\nSecondo la lunghezza.\nPer stabilire se un'arma possa essere considerata lunga o corta si adottano criteri, generalmente definiti dalla legislazione statale o dal diritto internazionale. Ad esempio secondo il diritto dell'Unione Europea l'art. 78 dell'accordo di Schengen del 1985 si considerano armi corte le armi da fuoco la cui canna abbia una lunghezza non superiore a 30\u00a0cm o la cui lunghezza totale non superi i 60\u00a0cm. Viceversa si considerano armi lunghe tutte le altre armi da fuoco. Questa doppia valutazione si \u00e8 resa necessaria in quanto armi particolari in calibro ridotto venivano considerate, con il solo sistema militare, armi corte anche se da imbracciare. La pi\u00f9 recente direttiva dell'Unione Europea Cee 91/477 del 18 giugno 1991 all\u2019allegato I, punto IV, lettera A, definisce arma corta \u201c\"qualsiasi arma da fuoco la cui canna ha una lunghezza inferiore ai oppure la cui lunghezza totale non supera i \"\u201d.\nSecondo la ripetizione dello sparo.\nSecondo l'azione, tali armi possono essere classificate in:\nMeccanismi di caricamento.\nPerch\u00e9 un'arma da fuoco possa sparare, deve essere prima caricata; cio\u00e8 vi deve essere inserita la carica esplosiva e il proiettile. Il modo pi\u00f9 semplice per farlo, e il primo ad essere usato nelle armi antiche fino al XIX secolo, \u00e8 stata l'avancarica, cio\u00e8 l'azione di inserire entrambe dalla bocca della canna; con il progredire della tecnologia venne sviluppato il sistema a retrocarica in cui nell'arma, dalla parte posteriore della canna veniva inserita una cartuccia preconfezionata che conteneva sia la carica esplosiva che il proiettile.\nAvancarica.\nIn queste armi la canna e la camera di scoppio erano (e lo sono ancora per le repliche moderne di armi antiche) costituite da un solo pezzo: un tubo di metallo chiuso all'estremit\u00e0, a parte un piccolo foro laterale per l'innesco della carica esplosiva posto vicino all'estremit\u00e0 chiusa (parte posteriore della canna). I vari componenti del caricamento (polvere da sparo, borra di pezza e la palla vera e propria) venivano inseriti infilandoli manualmente nella canna dalla parte anteriore aperta (la bocca), che era anche la parte da cui sarebbe uscito il proiettile quando si avesse aperto il fuoco (da qui il nome di \"avancarica\").\nIn genere la carica era costituita da polvere nera, che andava versata a mano nella quantit\u00e0 giusta; poi veniva premuto nella canna un pezzo di stoffa per compattare la polvere e separarla dal proiettile; infine veniva inserito il proiettile e premuto ben bene. Fatto questo, si metteva un po' di polvere nell'incavo del bacinetto dell'arma in modo da creare una miccia di polvere, per innescare la carica, e il meccanismo di sparo consisteva in un semplice grilletto che faceva scattare un cane munito di pietra focaia, che battendo sulla \"martellina\" metallica (comunemente chiamata \"chiusino\") posta sul bacinetto accanto al foro d'innesco provocava la scintilla che dava fuoco alla polvere.\nLa potenza dell'esplosione variava molto da colpo a colpo, a seconda di quanta polvere era stata versata, di quanto era stata pressata e di quanto era pesante il proiettile; inoltre era possibile che nonostante la scintilla l'innesco facesse \"cilecca\", cio\u00e8 non esplodesse: in questo caso bisognava scaricare l'arma, con molta cautela perch\u00e9 il colpo poteva partire \"a scoppio ritardato\", cio\u00e8 dopo alcuni minuti. Nonostante la semplicit\u00e0 erano quindi armi pericolose che richiedevano una buona dose di esperienza per poter essere maneggiate con sicurezza.\nNella prima met\u00e0 del XIX secolo venne introdotta la capsula a percussione (contenente fulminato di mercurio) che, posta su un \"luminello\" situato al posto del foro della polvere di innesco, detonava quando veniva colpita dal cane incendiando la carica di lancio e facendo partire il colpo. Tuttavia dopo pochi anni l'invenzione della retrocarica soppiant\u00f2 completamente anche queste nuove armi. Questa innovazione dimostr\u00f2 la sua efficacia sui campi di battaglia di Sadowa (3 luglio 1866) dove i prussiani utilizzarono i loro fucili Dreyse a retrocarica contro gli austriaci e di Mentana (1867) dove i francesi utilizzarono i loro Chassepot. Al giorno d'oggi si costruiscono solo poche armi ad avancarica, per la maggior parte ricostruzioni di armi storiche, sia nella versione \"a pietra focaia\" che in quella a \"luminello\". Nel 2005 le armi ad avancarica monocolpo sono state liberalizzate sia nella vendita che nella detenzione (solo le repliche moderne).\nRetrocarica.\nNelle armi a retrocarica la canna \u00e8 aperta in entrambe le direzioni ed il munizionamento viene inserito dall'estremit\u00e0 posteriore con la palla rivolta anteriormente. Al momento dello sparo, la palla percorrer\u00e0 tutta la lunghezza dell'anima della canna per uscire anteriormente. Da qui il nome di retrocarica.\nIl munizionamento (cartuccia) comprende in un solo pezzo sia la carica esplosiva che il proiettile, tenuti insieme da un bossolo di ottone, cartone o plastica (le ultime due sono oggi usate quasi esclusivamente nelle armi a canna liscia o nel munizionamento a bassa potenza da addestramento).\nLa cartuccia viene inserita nella camera di cartuccia (sorta di alloggiamento creato nella parte posteriore dell'anima della canna che ricalca esattamente forma e dimensione della parte anteriore del bossolo fino al fondello della particolare e specifica cartuccia prevista per quella determinata arma), bloccata tra la forzatura (un restringimento dell'anima costituito dall'inizio dei solchi di rigatura in corrispondenza della fine della camera di cartuccia) e la culatta (o l'otturatore). Nelle armi automatiche e semiautomatiche l'otturatore \u00e8 tenuto premuto contro la canna tramite l'azione di una molla fino all'azione di sparo, consentendo al bossolo di uscire solo dopo che la palla sia uscita dalla canna. All'arretrare dell'otturatore il bossolo sparato viene espulso mediante l'espulsore, piccola parte generalmente solidale con il fusto dell'arma che, urtando contro il fondello del bossolo e usando l'estrattore come fulcro, espelle il bossolo dall'arma. Riavanzando verso la chiusura, l'otturatore pu\u00f2 camerare una nuova cartuccia dal serbatoio.\nQuesta innovazione (uso della cartuccia metallica e caricamento posteriore della stessa) rivoluzion\u00f2 letteralmente il mondo delle armi da fuoco: permise una molto maggiore affidabilit\u00e0 e precisione delle armi (essendo la polvere predosata esattamente) e soprattutto permetteva una cadenza di tiro molto superiore: un moschettiere esperto con un fucile ad avancarica riusciva a sparare al massimo un colpo ogni dieci-venti secondi, contro i due-cinque secondi a colpo di una recluta con una nuova arma a retrocarica. Per ultimo, il fatto di avere delle parti mobili nella parte retrostante la camera di scoppio, permise successivamente di usare una parte dell'energia dell'esplosione per azionare meccanismi di ricarica e fuoco automatici. Oggi quasi tutte le armi da fuoco in commercio (e tutte quelle usate professionalmente) sono a retrocarica.\nSistemi di chiusura.\nL'adozione della retrocarica ha comportato la necessit\u00e0 di chiudere la parte posteriore della canna lasciando comunque la possibilit\u00e0 di riaprirla dopo lo sparo, per togliere il bossolo usato e metterne uno nuovo e carico: per espletare tale azione di chiusura, sono stati sviluppati diversi sistemi meccanici chiamati appunto sistemi di chiusura.\nLa chiusura meccanica che viene effettuata da questi sistemi \u00e8 di tipo geometrico.\nQuindi un solido cavo, come \u00e8 la canna, ha un ricettacolo chiamato camera di cartuccia, che accoglie un altro solido come il bossolo, il quale presenta una faccia piana chiamata fondello rivolta verso l'esterno. Il solido-bossolo \u00e8 tenuto in sede da un altro solido costituito dall'otturatore che copre completamente il fondello e preme su di esso.\nNel caso in cui l'otturatore rimane a contatto del fondello e della parte terminale posteriore della canna solamente grazie ad un dispositivo a molla che a riposo lo costringe a premere contro queste due parti, si dice che la chiusura \u00e8 di tipo labile quando l'otturatore \u00e8 in posizione aperta al momento di inizio della sequenza di sparo e costituisce anche da percussore quando viene liberato dall'azione di scatto).\nQuando l'otturatore rimane a contatto del fondello e della parte terminale posteriore della canna grazie ad un \"incastro\", anche dopo essere stato sollecitato ad arretrare a seguito della detonazione della carica di lancio, si dice che la chiusura \u00e8 di tipo stabile.\nSistemi di alimentazione.\nL'utilizzo della cartuccia metallica e dei sistemi di chiusura nelle armi a retrocarica, ha posto le basi per una successiva evoluzione: l'uso dei sistemi di alimentazione, che ha comportato la possibilit\u00e0 di avere pi\u00f9 cartucce gi\u00e0 pronte per il cameramento in canna e direttamente gi\u00e0 presenti all'interno dell'arma, con conseguente abbassamento dei tempi di ricarica.\nIn effetti, l'uso di un sistema di alimentazione \u00e8 la differenza base tra un'arma a colpo singolo ed una a ripetizione (anche manuale).\nUn sistema di alimentazione \u00e8 costituito dall'unione tra un qualche tipo di \"serbatoio\" contenente le cartucce con il giusto sistema di chiusura/apertura (eventualmente modificato rispetto a quelli utilizzati per armi a colpo singolo, in modo da prelevare una cartuccia dal serbatoio ed incamerarla ad ogni azione manuale od automatica esercitata sull'otturatore).\nIl serbatoio pu\u00f2 assumere diverse forme e modi di funzionamento: in particolare pu\u00f2 essere fisso e fare parte integrante dell'arma oppure pu\u00f2 essere \"staccabile\" dando la possibilit\u00e0 di averne a disposizione diversi gi\u00e0 riempiti di munizioni e conseguentemente di sostituire un serbatoio \"vuoto\" con uno \"pieno\".\nMeccanismo di sparo.\nIl meccanismo di sparo \u00e8 il complesso meccanico costituito dalle varie parti componenti la catena cinematica di scatto, tramite la quale si comanda l'inizio dell'azione di sparo: leva di sparo (grilletto), leve, molle, percussore ed eventuale cane. Spesso questo meccanismo interagisce con il sistema di chiusura/apertura anche per il suo stesso funzionamento.\nIl grilletto \u00e8 il dispositivo primario con il quale si comanda l'azione di sparo. Premendolo si attivano le funzioni dei dispositivi direttamente collegati (leve di rinvio) che a loro volta agiscono sull'elemento terminale che scatena effettivamente l'azione di sparo: il percussore.\nIl percussore pu\u00f2 essere di diversi tipi:\nOccorre notare che vi sono armi (soprattutto a livello storico) che usavano direttamente il cane per percuotere la capsula d'innesco: ne sono un esempio le armi ad avancarica \"a luminello\" ed i revolver Colt Navy 1851 ed Army 1860. Anche queste armi, morfologicamente, utilizzano un percussore fisso. In questi casi, per\u00f2, veniva chiamata \"percussore\" la parte cuneiforme del cane destinata a battere la capsula stessa, la cui esplosione incendiava la carica di lancio presente nella \"camera di scoppio\" (parte posteriore della canna o delle singole camere del tamburo).\nLa modalit\u00e0 con la quale si comanda l'azione di sparo (chiamata anche modalit\u00e0 di scatto) pu\u00f2 essere:\nSecondo le modalit\u00e0 di funzionamento del meccanismo di sparo e secondo l'iterazione con il gruppo di chiusura/apertura, si determinano le caratteristiche per l'eventuale utilizzazione in armi automatiche e semiautomatiche.\nArmi automatiche.\nIl termine pu\u00f2 essere usato impropriamente in riferimento alle armi semi-automatiche, le quali esplodono un proiettile per ogni pressione del grilletto. Tecnicamente, \u00e8 corretto utilizzarlo per le armi full-auto (\"completamente automatiche\"), che continuano a caricare ed esplodere munizioni fino a che persiste la pressione sul grilletto. In genere, \u00e8 possibile discernere dal contesto quale modalit\u00e0 si intende: spesso per \"pistola automatica\" o \"fucile da caccia automatico\" (a canna liscia) si intende in realt\u00e0 un meccanismo semi-automatico.\nArmi semiautomatiche.\nLe armi semiautomatiche sono morfologicamente uguali alle armi automatiche: ci\u00f2 che le differenzia \u00e8 il sistema di scatto, il quale permette di sparare solamente un colpo ad ogni pressione del grilletto.\nQuesti tipi di armi sparano quindi sempre a colpo singolo ad ogni pressione del grilletto, pur provvedendo alla ricarica di una nuova cartuccia in camera per essere pronte alla ripetizione del colpo appena si torna a premere il grilletto, a differenza delle armi a ripetizione manuale che necessitano ad ogni colpo anche dell'azione manuale di ricameramento di una nuova cartuccia.\nLe armi automatiche e semiautomatiche possono essere caratterizzate da una preventiva azione di caricamento iniziale e manuale oltre, ovviamente, al normale inserimento del caricatore: per poter rendere l'arma offensiva (pronta al fuoco) si dovr\u00e0 scarrellare, cio\u00e8 arretrare manualmente il carrello-otturatore per permettere alla prima cartuccia di entrare nella canna e di armare il percussore (nelle armi che iniziano l'azione di sparo ad otturatore chiuso) o per predisporre la \"massa battente\" ad eseguire la sua funzione qualora venisse premuto il grilletto (nelle armi che iniziano il ciclo di fuoco ad otturatore aperto).\nArmi con modalit\u00e0 di fuoco selezionabile.\nAlcune armi hanno un selettore per modificare l'impostazione da semiautomatico (colpo singolo), a raffica controllata (numero determinato di colpi, in genere tre), o a tiro automatico (raffica continua o \"full auto\").\nAd esempio, prendendo in esame il fucile d'assalto utilizzato dall'Esercito Italiano, il Beretta AR 70/90 cal. 5,56\u00a0mm NATO, possiamo notare una piccola leva posta sul lato, accanto al grilletto, che permette proprio l'utilizzo o meno di questa modalit\u00e0 di fuoco. Con la leva posta sull'1 si otterr\u00e0 il colpo singolo, sul 3 la raffica controllata e per ultimo quella libera.\nArmi d'artiglieria.\nQuesto tipo di armi da fuoco sono concepite per colpire grandi obiettivi (truppe, edifici, navi, punti determinati del terreno) e non hanno nessun impiego concepibile per un uso personale: sono tutte armi da guerra, la cui vendita e commercio sono generalmente vietati nei confronti dei privati cittadini. Si dividono in artiglieria a tiro diretto, artiglieria a tiro indiretto e artiglieria missilistica. Le bombe aviotrasportate vengono invece catalogate come armi esplodenti, cos\u00ec come la generalit\u00e0 delle testate belliche di razzi e missili e le bombe a mano."}
{"id": "32767", "revid": "1652134", "url": "https://it.wikipedia.org/wiki?curid=32767", "title": "Ray Ewry", "text": "Specializzato nelle discipline soppresse del salto in alto, salto in lungo e salto triplo da fermo, \u00e8 con otto medaglie d'oro olimpiche vinte tra il 1900 e il 1908 uno degli sportivi con il maggior numero di medaglie olimpiche.\nPer la sua capacit\u00e0 di balzare da fermo era soprannominato \"the human frog\" (\"la rana umana\").\nBiografia.\nLa malattia.\nDurante l'adolescenza Ray Ewry fu colpito dalla poliomielite. La diagnosi dei medici fu spietata: il ragazzo non sarebbe mai tornato a camminare, e avrebbe passato la vita su una sedia a rotelle. Ewry non si diede per vinto, e decise di provare qualsiasi sforzo per vincere la malattia.\nS'impegn\u00f2 quotidianamente in un programma di esercizi fisici di sua invenzione per recuperare forza nelle gambe. Fu un precursore della ginnastica isometrica, basata sulla contrazione dei muscoli senza il movimento. I suoi sforzi e la sua dedizione furono ampiamente ripagati: non solo torn\u00f2 a camminare, smentendo le fosche previsioni dei medici, ma addirittura si diede allo sport.\nI salti da fermo.\nGrazie all'intenso lavoro di riabilitazione, Ewry aveva sviluppato una straordinaria potenza nelle gambe. Tra le varie specialit\u00e0 dell'atletica, quelle in cui poteva sfruttare al meglio questo talento erano i salti da fermo.\nAll'epoca si praticavano il salto in alto da fermo, il salto in lungo da fermo e il salto triplo da fermo. Gli atleti, in piedi, spiccavano il balzo senza alcuna rincorsa. A parte questa caratteristica, le tre discipline erano del tutto simili al salto in alto, in lungo o triplo praticati attualmente.\nRay Ewry fu il pi\u00f9 grande interprete dei salti da fermo. I suoi primati personali furono:\nIl suo 3,47\u00a0m nel salto in lungo da fermo era ancora il record mondiale nel 1938, quando la specialit\u00e0 fu abolita.\nLe Olimpiadi.\nNel 1897 Ray Ewry, finita l'universit\u00e0, si trasfer\u00ec a New York per lavorare come ingegnere idraulico. Nella metropoli scopr\u00ec un forte interesse per i Giochi olimpici, che erano stati ripristinati appena l'anno prima ad Atene. Si iscrisse ad un club di atletica, deciso a partecipare alla successiva edizione dei Giochi.\nLa prima partecipazione olimpica di Ewry fu nel 1900 a Parigi. Le tre gare di salto da fermo (in lungo, in alto e triplo) si svolgevano tutte nello stesso giorno, il 10 luglio. Ewry gareggi\u00f2 prima nel lungo, dove vinse con la misura di 3,21\u00a0m. Vinse anche il salto triplo con 10,58\u00a0m. Infine, si aggiudic\u00f2 anche l'alto facendo pure il primato del mondo con 1,65 m. Il pubblico francese rimase strabiliato dalla sua prestazione e lo ribattezz\u00f2 \"la rana umana\".\nSi conferm\u00f2 campione olimpico di tutte e tre le discipline anche nelle successive Olimpiadi del 1904. Vinse l'alto con la misura di 1,60\u00a0m e il triplo con 10,54\u00a0m. Nel lungo riusc\u00ec anche a migliorarsi, e alla vittoria aggiunse il primato del mondo con 3,47 m, che non fu mai pi\u00f9 superato in tutta la storia del salto in lungo da fermo.\nEwry partecip\u00f2 anche ai Giochi olimpici intermedi, evento organizzato per festeggiare il 10\u00ba anniversario della I Olimpiade del 1896, ma non inserito nella cronologia ufficiale delle Olimpiadi. Vinse due gare, l'alto (1,56\u00a0m) e il lungo (3,30\u00a0m). L'altra sua specialit\u00e0, il salto triplo, era stata eliminata dal programma dei Giochi. Nel 1908, Ewry, che aveva gi\u00e0 trentaquattro anni, vinse altri due ori, nel lungo (3,33\u00a0m) e nell'alto (1,57\u00a0m). Quella fu la sua ultima partecipazione olimpica.\nContinu\u00f2 a gareggiare anche negli anni successivi, e tent\u00f2 di qualificarsi per le Olimpiadi del 1912, ma senza successo. Dopo quell'Olimpiade, i salti da fermo furono esclusi dal programma olimpico. Ewry continu\u00f2 a lavorare come ingegnere. Qualora si tenesse conto anche dei risultati delle Olimpiadi \"non ufficiali\" del 1906, Ray Ewry, con 10 vittorie olimpiche, sarebbe l'atleta che ha vinto pi\u00f9 medaglie d'oro in tutta la storia dei Giochi olimpici dopo Michael Phelps.\nPalmar\u00e8s.\nCon otto medaglie d'oro vinte ai Giochi olimpici \u00e8 uno degli sportivi pi\u00f9 medagliati di sempre, nonch\u00e9 il secondo in assoluto dietro a Michael Phelps in fatto di vittorie individuali.\nLe due medaglie d'oro ottenute ai Giochi olimpici intermedi di non sono conteggiate nel medagliere ufficiale del Comitato Olimpico Internazionale."}
{"id": "32769", "revid": "1534511", "url": "https://it.wikipedia.org/wiki?curid=32769", "title": "Glossario sui polinomi", "text": "Questo glossario sui polinomi comprendere termini e concetti relativi a queste entit\u00e0 che rivestono grande importanza per svariati sviluppi della matematica e delle sue applicazioni.\nNel titolo e nel testo delle voci, per \u201cpolinomio\u201d si intende, se non altrimenti specificato, un polinomio algebrico in una sola variabile\nA.\nAlgebrico (polinomio).\nSi chiama polinomio algebrico nelle variabili \"x1\", \"x2\", \"x3\",\u2026.., \"xk\", una combinazione lineare di potenze intere delle variabili suddette. In particolare un polinomio algebrico di grado (o ordine) \"n\" nella sola variabile \"x\" \u00e8 rappresentabile con\nF.\nFormule di Vi\u00e8te.\n \nL.\nLegendre (polinomi di).\nRiferimenti esterni Legendre differential equation"}
{"id": "32770", "revid": "834", "url": "https://it.wikipedia.org/wiki?curid=32770", "title": "Raymond Clarence Ewry", "text": ""}
{"id": "32771", "revid": "26630", "url": "https://it.wikipedia.org/wiki?curid=32771", "title": "Pansoti", "text": "I pansoti (\"pans\u00f2ti\" in ligure, dal ligure \"pansa\", in italiano \"pancia\") sono una pasta ripiena tipica della cucina ligure, simile ai ravioli, da cui differiscono essenzialmente per la grandezza e l'assenza di carne nel ripieno. I pansoti alla salsa di noci (\"pans\u00f6ti co-a sarsa de noxe\") sono uno dei piatti pi\u00f9 economici e caratteristici della tradizione genovese. Dato che non contengono carne, sono un piatto a base di magro, considerato adatto al periodo penitenziale della quaresima. Vengono spesso chiamati anche \"\"pans\u00f2tti\",\" in quanto in alcune province Liguri avviene verbalmente un'enfatizzazione delle ultime sillabe.\nEtimologia.\nIl termine deriva dal fatto che la pasta ha un aspetto panciuto, da \"pancia\".\nStoria.\nPiatto tradizionale del levante ligure, viene citato sulla Guida Gastronomica d'Italia del TCI edita nel 1931 a pag.189 sotto la voce Rapallo come i \"pansoti cu a salsa de nuge\".\nIn Liguria si possono assaporare i pansoti nelle sagre di Fontanegli, Bogliasco e Ceranesi, che si svolgono annualmente durante i mesi estivi.\nAbbinamenti enogastronomici.\nIl piatto di pansoti si abbina con vino bianco fermo, leggero, indicato il Pigato."}
{"id": "32772", "revid": "125175602", "url": "https://it.wikipedia.org/wiki?curid=32772", "title": "Trenette al pesto", "text": "Le trenette al pesto (o anche linguine al pesto) sono un tipo di pastasciutta tipica della cucina ligure.\nGli ingredienti di questa ricetta sono la pasta, ovvero le trenette o le linguine: le prime lunghe quanto lo spaghetto ma, a differenza di questo, di sezione ellittica, e il pesto.\nLa ricetta tradizionalmente vuole che insieme alla pasta e al pesto vi siano anche fagiolini lessati e patate lessate tagliate a pezzi, che accompagnano il piatto conferendogli maggiore gusto e completezza.\nLa stessa ricetta vale anche per le linguine che hanno la stessa lunghezza degli spaghetti, ma sono di formato piatto e pi\u00f9 sottili delle trenette."}
{"id": "32773", "revid": "1632387", "url": "https://it.wikipedia.org/wiki?curid=32773", "title": "Minestrone alla genovese", "text": "Il minestrone alla genovese (in dialetto genovese \"menestrun a zeneize\") \u00e8 un primo piatto, come dice il nome stesso, tipico della cucina ligure ed in particolare di Genova. \nAppartiene alla cucina \"povera\" tipica della cucina ligure: i suoi ingredienti sono prodotti della natura di facile reperibilit\u00e0, quali verdure di stagione e legumi: patate, fagioli (grixi e balin ) oppure borlotti, zucchine, bietoline, borragine e pasta detta \"scuccuzz\u00f9\" o bricchetti o taglierini) o anche riso, nonch\u00e9 l'indispensabile pesto di basilico (\"baxaic\u00f2\"). \nAbbinamenti enogastronomici.\nViene servito tiepido, oppure d'estate anche freddo, accompagnato dal vino Vermentino.\nRicette.\nAdolfo Giaquinto, fu cuoco apprezzato, insegnante, giornalista e poeta napoletano dialettale. In questa ricetta nel minestrone alla genovese, viene aggiunto pesto fatto col lardo, che meglio si addice al minestrone."}
{"id": "32774", "revid": "767487", "url": "https://it.wikipedia.org/wiki?curid=32774", "title": "George Eyser", "text": "Biografia.\nPrimi anni.\nGeorge Louis Eyser nacque il 31 agosto 1870 a D\u00e4nisch-Nienhof, in Germania. La sua famiglia emigr\u00f2 negli Stati Uniti d'America quando aveva 14 anni, stabilendosi prima in Colorado e in seguito a St. Louis in Missouri. George ottenne la cittadinanza statunitense nel 1894 e lavor\u00f2 come contabile per un'impresa di costruzioni. A St. Louis inoltre entr\u00f2 a far parte della squadra di ginnastica artistica \"Concordia Turnverein Saint Louis\". In un momento imprecisato della sua giovinezza perse la gamba sinistra dopo essere stato investito da un treno ed inizi\u00f2 ad usare al suo posto una protesi di legno.\nLe Olimpiadi del 1904.\nNonostante la sua disabilit\u00e0 Eyser partecip\u00f2 ai Giochi Olimpici di Saint Louis del 1904.\nQuell'edizione delle Olimpiadi venne ricordata come un fiasco dal punto di vista organizzativo: le gare, inserite nel programma dell'Esposizione internazionale della Luisiana, vennero frammentate su un arco di tempo di quasi cinque mesi e la partecipazione internazionale ai Giochi fu molto ridotta, soprattutto a causa dei costi proibitivi della trasferta, e molti dei pi\u00f9 forti atleti internazionali non vi parteciparono, cosicch\u00e9 la quasi totalit\u00e0 degli atleti (e dei vincitori di medaglie) fu statunitense.\nLe gare di ginnastica vennero divise in due eventi separati, il primo tenuto agli inizi di luglio e il secondo alla fine di ottobre. Eyser partecip\u00f2 ad entrambi gli eventi ma non ebbe fortuna nelle gare di luglio: il concorso individuale comprendeva sia prove di ginnastica sia gare di atletica di corsa sulle 100 iarde, salto in lungo e lancio del peso, nelle quali Eyser ottenne scarsi risultati classificandosi solo al 71\u00ba posto complessivo.\nNel concorso individuale incentrato su tre prove di ginnastica (parallele, sbarra e cavallo con maniglie) termin\u00f2 invece al 10\u00ba posto.\nMolto diverso fu il risultato delle prove sui singoli attrezzi della ginnastica, tenutesi il 28 ottobre.\nEyser riusc\u00ec infatti a vincere sei medaglie, di cui tre ori (volteggio al cavallo, a pari merito con il campione Anton Heida, salita alla fune e parallele), due argenti (concorso individuale su quattro attrezzi e cavallo con maniglie) e un bronzo (sbarra).\nParticolarmente notevole \u00e8 il fatto che al tempo la prova di volteggio si eseguiva senza pedana elastica e quindi gli atleti dovevano darsi tutta la spinta necessaria al salto solo grazie alle proprie gambe.\nUltimi anni.\nDopo le Olimpiadi Eyser continu\u00f2 a fare parte della \"Concordia Turnverein Saint Louis\", con cui vinse una competizione internazionale a Francoforte in Germania nel 1908 e il National Turnfest di Cincinnati nel 1909. Mor\u00ec il 6 marzo 1919 a Denver, in Colorado."}
{"id": "32775", "revid": "819508", "url": "https://it.wikipedia.org/wiki?curid=32775", "title": "Sequenza polinomiale", "text": "In matematica per sequenza polinomiale, o anche per successione polinomiale graduale, si intende una successione di polinomi indicati dagli interi naturali 0, 1, 2, 3, ..., tali che ad ogni valore \"n\" dell'indice corrisponde un polinomio di grado \"n\". Sono ampiamente studiate numerose sequenze polinomiali speciali e vari insiemi di sequenze polinomiali caratterizzabili con propriet\u00e0 anche piuttosto astratte.\nLa generica successione polinomiale graduale nella variabile \"x\" si pu\u00f2 scrivere \nRisulta allora chiaro che dare una successione polinomiale graduale equivale a dare una successione a due indici triangolare, ovvero a dare una matrice infinita di dominio formula_5 la cui entrata relativa alla riga \"n\" e alla colonna \"m\", per \"m\" &lt; \"n\" fornisce il coefficiente della potenza \"m\"-esima del polinomio \"n\"-esimo, mentre le entrate per \"n\" &lt; \"m\" sono nulle. \nNel passato, soprattutto nel secolo XIX, sono state studiate varie sequenze polinomiali come soluzioni polinomiali di equazioni differenziali lineari del secondo ordine. Queste successioni di funzioni sono in genere individuate con eponimi: polinomi di Hermite, polinomi di Laguerre, polinomi di Chebyshev...\nSi \u00e8 poi notato che la trattazione di interi insiemi di sequenze polinomiali pu\u00f2 ricondursi allo studio di metodi piuttosto generali di soluzione di equazioni differenziali lineari mediante sviluppi in serie e si sono individuate collezioni di sequenze polinomiali con propriet\u00e0 comuni: in particolare si sono studiate le sequenze di polinomi ortogonali. Questi studi si possono opportunamente collocare negli spazi di Hilbert e a partire dagli anni '20 hanno trovato importanti applicazioni nella meccanica quantistica e in particolare nella meccanica ondulatoria.\nApprofondendo le propriet\u00e0 di queste famiglie si sono individuate caratterizzazioni di\ngeneralit\u00e0 molto elevata, soprattutto nell'ambito di teorie di natura combinatoria come il calcolo umbrale, la \"teoria manipolatoria\" delle serie ipergeometriche e la teoria delle funzioni generatrici associate a specie di strutture. Per molte sequenze di polinomi speciali si sono trovate interpretazioni enumerative molto sottili, suggestive e feconde. Questi risultati fanno delle sequenze polinomiali delle entit\u00e0 matematiche conosciute in profondit\u00e0 e concretamente utilizzabili in varie applicazioni. "}
{"id": "32777", "revid": "400694", "url": "https://it.wikipedia.org/wiki?curid=32777", "title": "Trofiette", "text": ""}
{"id": "32779", "revid": "1745361", "url": "https://it.wikipedia.org/wiki?curid=32779", "title": "Coot", "text": "Coot, in inglese \"folaga\", pu\u00f2 riferirsi a:"}
{"id": "32780", "revid": "125932877", "url": "https://it.wikipedia.org/wiki?curid=32780", "title": "Rjurik", "text": "Storia e biografia.\nQuasi alla fine del VIII secolo Umila fu sposata a Godoslav, che circa nel 798 ebbero il primo figlio, Rjurik (chiamato dagli obodriti Rurich). In seguito nacquero altri due figli Truvor (attorno al 800, Truvar) e Sineus (circa 801, Sivar).\nFin dalla nascita Rjurik visse a Rerik, fin quando nel 808 suo padre fu fatto prigioniero e impiccato dall'esercito di G\u00f6ttrik, che attacc\u00f2 l'unione tribale degli Obodriti ed occup\u00f2 parte delle loro terre, compreso l'insediamento di Reric. Perci\u00f2 Umila prese la decisione di portare via i suoi figli in un posto sicuro. Fino al 860, quando Umila gi\u00e0 mor\u00ec, Rjurik ed i suoi fratelli cercavano un posto per stabilirsi e mostrare il loro coraggio e potere, loro incontrarono delle persone che chiesero di tornare dal loro vecchio nonno Gostomysl che stava per morire. Alloro i fratelli decisero di andare a Novgorod a prendersi il potere.\nNel 862 approdarono al Lago Ladoga, dove accolsero Rjurik ed i suoi fratelli. Ma contro Rjurik si rivolse un altro nipote di Gostomysl, Vadim il Coraggioso (figlio di Eldest), ma fu sconfitto.\nInfine Rjurik si stabil\u00ec a Novgorod, Sineus a Belozersk e Truvor a Izborsk. I fratelli morirono nel 864 e Rjurik rimase a capo della nuova dinastia, i Rjurikidi. Egli rimase al potere fino alla propria morte avvenuta nell'879. Mor\u00ec lasciando un figlio, Igor', di soli due anni, e perci\u00f2 il potere fu lasciato a suo cognato, Oleg.\nI suoi successori spostarono poi il centro del potere a Kiev (poi anche a Mosca), dando inizio allo Stato noto come Rus' di Kiev, che mantenne il controllo su tutta la regione fino al 1240. Anche la famiglia principesca russa dei Barjatinskij vanta una discendenza da Rjurik.\nNella Cronaca degli anni passati si precisa in un passaggio che Igor' era zio di Igor' il Minore (figlio della sorella) ed Acun (figlio del fratello)."}
{"id": "32782", "revid": "1745361", "url": "https://it.wikipedia.org/wiki?curid=32782", "title": "Salsa di noci", "text": "La salsa di noci (in ligure \"sarsa de noxe\" o \"tocco de noxe\", \"aj\u00e0\" sull'Appennino piacentino e nel Tortonese) \u00e8 un condimento a base di noci pestate a freddo nel mortaio con olio di oliva, aglio, sale e pane ammollato nel latte . La principale difficolt\u00e0 in questo tipo di preparazione \u00e8 da individuarsi nella pulitura dei gherigli, i quali devono essere prima scottati in acqua bollente e poi spellati manualmente uno ad uno. Varianti, aggiungere maggiorana , il finocchietto, o il finocchietto selvatico, un pizzico di menta, prezzemolo, formaggio grana. Si accompagna come condimento a tanti tipi di pastasciutta e in particolare ai pansoti, ma anche alle trofie di castagne e ai corzetti. Prima di servire alla pasta condita con la salsa, viene aggiunto del formaggio grana grattugiato.\nLa salsa di noci \u00e8 assieme al pesto, uno dei condimenti principali della cucina ligure ed \u00e8 usata prevalentemente a Genova, in provincia e nell'intero Genovesato."}
{"id": "32783", "revid": "785863", "url": "https://it.wikipedia.org/wiki?curid=32783", "title": "Famiglia Duck", "text": "La famiglia Duck \u00e8 un gruppo di personaggi immaginari dei cartoni animati e dei fumetti della Disney, legata al personaggio di Paperino. I membri della famiglia Duck appaiono pi\u00f9 che altro nelle storie a fumetti di Paperino bench\u00e9 alcuni abbiano fatto apparizioni animate. Nel 1993 il fumettista statunitense Don Rosa pubblic\u00f2 un albero genealogico dei paperi che stabiliva le relazioni di ciascun personaggio ai fini delle sue storie. Rosa cre\u00f2 anche una linea temporale immaginaria per definire le date di nascita di alcuni personaggi. Alcuni altri autori di fumetti, sia prima sia dopo la pubblicazione dell'albero genealogico di Rosa, hanno mostrato variazioni nella famiglia. Ad essa sono legate anche le famiglie Coot, dell'Oca e Paperone, cos\u00ec come il Clan de' Paperoni. Oltre a Paperino, i membri pi\u00f9 noti della famiglia Duck sono i suoi tre nipoti Qui, Quo e Qua.\nSviluppo.\nNei primi anni cinquanta Carl Barks era nel suo secondo decennio di creazione di storie a fumetti con protagonista Paperino e i suoi vari parenti. Molti di questi erano stati creati da lui, e Paperon de' Paperoni e Gastone Paperone erano i pi\u00f9 importanti. Ma il rapporto esatto tra loro era ancora un po' incerto. Barks decise di creare una versione personale del loro albero genealogico. Per definire meglio le loro relazioni, aggiunse diversi parenti precedentemente sconosciuti. Barks non ha mai voluto pubblicare questo albero genealogico, poich\u00e9 lo aveva creato per il suo uso personale.\nIl primo tentativo di pubblicare una biografia coerente dei paperi venne pubblicato nel 1974. \"An Informal Biography of Scrooge McDuck\", dello scrittore di fantascienza Jack Chalker, us\u00f2 nomi ed eventi delle storie di Barks (e pochissimi quelli non-Barks) per creare una storia della vita di de' Paperoni. Essa forn\u00ec le basi per una biografia di Paperone inclusa nel \"People's Almanac\".\nNel 1978 la famiglia Duck era sufficientemente radicata nella cultura popolare, tanto che un personaggio del film \"L'estate della Corvette\" dice \"Chiamatemi Gastone\" dopo essere stato fortunato.\nNel 1981 Barks si era ritirato da tempo, ma le sue storie erano rimaste popolari e gli avevano fatto guadagnare una fama inaspettata. Aveva dato diverse interviste e risposto alle domande sulle sue opinioni personali sui personaggi e le loro storie. Tra gli altri argomenti, Barks descrisse la sua prima versione dell'albero genealogico. Schizzi dell'albero sono stati pubblicati in una serie di fanzine. I fan dei personaggi rimasero soddisfatti dell'antefatto che era stato loro aggiunto. A questo punto Mark Worden decise di creare un disegno di questo albero genealogico tra cui i ritratti dei personaggi citati. In realt\u00e0, Worden fece alcune modifiche all'albero, in particolare l'aggiunta di Paperina come principale interesse amoroso di Paperino. La sua versione illustrata della struttura venne pubblicata prima in diverse fanzine e poi nella Biblioteca di Carl Barks. Quest'ultima era una raccolta in dieci volumi delle sue opere in bianco e nero con copertina rigida.\nNel 1987 Don Rosa, da lungo tempo fan di Carl Barks e amico personale di Mark Worden, inizi\u00f2 a creare le sue storie con Paperon de' Paperoni e soci. I suoi racconti contenevano numerosi riferimenti alle precedenti storie di Barks, nonch\u00e9 diverse idee originali. Dopo alcuni anni egli aveva maturato un suo fanbase. Nei primi anni novanta la Egmont, la casa editrice che impiegava Don Rosa, gli offr\u00ec un incarico ambizioso. avrebbe dovuto creare la versione definitiva della biografia di Paperone e un albero genealogico che l'accompagnasse. Questo avrebbe dovuto mettere fine a decenni di contraddizioni tra le storie che avevano causato confusione per i lettori. Il progetto divent\u00f2 la \"Saga di Paperon de' Paperoni\". L'albero genealogico che l'accompagna venne pubblicato in Norvegia il 3 luglio 1993.\nNel processo di lavoro sulla biografia di Paperone, Rosa studi\u00f2 vecchie storie di Barks che citano il suo passato. Poi aggiunse una serie di sue idee. Tra di esse c'erano le informazioni biografiche per i personaggi di supporto di Paperone. In un certo senso la biografia di Paperone era anche la loro biografia.\nMembri inclusi nell'albero genealogico di Don Rosa.\nPaperinocchio Codacorta.\nPaperinocchio Codacorta (\"Pintail Duck\") \u00e8 un antenato e precedente incarnazione di Paperino, apparso unicamente nella storia di Barks \"Zio Paperone e il tesoro della regina\", pubblicata su \"Uncle Scrooge\" n. 16 del dicembre 1956. In essa viene mostrato che Paperinocchio, vissuto nel XVI secolo, aveva servito nella Royal Navy come nostromo a bordo della \"HMS Falcone Reale\" che aveva razziato navi spagnole nel Mar dei Caraibi tra il 1563 e il 1564, quando la nave era stata affondata e lui era morto in tale occasione. Paperinocchio era amico del primo ufficiale della nave Malcolm de' Paperoni (anch'egli un antenato di Paperino), insieme al quale aveva seppellito in un'isola al largo di Trinidad un tesoro di sole patate. \u00c8 stato inserito nell'albero genealogico di Rosa come membro pi\u00f9 antico della famiglia Duck; l'autore afferm\u00f2 che Paperinocchio \u00e8 nato nel 1530.\nHumperdink Duck.\nHumperdink Duck, noto anche come Dabney, \u00e8 il marito di Nonna Papera e nonno paterno di Paperino. Prima che il personaggio venisse definito da Don Rosa, il nonno di Paperino era stato raffigurato pi\u00f9 volte in modi differenti. La prima di queste occasioni fu una striscia di Bob Karp e Al Taliaferro del 10 aprile 1948, in cui appare in un dipinto con addosso un'uniforme militare. Appare effettivamente per la prima volta in flashback come un vecchio amore di Nonna Papera nella storia \"Nonna Papera e la vendita di beneficenza\" (nella cui versione italiana \u00e8 chiamato Alcibiade), disegnata da Bill Wright e pubblicata su \"Vacation Parade\" n. 2 del luglio 1951. Nel corto del 1955 \"La stagione della caccia\" appare come un pioniere, mentre nella storia di Tony Strobl del 1964 \"Nonna Papera la mattacchiona\", dove \u00e8 chiamato Nonno Papero, appare in un flashback in cui si prende cura del piccolo Paperino insieme alla moglie.\nIl personaggio fu definito da Rosa, che lo incluse nel suo albero genealogico col nome Dabney (in seguito corretto in Humperdink per collegarsi alla storia di Wright) e lo utilizz\u00f2 nelle storie \"L'invasore di Forte Paperopoli\" e \"Paperino e lo scalognofugo triplo\"; in esse viene raffigurato come un contadino di Paperopoli padre di Quackmore, Daphne ed Eider, conosciuto col soprannome \"Pap\u00e0 Papero\". Nel 2011 appare, nuovamente col nome Dabney, in un breve flashback nella storia \"Nonna Papera e il segreto della quercia secolare\", ma nella storia danese del 2013 \"Gode naboer\" appare il Nonno Papero di Strobl.\nNonna Papera.\nElvira Coot, meglio nota come Nonna Papera (\"Grandma Duck\") \u00e8 la nonna di Paperino e la matriarca della famiglia Duck.\nQuackmore Duck.\nQuackmore Duck \u00e8 il padre di Paperino e l'ultimo dei tre figli di Humperdink Duck e Nonna Papera. Creato originariamente da Barks per il suo albero genealogico, \u00e8 stato poi incluso anche in quello di Rosa (secondo il quale \u00e8 nato nel 1875 e morto prima del 1970) che ha utilizzato il personaggio negli ultimi tre capitoli della \"Saga di Paperon de' Paperoni\". In essi Quackmore, dotato di un brutto carattere, incontra Ortensia de' Paperoni (irascibile quanto lui) nel 1902 quando i tre fratelli de' Paperoni arrivano alla fattoria Duck. I due si fidanzano, e Quackmore inizia a lavorare al Deposito di Paperone come capo contabile. Nel 1920 Quackmore sposa Ortensia e diventa padre di Paperino e Della; 10 anni dopo una lite tra Paperone e la sua famiglia mette fine ai loro contatti, e Quackmore se ne va da Paperopoli con moglie e figli senza che venga rivelato altro su di lui. Il personaggio appare brevemente in altre due storie di Rosa: \"Paperino e lo scalognofugo triplo\" e \"Una lettera da casa\".\nQuackmore \u00e8 visibile in diverse fotografie nell'episodio di \"DuckTales\" \"Woo-oo!\", e viene anche citato da Gaia Vanderquack.\nOrtensia de' Paperoni.\nOrtensia de' Paperoni (\"Hortense McDuck\") \u00e8 la moglie di Quackmore Duck, madre di Paperino e sorella di Paperon de' Paperoni.\nDaphne Duck.\nDaphne Duck \u00e8 la figlia di Nonna Papera, zia di Paperino e madre di Gastone Paperone. Fu creata da Barks per il suo albero genealogico, e in seguito inserita anche in quello di Rosa, che la raffigura come moglie di Gustavo Paperone (mentre in quello di Barks risultava sposata con Luca Dell'Oca). Rosa utilizz\u00f2 il personaggio in due sole storie: \"L'invasore di Forte Paperopoli\" e \"Paperino e lo scalognofugo triplo\". Nella prima Daphne d\u00e0 prova della sua incredibile fortuna all'arrivo dei de' Paperoni alla fattoria Duck nel 1902, evitando per un soffio di venire investita dalla loro auto e trovando un anello con diamante in una delle uova che aveva rotto. Nella seconda viene rivelato che tale fortuna, ereditata anche dal figlio (nato il giorno del suo compleanno), deriva dal fatto che un pittore itinerante aveva dipinto un gigantesco segno dello \"scalognofugo triplo\" sulla stalla dei suoi genitori il giorno della sua nascita.\nEider Duck.\nEider Duck \u00e8 lo zio di Paperino. Fu citato per la prima volta nella storia di Barks \"Paperino e il falco\", pubblicata su \"Walt Disney's Comics and Stories\" n. 47 dell'agosto 1944, in cui Paperino riceve in regalo un falco chiamato Fred da suo zio Eider (nella versione italiana definito un lontano parente di nome Papero Starnazza) che non vive a Paperopoli. Barks non utilizz\u00f2 pi\u00f9 Eider e nemmeno lo incluse nel suo albero genealogico, ma Rosa decise di includerlo nel suo come figlio di Nonna Papera e padre di Paperoga e di far apparire brevemente il personaggio nella storia \"L'invasore di Forte Paperopoli\" in cui viene visto lavorare alla fattoria dei genitori all'arrivo dei de' Paperoni nel 1902. Eider ha poi fatto un cameo nella storia crossover del 2011 \"Dangerous Currency\".\nLulubelle Loon.\nLulubelle Loon \u00e8 la moglie di Eider Duck e madre di Paperoga e Chiarafonte. Mai apparsa n\u00e9 citata in alcuna storia, \u00e8 stata creata da Rosa appositamente per il suo albero genealogico.\nPaolino Paperino.\nPaolino Paperino (\"Donald Duck\") \u00e8 il figlio di Quackmore Duck e Ortensia de' Paperoni, e il membro pi\u00f9 noto della famiglia.\nDella Duck.\nDella Duck \u00e8 la sorella gemella di Paperino e madre di Qui, Quo e Qua. Viene citata per la prima volta il 17 ottobre 1937 nella tavola domenicale di Al Taliaferro e Ted Osborne \"Paperino e i paperotti\" in cui avvisa Paperino, tramite una lettera, che gli invia i figli perch\u00e9 stiano con lui mentre il padre \u00e8 all'ospedale per causa loro (ci\u00f2 nonostante Della li definisce \"angelici\"). In tale occasione Della si firma come cugina di Paperino (tale versione fu poi riproposta nella storia del 1984 \"Buon compleanno Paperino\" di Marco Rota), e nella versione italiana \u00e8 chiamata Anitra. In una tavola di due mesi dopo, Della invia un telegramma in cui chiede che i figli tornino a casa e Paperino se ne libera volentieri, ma gi\u00e0 da febbraio 1938 i nipotini riappaiono con Paperino senza alcuna spiegazione. Nel corto \"I nipoti di Paperino\" (1938), basato sulla stessa idea della tavola d'esordio di Qui, Quo e Qua, Della si firma come sorella di Paperino ma col nome di Dumbella.\nDopo essere stata inserita, col nome Thelma, nell'albero genealogico dei paperi realizzato da Barks, viene inserita anche in quello disegnato da Don Rosa col nome definitivo di Della; l'autore poi la fa apparire brevemente negli ultimi due capitoli della \"Saga di Paperon de' Paperoni\" e nelle storie \"Paperino e lo scalognofugo triplo\" e \"Una lettera da casa\", sempre in versione infantile e con abiti da marinaio simili a quelli di Paperino. Nel 2014 ha un ruolo centrale nella storia olandese \"80 is prachtig!\", realizzata per celebrare gli ottant'anni di Paperino; in essa il fratello (con una sorta di retcon) racconta che Della, prima aviatrice e poi astronauta, gli aveva portato personalmente i piccoli Qui, Quo e Qua perch\u00e9 se ne prendesse cura nel fine settimana mentre lei era impegnata a testare in un viaggio di un'ora il primo razzo spaziale della storia lanciato alla velocit\u00e0 della luce, ma non era pi\u00f9 tornata. Nel finale si scopre che, per la legge della relativit\u00e0, Della \u00e8 ancora nello spazio e il tempo passato fino ad allora per lei corrisponde a circa 15 minuti. Quando hanno occasione di parlare con lei, Qui, Quo e Qua decidono di non rivelarglielo e farle compiere ignara la sua missione, anche perch\u00e9 vogliono stare con lo zio. Nel 2017 Della appare in varie tavole comiche (sempre di produzione olandese) in cui viene mostrata la sua infanzia e adolescenza con gli altri abitanti di Paperopoli.\nNella serie animata \"DuckTales\" del 2017 (reboot dell'omonima serie degli anni '80) Della compie la sua prima apparizione animata.&lt;br&gt;La prima stagione \u00e8 incentrata sul mistero della sua scomparsa; in questa versione animata, Della Duck era stata un'avventuriera insieme a suo fratello Paperino e a suo zio Paperone finch\u00e9, con i figli ancora nelle uova, si era imbarcata in un volo spaziale su un razzo sperimentale da cui \u00e8 risultata dispersa. Ritorna poi sulla Terra nella seconda stagione, dove si scopre essere naufragata sulla Luna - perdendo nello schianto una zampa che sostituir\u00e0 con una protesi - dove ha vissuto per dieci anni, mentre riparava il razzo grazie a delle gomme all'ossigeno di Archimede. Nella contemporanea serie a fumetti della IDW Publishing vengono mostrate alcune avventure passate del trio.Questa versione di Della \u00e8 doppiata in originale da Paget Brewster e in italiano da Tiziana Avarista.\nPaperoga.\nPaperoga (\"Fethry Duck\") \u00e8 il cugino di Paperino, figlio di Eider Duck e Lulubelle Loon e fratello di Abner Duck.\nChiarafonte Duck.\nChiarafonte Duck (\"Whitewater Duck\") \u00e8 il fratello di Paperoga e cugino di Paperino. Apparve per la prima volta nella storia \"Paperino \"conducente\" di tronchi\", pubblicata in \"Walt Disney's Comics and Stories\" n. 267 del dicembre 1962, secondo la quale \u00e8 un lontano cugino di Paperino che lavora come taglialegna nel bosco.\nIl personaggio fu poi inserito nell'albero genealogico di Rosa, il quale afferma che si chiami in realt\u00e0 Abner mentre Chiarafonte sia solo un soprannome; inoltre Rosa stabilisce che Chiarafonte sia figlio di Eider Duck e Lulubelle Loon, e quindi fratello di Paperoga e primo cugino di Paperino. Tuttavia, questi cambiamenti non sono stati mantenuti in altre occasioni.\nA distanza di oltre quarant'anni, il personaggio \u00e8 stato riproposto dallo sceneggiatore danese Lars Jensen che nella storia \"Il pi\u00f9 furbo tra i duri\" (pubblicata su \"Anders And &amp; Co.\" n. 18 del 29 aprile 2004) ne fa il nipote del cugino di Paperon de' Paperoni, Douglas, facendo di lui un cugino di secondo grado di Paperino; in \"Too Many Donalds\" (pubblicata nel marzo 2012) ha una relazione con Donna Duck e viene definito nuovamente un lontano cugino di Paperino.\nQui, Quo e Qua.\nQui, Quo e Qua (\"Huey, Dewey and Louie Duck\") sono i tre gemelli nipotini di Paperino e figli di Della.\nFamiglia Coot.\nLa famiglia Coot (\"Coot kin\") \u00e8 formata dai parenti di Nonna Papera e, insieme al Clan de' Paperoni, costituisce il terzo ramo principale dell'albero genealogico di Paperino. Il nome \"Coot\" era stato usato da diversi autori di fumetti tra cui Carl Barks, ma Don Rosa fu il primo a mostrare la sua relazione con Paperino. I membri della famiglia sono raffigurati come anatre Pechino bianche, anche se in realt\u00e0 le folaghe (da cui deriva il cognome) sono in genere nere.\nCornelius Coot.\nCornelius Coot \u00e8 il fondatore di Paperopoli, e il trisavolo di Paperino. Appare per la prima volta come statua in \"Walt Disney's Comics and Stories\" n. 138 nella storia del 1952 \"Paperino e il maragi\u00e0 del Verdestan\" di Carl Barks. La sua statua e l'eredit\u00e0 sono poi apparse in molte storie. Anche se Cornelius era una figura ben nota ai lettori di fumetti Disney, la sua storia non venne narrata fino a quando Don Rosa non inizi\u00f2 ad usare il personaggio alla fine degli anni ottanta.\nClinton Coot.\nClinton Coot \u00e8 il padre di Nonna Papera e Casey Coot e figlio di Cornelius Coot. Creato e utilizzato unicamente da Rosa, viene citato per la prima volta nella storia \"Zio Paperone e i guardiani della biblioteca perduta\", pubblicata nel 1993; nello stesso anno l'autore ha inserito Clinton nel suo albero genealogico. Il personaggio viene citato anche nella storia \"L'invasore di Forte Paperopoli\", mentre appare brevemente in flashback in \"Q.U.E.S.T.I.O.N.E.D.I.G.E.R.G.O.\" e in forma di busto d'argilla ne \"I magnifici sette (meno quattro) caballeros\".\nSecondo la linea temporale di Rosa, Clinton era nato nel 1830 e aveva fondato le Giovani Marmotte ispirandosi al libro datogli da suo padre. Sposato con Gertrude Folaga, era morto nel 1910.\nIl personaggio prende il nome da Bill Clinton, che era candidato alla presidenza degli Stati Uniti quando Rosa cre\u00f2 il personaggio.\nNel 2018 \u00e8 apparso nella serie animata \"La leggenda dei Tre Caballeros\", doppiato da Thomas Lennon.\nGertrude Folaga.\nGertrude Folaga (\"Gertrude Gadwall\") \u00e8 la moglie di Clinton Coot e madre di Nonna Papera e Casey Coot. Mai apparsa n\u00e9 citata in alcuna storia, \u00e8 stata creata da Rosa appositamente per il suo albero genealogico.\nCasey Coot.\nCasey Coot \u00e8 il fratello di Nonna Papera. Appare per la prima volta nella storia di Rosa \"Zio Paperone e l'ultima slitta per Dawson\", pubblicata su \"Uncle Scrooge Adventures\" n. 5 del 22 marzo 1988, in cui viene presentato come uno sfortunato cercatore d'oro e amico di Paperone durante i suoi anni in Klondike. Avendo bisogno di soldi per tornare a casa, vende a Paperone il suo atto di propriet\u00e0 della Collina Ammazzamotori per 200 dollari. Secondo la linea temporale dell'autore, \u00e8 nato nel 1860. Dopo averlo inserito nell'albero genealogico, Rosa riutilizza Casey ne \"L'argonauta del Fosso dell'Agonia Bianca\" e \"Cuori nello Yukon\". Nel 2014 il personaggio \u00e8 riapparso in flashback nella storia \"Zio Paperone e il gigante di Paperopoli\".\nGreta Grebe.\nGreta Grebe (\"Gretchen Grebe\") \u00e8 la moglie di Casey Coot, madre di Fanny e Pistacchio Coot e nonna di Ciccio. Mai apparsa n\u00e9 citata in alcuna storia, \u00e8 stata creata da Rosa appositamente per il suo albero genealogico.\nFanny Coot.\nFanny Coot \u00e8 la madre di Ciccio. Viene citata per la prima volta nella striscia di Paperino del 9 maggio 1938 di Bob Karp e Al Taliaferro dove Ciccio appare per la prima volta, e quindi nell'esordio animato dello stesso personaggio ne \"Il cugino di Paperino\" (1939). In entrambi i casi Fanny invia il figlio in visita da Paperino insieme a una lettera in cui si firma come \"zia Fanny\", senza alcun cognome. Fu poi inserita nell'albero genealogico di Rosa come figlia di Casey Coot, e quindi nipote di Nonna Papera e cugina di Paperino. La sua unica apparizione \u00e8 stata un cameo insieme al marito Luca dell'Oca nella storia crossover del 2011 \"Dangerous Currency\".\nLuca dell'Oca.\nLuca dell'Oca (\"Luke Goose\") \u00e8 il padre di Ciccio. Fu creato da Barks con il nome Luke the Goose per il suo albero genealogico, in cui era il padre di Gastone, marito di Daphne Duck e zio di Ciccio ed era morto di indigestione insieme alla moglie. Quando Rosa cre\u00f2 il suo albero genealogico, us\u00f2 il personaggio ribattezzandolo Luke Goose e lo rese il marito di Fanny Coot e il padre di Ciccio. Il personaggio appare in una foto nella breve storia del 1995 \"Ciccio e il trattore dei sogni\" e fa un cameo insieme alla moglie nel crossover del 2011 \"Dangerous Currency\", mentre nella versione interattiva olandese dell'albero genealogico, Luca \u00e8 considerato un genealogista e il creatore dell'albero genealogico dei paperi.\nCiccio.\nCiccio (\"Gus Goose\") \u00e8 il cugino di secondo grado di Paperino, e il bis-nipote di Nonna Papera.\nIl tratto principale della personalit\u00e0 di Ciccio \u00e8 l'essere piuttosto goloso, come Paperino scopre suo malgrado quando Ciccio va a fargli visita nella sua prima apparizione, il cortometraggio animato del 1939 \"Il cugino di Paperino\".\nAll'interno dei fumetti Disney, Ciccio viene solitamente mostrato mentre vive nella fattoria di Nonna Papera fuori da Paperopoli, dove lavora come suo bracciante agricolo. Oltre a essere ingordo, Ciccio \u00e8 mostrato nei fumetti come molto pigro, spesso facendo poco o nessun lavoro nella fattoria della prozia.\nPistacchio Coot.\nPistacchio Coot (\"Cuthbert Coot\") \u00e8 un cugino di Paperino apparso unicamente nella storia di Barks \"Paperino cow-boy\", pubblicata su \"Walt Disney's Comics and Stories\" n. 55 dell'aprile 1945; in essa, Paperino va all'allevamento di cavalli di Pistacchio (che definisce un suo lontano cugino) per dimostrare ai nipotini che sa cavalcare. In seguito Rosa l'ha incluso nel suo albero genealogico come figlio di Casey Coot e Greta Grebe, e quindi zio di Ciccio.\nFamiglia Paperone.\nGustavo Paperone.\nGustavo Paperone (\"Goostave Gander\") \u00e8 il padre di Gastone Paperone. Fu creato da Barks per il suo albero genealogico, dove era chiamato Goosetave, era sposato con Matilda de' Paperoni ed era il padre adottivo di Gastone. Ispirandosi a un secondo albero abbozzato da Barks, Rosa lo inser\u00ec nel suo col nome Goostave, facendone il marito di Daphne Duck e padre biologico di Gastone. Non appare n\u00e9 viene citato in alcuna storia.\nGastone Paperone.\nGastone Paperone (\"Gladstone Gander\") \u00e8 il figlio di Daphne Duck e Gustavo Paperone. Gastone \u00e8 stato creato da Carl Barks ed \u00e8 apparso per la prima volta nella storia \"Paperino lingualunga\" in \"Walt Disney's Comics and Stories\" n. 88 del gennaio 1948 (in Italia sul n. 64 degli \"Albi Tascabili di Topolino\" del 25 settembre 1949). Gastone \u00e8 un papero pigro ed esasperatamente fortunato che non manca mai di turbare il suo primo cugino Paperino. La fortuna di Gastone sfida le probabilit\u00e0 e gli fornisce tutto ci\u00f2 che desidera, quasi sempre senza sforzo.\nGastoncino Paperone.\nGastoncino Paperone (\"Shamrock Gander\"), chiamato anche Gasparre e Clyde, \u00e8 il nipotino di Gastone Paperone, a lui molto somigliante anche nella fortuna. La prima delle sue limitate apparizioni avvenne nella storia dedicata a Paperina del ciclo \"Paperino e il festival dei paperi\", disegnata da Tony Strobl e pubblicata su \"One Shots\" n. 649 del settembre 1955. In seguito \u00e8 apparso in altre tre storie fino al 1992; le ultime due lo presentano come un nuovo personaggio.\nAltri membri della famiglia.\nMembri della famiglia che, per varie ragioni, non compaiono nell'albero di Rosa.\nPaperetta Y\u00e8 Y\u00e8.\nPaperetta Y\u00e8 Y\u00e8 \u00e8 un personaggio dell'universo di Paperino creato da Romano Scarpa. \u00c8 stata presentata come nipote di Doretta Dorem\u00ec, ma in una storia di Romano Scarpa viene detto che \u00e8 cugina di Qui, Quo e Qua. \u00c8 diventata popolare in Italia, Danimarca, Brasile e altri paesi, mentre in altri (tra cui gli Stati Uniti) \u00e8 quasi sconosciuta. Paperetta sembra essere pi\u00f9 vecchia di Qui, Quo e Qua.\nPennino.\nPennino (\"Biquinho\") \u00e8 il nipote di Paperoga, e sembra essere un po' pi\u00f9 giovane di Qui, Quo e Qua. Negli USA \u00e8 conosciuto come Dugan Duck, in Danimarca come Pjuske, in Spagna come Tonito e in Norvegia come Klodrian. Questo personaggio, creato nel 1981 dal brasiliano Waldyr Igayara de Souza, originariamente aveva le piume gialle, una caratteristica fuori del comune per i paperi Disney, ma autorizzata dalla Disney Publishing Worldwide. \u00c8 un bambino testardo la cui attivit\u00e0 principale \u00e8 quella di causare problemi a suo zio Paperoga e agli altri suoi parenti. La compagna pi\u00f9 frequente di Pennino \u00e8 una piccola maialina di nome Virginia, alla cui madre (che sembra essere la vicina di casa di Paperoga) Pennino sta davvero antipatico. Ebbe un enorme successo in Brasile nel corso degli anni ottanta, quando la sua figura carismatica veniva esplorata abbastanza dai fumettisti, ma \u00e8 praticamente scomparso dai fumetti brasiliani nel decennio successivo. Alcuni fumettisti italiani utilizzano Pennino una volta ogni tanto, ma nei fumetti italiani appare sempre con le piume bianche. Non si sa bene chi siano i genitori, in quanto la sua storia d'esordio lo indica (nella versione originale) come figlio di una non meglio precisata sorella di Paperoga.\nMoby Duck.\nMoby Duck \u00e8 stato creato dallo scrittore Vic Lockman e il disegnatore Tony Strobl nel 1967. La sua prima apparizione \u00e8 in \"Donald Duck\" n. 112, dove viene visto salvare Paperino dall'annegamento in mare, dopo che Paperino \u00e8 stato costretto ad accettare di lavorare come suo aiutante poich\u00e9 il delfino di Moby, Porpy, faceva finta di essere uno squalo minaccioso. Nello stesso anno Moby ottenne un proprio giornale a fumetti, che dur\u00f2 11 numeri fino al 1970, e poi dal 1973 al 1978 (numeri 12-30). Gli illustratori delle storia americane di Moby Duck includono Strobl, Kay Wright e Pete Alvarado. Inutilizzato negli Stati Uniti per due decenni, \u00e8 ora in uso nei fumetti prodotti in Italia e in Brasile.\nSgrizzo Papero.\nSgrizzo Papero \u00e8 un cugino di Paperino apparso esclusivamente in storie di produzione italiana. Appare per la prima volta nella storia \"Sgrizzo il pi\u00f9 balzano papero del mondo\", realizzata da Romano Scarpa e pubblicata su \"Topolino\" n. 465 del 25 ottobre 1964. Sgrizzo ritorna all'improvviso nella vita di Paperino facendosi precedere da una cartolina in cui avvisa che i medici del manicomio in cui era rinchiuso hanno concluso che, ormai, \u00e8 guarito. Sgrizzo dimostra per\u00f2 fin da subito di essere ancora completamente folle e incontrollabile, e col suo temperamento irruento e imprevedibile finisce per portare scompiglio nella vita del cugino infilandosi in situazioni disastrose. Il personaggio presenta forti somiglianze con Paperoga, creato quasi contemporaneamente, tanto che Scarpa torner\u00e0 a utilizzarlo solo 24 anni dopo nelle \"Paperolimpiadi\" per poi abbandonarlo definitivamente. Sgrizzo viene poi recuperato a partire dal 1997 da autori come Luca Boschi, Nino Russo, Massimiliano Valentini, Andrea Freccero e soprattutto dal disegnatore Enrico Faccini, ottenendo una certa popolarit\u00e0 che lo fa apparire, fino al 2003, in oltre venti storie e diverse tavole comiche (tra cui le brevi serie \"Sgrizzo a ruota libera\" e \"Un disastro per cugino\"); in alcune di esse, Sgrizzo lavora insieme ad Andy Ascott come cronista del quotidiano \"Il Grillo Parlante\", diretto da Gedeone de' Paperoni. In seguito le sue apparizioni si sono fatte nuovamente sporadiche.\nSebbene la sua esatta collocazione all'interno della famiglia non sia mai stata chiarita, Sgrizzo solitamente chiama Gedeone \"zio\"."}
{"id": "32791", "revid": "1529788", "url": "https://it.wikipedia.org/wiki?curid=32791", "title": "San Rocco", "text": "\u00c8 il santo pi\u00f9 invocato, dal Medioevo in poi, come protettore dal terribile flagello della peste, e la sua popolarit\u00e0 \u00e8 tuttora ampiamente diffusa, tant'\u00e8 che un recente studio ha individuato san Rocco come il secondo santo pi\u00f9 invocato, dai cattolici europei, per ottenere la guarigione dal COVID-19. Il suo patronato si \u00e8 progressivamente esteso al mondo contadino, agli animali, alle grandi catastrofi come i terremoti, alle epidemie e alle malattie gravissime; in senso pi\u00f9 moderno, \u00e8 un grande esempio di solidariet\u00e0 umana e di carit\u00e0 cristiana, nel segno del volontariato. Con il passare dei secoli \u00e8 divenuto uno dei santi pi\u00f9 conosciuti nel continente europeo e oltreoceano, tanto da essere il pi\u00f9 rappresentato in assoluto sui santini, ma \u00e8 rimasto anche uno dei pi\u00f9 misteriosi.\nBiografia.\nLa nascita e l'adolescenza.\nRocco nacque da una famiglia agiata di Montpellier, in Francia. I genitori, Jean e Lib\u00e8re, erano avanti con gli anni e oramai avevano perso la speranza di avere un figlio. Pertanto la nascita di Rocco venne presa come una grazia ricevuta e per questo l'evento fu molto festeggiato, anche in funzione del fatto che veniva data una discendenza al casato. Il battesimo di Rocco avvenne nel santuario cittadino di Notre-Dame des Tables.\nRicevette un'educazione fortemente cristiana da parte della madre, che lo indirizz\u00f2 verso una profonda devozione alla vergine Maria e che lo spinse sin dalla nascita a diventare un \"servo di Cristo\", ossia a seguire Ges\u00f9 nelle sofferenze terrene prima di accedere alla gloria celeste, come si pu\u00f2 notare dalla croce rossa marchiata sul suo petto come simbolo di vocazione eterna. Il suo sentimento religioso, i suoi comportamenti abituali (consolare il pianto dell'orfano, prestare assistenza all'infermo, dare da mangiare all'affamato), il suo carattere amabile nonostante le sue ricche origini, ricordavano a distanza di un secolo Francesco d'Assisi a cui Rocco era devoto. A queste qualit\u00e0 d'animo si univano le doti della mente grazie alla formazione sino all'et\u00e0 di vent'anni presso l'universit\u00e0 di Montpellier. Pi\u00f9 o meno ventenne, gli vennero a mancare a breve distanza l'uno dell'altro i genitori e, successivamente a questi eventi, distribu\u00ec ai poveri i suoi averi e s'incammin\u00f2 per voto in pellegrinaggio verso Roma con l'abbigliamento tipico dei pellegrini dell'epoca.\nIl pellegrinaggio verso Roma.\nRocco si incammin\u00f2, presumibilmente, da Montpellier a Saint-Gilles, dove imbocc\u00f2 la \"via Tolosana\" (chiamata oltralpe \"via Italiana\"), strada di pellegrinaggio tra il sud della Francia e il nord Italia, passando per Arles, Tarascon e Aix-en-Provence. Il tratto di strada successivo, per raggiungere la Toscana, \u00e8 soggetto a due ipotesi: o la pi\u00f9 breve, cio\u00e8 la \"via Aurelia\" passando per Nizza, Savona, e fino a Genova, o quella pi\u00f9 utilizzata dai pellegrini dell'epoca, che attraversava le Alpi sul Colle del Monginevro (sopra Brian\u00e7on) per raggiungere la \"via Aemilia Scauri\" finendo quindi per confluire in quella che era la \"via Francigena\", chiamata anche \u00abromea\u00bb poich\u00e9 conduceva i pellegrini a Roma. Entrambe le ipotesi confluiscono a Luni per poi attraversare Lucca, Firenze, Siena.\nQuesto tragitto in terra italiana avvenne durante l'epidemia di peste che invest\u00ec l'area negli anni 1367 e 1368, e Rocco and\u00f2 a soccorrere i contagiati anzich\u00e9 scappare dai luoghi ammorbati. Il pellegrino francese comunque aveva gi\u00e0 conosciuto l'epidemia nella sua giovinezza a Montpellier, poich\u00e9 la citt\u00e0 occitana era stata investita dal morbo nel 1358 e nel 1361. Nella tragedia che colp\u00ec l'Italia, si faceva strada Rocco che, nonostante la sua persona delicata (piccolo di statura, pelle bianca, mani sottili ed eleganti, capelli biondi e arricciati, occhi dolci e pensosi e una testa piccola e regolare), si sentiva ugualmente idoneo ad affrontare il grave pericolo di un lungo viaggio e dedicarsi alla sua vera vocazione: la carit\u00e0, senza alcun limite di tempo e spazio. Nel suo pellegrinaggio mai si confuse nella folla intenta a visitare e ammirare le chiese e i monumenti delle citt\u00e0.\nDalla Toscana Rocco raggiunse Acquapendente, una delle poche citt\u00e0 ricordate unanimemente da tutte le antiche agiografie, non solo come tappa fondamentale e irrinunciabile per qualunque pellegrino medievale diretto a Roma, ma soprattutto in quanto suggestivo luogo del primo, importante episodio della vita di Rocco in terra italiana. Arriv\u00f2 nel paese tra il 25 e il 26 luglio del 1367 e l'incontro con Vincenzo, presumibilmente sopraintendente nel locale Hospitale di San Gregorio, \u00e8 infatti diventato l'unico episodio che possa essere paragonato, in termini di popolarit\u00e0, con i celebri eventi della zona di Piacenza. Un fatto straordinario accompagn\u00f2 la missione del giovane pellegrino ad Acquapendente: su invito di un angelo, egli benediceva gli appestati con il segno della croce e all'istante li guariva toccandoli con la mano taumaturgica. Cos\u00ec, in breve tempo, l'epidemia si estinse.\nLasciata Acquapendente Rocco abbandon\u00f2 la strada per la Citt\u00e0 Santa per andare a Cesena, dove era in corso un'epidemia di peste, quindi riprese il suo percorso, sempre sulla via Francigena, da Arezzo, Orvieto, Bolsena, Viterbo, Sutri, arrivando a Roma.\nGiunto a Roma, sempre nel periodo compreso tra il 1367 e il 1368, vi rimase tre anni curando gli ammalati all'Ospedale di Santo Spirito. Nella citt\u00e0 eterna cur\u00f2 anche, fino a ottenerne la guarigione, un cardinale non meglio individuato che lo present\u00f2 in udienza al pontefice, che rimase ammirato da quel giovane.\nIl soggiorno a Piacenza.\nRocco ripart\u00ec da Roma per ritornare a Montpellier. Tra i luoghi toccati durante il viaggio di ritorno ci sono Assisi, Forl\u00ec, ancora una volta Cesena Rimini, Parma, Bologna, Modena, dove intervenne in altre epidemie, occupandosi di malati che, a volte, venivano abbandonati persino dai familiari. Molti di essi guarirono in modo miracoloso, cosa che inizi\u00f2 a far emergere i carismi del santo presso la gente.\nQuesto viaggio fu interrotto da un'epidemia di peste, in corso a Piacenza. Rocco vi si ferm\u00f2 ma mentre assisteva gli ammalati, probabilmente nell'ospedale di Santa Maria di Betlemme, venne contagiato. Per non mettere a rischio altre persone, si trascin\u00f2 fino a una grotta o una capanna lungo il fiume Trebbia, secondo la tradizione in una zona che all'epoca era alla periferia di Sarmato, sempre sulla via Francigena. Con il passare del tempo, la fame e la sete sembrano diventare la causa della sua prossima fine. Le antiche agiografie, a questo punto, narrano che un cane durante la degenza di Rocco appestato, provvide quotidianamente a portargli come alimento un pezzo di pane sottratto alla mensa del suo padrone e signore del luogo. Se si trattasse del castello di Sarmato, il nobile potrebbe essere identificato in Gottardo Pallastrelli che, seguito il cane per i tortuosi sentieri della selva, giunse nella capanna di Rocco. Soccorso e curato dal nobile signore, Rocco riprese il suo cammino. Gottardo voleva seguirlo nella vita di penitenza ma Rocco glielo sconsigli\u00f2. Nonostante ci\u00f2, talmente commosso alla vista di quel mendico e affascinato dalle sue parole, cedette anch'egli ai poveri il suo patrimonio e si ritir\u00f2 da pellegrino in quella capanna. Gottardo, secondo alcuni storici, divenne il primo biografo del santo francese.\nLa peste intanto riapparve di nuovo violenta a Piacenza e quindi Rocco ritorn\u00f2 in citt\u00e0 sul campo d'azione; debellato definitivamente il morbo nella citt\u00e0 e nei villaggi circostanti, il santo si ritir\u00f2 nella selva, per occuparsi degli animali colpiti dalla peste, non pi\u00f9 isolato bens\u00ec accompagnato da parecchi piacentini che professandosi suoi discepoli, mostrarono l'interesse di coadiuvarlo e trasmettere il suo coraggio e le sue parole. Esaurito il suo compito, riprese la strada per il ritorno in patria.\nLa prigionia e la morte.\nTutte le antiche fonti, e le nuove scoperte storiche, concordano sul racconto degli ultimi anni di vita di Rocco. Al contrario la localit\u00e0 di ambientazione dei fatti \u00e8 discordante. L'antica tradizione vuole che il santo sia tornato a Montpellier mentre le scoperte successive concordano che quello che avrebbe dovuto essere il ritorno nella sua citt\u00e0 natale si interruppe sempre in terra italiana, probabilmente a Voghera (gli errori e le alterazioni di dizione, crearono una confusione con Angera).\nIn una regione funestata dalla guerra giunse Rocco, anelante di ritornare in patria senz'altro chiedere che una tranquilla ospitalit\u00e0. Dalla barba lunga e incolta, avvolto in poveri e polverosi abiti, con il viso trasfigurato dalla sofferenza della peste, giunse al confine della cittadina, non sfuggendo n\u00e9 alla curiosit\u00e0 della gente n\u00e9 alla vigilanza delle sentinelle. Nessuno lo riconobbe, pur essendo i suoi parenti per parte di madre di origine lombarda: sospettato per la sua riluttanza a rivelare le sue generalit\u00e0 (dicendo di essere \u00abun umile servitore di Ges\u00f9 Cristo\u00bb) e scambiato per una spia, fu legato e condotto dinanzi al governatore, suo zio paterno, che non lo riconobbe (e nulla fece Rocco per farsi riconoscere). Non si ribell\u00f2 quando senza ulteriori indagini e senza processo fin\u00ec in carcere restandovi per un lungo periodo (dai tre ai cinque anni) dimenticato da tutti.\nLa prigionia fu vissuta dal santo in un tormentoso silenzio e nel desiderio di essere lasciato in solitudine, non riconosciuto, a vivere quei pochi giorni che gli restavano. Non si lamentava della sua sorte, anzi aumentava i tormenti del carcere castigando la sua persona con molte privazioni, continue veglie e flagellazioni cruente. Se gli si domandava: \u00ab\u00c8 mai vero che siete un esploratore dei nostri nemici?\u00bb lui rispondeva: \u00abIo sono peggiore di una spia\u00bb. Nonostante gli innumerevoli sforzi di un sacerdote, insospettitosi dello strano atteggiamento di Rocco durante le sue visite in carcere, di perorare la causa del prigioniero, il governatore non prest\u00f2 ascolto. Intanto nella cittadina correva la notizia che in carcere un innocente si lasciava morire. Rocco mor\u00ec nella notte tra il 15 e il 16 agosto, in un anno imprecisato tra il 1376 e il 1379.\nL'annuncio della sua morte lasci\u00f2 un intenso dolore, che invase l'intera popolazione unito allo sgomento per aver fatto morire un innocente in carcere. Tale commozione esplose quando a fianco della sua salma venne ritrovata una tavoletta, sulla quale erano incisi il nome di Rocco e le seguenti parole: \u00abChiunque mi invocher\u00e0 contro la peste sar\u00e0 liberato da questo flagello\u00bb. Soprattutto suscit\u00f2 scalpore il riconoscimento del corpo da parte di una dama, la nonna di Rocco e madre del governatore, che grazie alla croce rossa impressa sul suo petto identific\u00f2 in lui suo nipote. Il compianto di un'intera cittadinanza fu il premio di tanta virt\u00f9, e in sua memoria la salma, sulla quale si scolpirono le parole rinvenute sulla tavoletta, venne deposta in una grande chiesa.\nVoghera divenne il luogo del primo deposito del corpo del santo e, soprattutto, il fulcro della prima espansione del suo culto, insieme alle limitrofe zone piacentine.\nAgiografie e riferimenti storici.\nAgiografie.\nLe notizie su san Rocco che si sono trasmesse nel corso dei secoli, hanno avuto come riferimento essenziale alcune agiografie di epoca quattrocentesca. Le agiografie pi\u00f9 antiche sono le seguenti:\nA queste vanno aggiunte altre opere di minor rilievo:\nMa in ogni caso, l'elemento essenziale \u00e8 che queste agiografie hanno rappresentato, per cinque secoli, le fonti di riferimento fondamentali e uniche, non solo per i devoti, ma anche per gli storici. Inoltre, secondo un'antica tradizione, l'anonimo latino che compose l\"Acta breviora\" sarebbe Gottardo Pallastrelli, discepolo e amico del santo durante il soggiorno a Piacenza e, di conseguenza, l'opera non potrebbe essere stata realizzata nel 1483, ma nel periodo in cui visse il santo. Questo spiegherebbe l'ampiezza degli sviluppi concernenti le vicende di san Rocco nella citt\u00e0 emiliana e le imprecisioni di tutte le annotazioni riguardanti Montpellier.\nDopo l'anno 2000 invece sono state ritrovate ben tre agiografie del quattrocento, sconosciute alle precedenti generazioni di studiosi:\nSi tratta di testi di straordinario valore, in particolare il primo e il terzo, che hanno determinato una vera e propria svolta negli studi su san Rocco, soprattutto a proposito della ricostruzione delle derivazioni testuali fra l'agiografia \"capostipite\" e le successive. Si potrebbe oggi ritenere che la prima biografia dedicata al santo non sia quella del Diedo, ma quella di Domenico da Vicenza. E non si pu\u00f2 escludere che il manoscritto di Bartolomeo dal Bovo possa essere collegato alla primissima agiografia rocchiana.\nRiferimenti storici.\nAlcuni storici sostengono l'appartenenza di san Rocco all'influente famiglia dei Rog, che esercit\u00f2 alte funzioni nel governo di Montpellier nei secoli XIII e XIV e che questo nome appartenente ad una famiglia della Linguadoca venne scambiato in Italia per un nome di battesimo. Per contro, \u00e8 stato fatto notare come \"Rochus\" esistesse gi\u00e0 prima, come nome, nell'onomastica medievale.\nPer quanto riguarda la cronologia della vita di san Rocco, per diversi secoli \u00e8 stata accettata quella tradizionale di Francesco Diedo, l'autore della pi\u00f9 celebre opera dedicata al santo. Secondo l'autore veneziano, Rocco sarebbe nato nel 1295 e morto nel 1327, ma tali date sono state respinte dagli studiosi, soprattutto a seguito delle importanti ricerche di alcuni storici del Novecento, in particolare Antonio Maurino e Augustin Fliche. La loro ricostruzione \u00e8 nota come la \"nuova cronologia\". Secondo l'agiografia comparata alle pi\u00f9 recenti indagini biografiche, confrontando e incrociando le date della vita del santo e gli eventi storici dell'epoca, \u00e8 nella seconda met\u00e0 del Trecento che si pu\u00f2 attestare la vita di san Rocco, circoscritta nel periodo compreso tra il 1345-1350 ed il 1376-1379.\nLo spostamento della cronologia dagli inizi del Trecento alla seconda met\u00e0 del secolo, farebbe coincidere il soggiorno romano di san Rocco con il ritorno nella citt\u00e0 eterna di papa Urbano V (1367-1370) e, pertanto, il cardinale di cui parlano le agiografie altri non sarebbe che Anglico de Grimoard.\nAlcune tra le pi\u00f9 antiche fonti quattrocentesche riportano che la morte di san Rocco di Montpellier avvenne marted\u00ec 16 agosto 1377, ma in realt\u00e0 quell'anno a tale data corrispondeva la domenica. Dalla verifica degli anni in cui il 16 agosto cadeva di marted\u00ec spicca, significativamente, il 1379. Inoltre in quel periodo nelle carceri di Voghera moriva un pellegrino di origine francese arrestato circa cinque anni prima con l'accusa di spionaggio, aggravata dalla reticenza nel dare le proprie generalit\u00e0.\nCanonizzazione.\nL'apertura del processo di canonizzazione di san Rocco si farebbe risalire a papa Gregorio XI, ma non esistono documenti in merito.\nL'ipotesi pi\u00f9 celebre, inserita nell'antica \"Vita sancti Rochi\" del Diedo, \u00e8 che la canonizzazione sia avvenuta durante il concilio di Costanza nel 1414 quando, secondo la tradizione, la cittadina fu colpita dalla pestilenza e mentre i padri conciliari stavano discutendo se convenisse lasciare la citt\u00e0, un giovane cardinale propose in assemblea come unica soluzione il ricorso a un uomo di Dio, san Rocco. La proposta fu accolta e dopo aver portato in processione per la citt\u00e0 l'immagine del santo, la citt\u00e0 fu in breve tempo liberata dal morbo. Fu quella, quindi, una canonizzazione avvenuta per acclamazione di popolo e ufficialmente riconosciuta dal concilio. Alcuni scrittori successivamente sostennero che si fosse verificata una confusione con il concilio di Ferrara del 1437-1439.\nIl pi\u00f9 antico documento conosciuto di attestazione ufficiale del culto di san Rocco, \u00e8 di recente scoperta ed \u00e8 il Messale ambrosiano del 1476 conservato nella Biblioteca statale di Cremona, nel quale \u00e8 riportata la festa di san Rocco al 16 agosto. Il documento precede quindi di tre anni la pi\u00f9 antica agiografia attualmente conosciuta. Dal 1484 si hanno notizie invece di una messa a Norimberga dedicata al santo francese, mentre sul finire del Quattrocento anche il messale romano comprendeva fra i suoi rituali una messa particolare in onore di san Rocco, sempre alla data del 16 agosto.\nNel 1499 papa Alessandro VI diede il suo assenso alla creazione di una confraternita romana intitolata a san Rocco, mentre nel 1547 papa Paolo III lo fece inserire nel \"Martirologio Francescano\" in quanto fece menzione nella bolla \"cum a nobis\" dell'appartenenza di san Rocco al Terz'ordine francescano.\nNel 1590, papa Sisto V chiese all'ambasciatore veneziano a Roma Alberto Badoer di procurargli informazioni sulla vita e sui miracoli del santo, in modo da poterlo canonizzare ufficialmente e, successivamente, papa Gregorio XIV fece iscrivere il suo nome nel primo \"Martirologio Romano\":\nIl 16 luglio 1629 papa Urbano VIII invocava \u00abper s\u00e9 e per tutto il popolo romano\u00bb la protezione di san Rocco contro le epidemie, per poi approvare definitivamente il suo culto con un \"breve apostolico\" il 26 ottobre dello stesso anno. La Congregazione dei riti concesse un ufficio e una messa propri alle chiese costruite in onore del santo.\nNel 1694, papa Innocenzo XII prescrisse ai francescani di celebrarlo con il rito doppio maggiore.\nNell'ultima edizione del \"Martirologio Romano\", pubblicata nel 2004, la festivit\u00e0 di san Rocco \u00e8 confermata al 16 agosto.\nCulto.\nDiffusione.\nDopo la morte di san Rocco, avvenuta come detto nel periodo compreso tra il 1376 e il 1379, le pi\u00f9 antiche notizie di diffusione del suo culto si hanno fin dal 1382, quindi pochi anni dopo la scomparsa. Nell'Archivio Storico del Comune di Voghera, in quell'anno, \u00e8 citata una festa dedicata al santo francese. Cinque anni dopo, nel 1387, un documento della sua citt\u00e0 natale, Montpellier, riporta che \u00abil 16 agosto \u00e8 la festa di mons. san Rocco, figlio di Montpellier, e gli \u00e8 stata intitolata una cappella\u00bb.\nIl culto di san Rocco nacque quindi tra l'Italia (oltre Voghera si svilupp\u00f2 ben presto da Piacenza a Brescia, fino a raggiungere Venezia) e la Francia (dove invece i fulcri iniziali si ebbero a Lod\u00e8ve e Puy, oltre ovviamente a Montpellier). Nella sua citt\u00e0 natale, l'ordine dei frati predicatori eresse una cappella in suo onore nel 1420 all'interno del proprio convento cittadino. Per questo i dominicani saranno per secoli propagatori del culto di san Rocco, assieme ai frati dell'Ordine della Santissima Trinit\u00e0, i trinitari, che ad Arles custodivano delle reliquie del santo dal 1399.\nNel resto d'Italia, cappelle votive e chiese a lui intitolate cominciarono a sorgere nella prima met\u00e0 del XV secolo nel cuore delle regioni settentrionali. Anche nell'Italia centrale la venerazione per il santo francese ebbe una diffusione gi\u00e0 nel corso del XV secolo in Toscana, Lazio e Umbria. La diffusione del culto nel mezzogiorno registr\u00f2 invece un certo ritardo, attestandosi agli inizi del XVI secolo con la concomitanza di eventi epidemici. In Puglia per\u00f2 la devozione era gi\u00e0 stata introdotta in precedenza, sul finire del Quattrocento, dai veneziani. Nel Belpaese nacquero fin da subito anche numerosi sodalizi e confraternite dedicate al santo taumaturgo.\nIn Francia invece il culto si estese subito in tutta la parte meridionale della nazione, in Alsazia, in Corsica e a Parigi.\nUna diffusione straordinaria vi fu anche in tutto il resto dell'Europa occidentale, nella seconda met\u00e0 del XV secolo, da Lisbona alla Polonia, fino alle citt\u00e0 Scandinave. In Germania san Rocco era gi\u00e0 festeggiato nel 1484 a Norimberga (dove il culto venne portato da una famiglia di commercianti, gli Imhoff, che avevano stretti rapporti con Venezia e che fecero della citt\u00e0 bavarese il pi\u00f9 importante centro di devozione dopo la citt\u00e0 veneta), e la devozione arriv\u00f2 a Colonia e nelle citt\u00e0 del mare del Nord.\nI pellegrinaggi in onore di san Rocco ebbero una frequenza eccezionale, soprattutto in periodi di epidemie. Oltre a quelli di Arles e di Venezia, citt\u00e0 che ospitavano reliquie del santo, i principali furono a Rochusberg presso Bingen am Rhein in Germania e ad Anversa e Huy in Belgio.\nL'Ordine francescano e l'Ordine dei frati minori cappuccini furono per\u00f2 gli ordini pi\u00f9 ferventi nel propagare del culto di san Rocco, in virt\u00f9 della bolla papale \"Cum a nobis\" del 1547 nella quale papa Paolo III fece menzione dell'appartenenza del santo taumaturgo al Terz'Ordine Francescano.\nCon l'inizio dell'et\u00e0 moderna il culto di san Rocco varc\u00f2 i confini dell'Europa, estendendosi nell'America Latina, nel Nordamerica, nel Madagascar, in Libano e in Indocina.\nIn Francia la devozione per san Rocco conobbe un nuovo sviluppo nel XVII secolo, anche se la progressiva scomparsa della peste in Occidente a partire da quel secolo, produsse un'evoluzione del ruolo di san Rocco quale intercessore contro altre epidemie.\nAnche in funzione dei nuovi patronati di san Rocco, il culto rifior\u00ec in seguito alle epidemie di colera del XIX secolo (1837, 1854, 1866, 1884, 1893) Il 18 ottobre 1854 papa Pio IX annunci\u00f2 sul Giornale di Roma, a seguito della diffusione del colera nella citt\u00e0 eterna, l'indulgenza di sette anni per chi avesse visitato la chiesa di San Rocco all'Augusteo, e plenaria per chi l\u2019avesse visitata per sette volte. In precedenza il pontefice aveva prescritto l'esposizione delle reliquie del santo.\nNella Francia meridionale, sempre nell'Ottocento, gli furono rivolte delle preghiere pubbliche per il diffondersi della fillossera.\nOggi il culto di san Rocco \u00e8 molto importante e diffuso in Italia, Francia, Spagna, Portogallo, Croazia, Belgio, Canada, Brasile, Argentina, Filippine, Venezuela, Iraq.\nNel 2020, con il diffondersi nel mondo della pandemia di COVID-19, comunemente indicata come malattia da coronavirus, la figura di san Rocco \u00e8 stata oggetto di preghiere a protezione contro il contagio dal virus. Queste preghiere sono state effettuate in Italia, Francia, Germania, Paesi Bassi, Spagna, e in alcune comunit\u00e0 cattoliche dell'Estremo Oriente (Filippine, Hong Kong e Macao). Infatti, nei risultati di un sondaggio pubblicato dalla rivista scientifica \"Ethics, Medicine and Public Health\" sui santi pi\u00f9 invocati dai cattolici (in questo caso europei) contro la pandemia di COVID-19, \u00e8 emerso che san Rocco \u00e8 secondo solo a santa Rita da Cascia nelle richieste di protezione contro il morbo.\nReliquie.\nLa citt\u00e0 di Voghera, dove san Rocco mor\u00ec, \u00e8 stata come detto il primo luogo di sepoltura del corpo del santo francese. I resti mortali furono deposti in una cassa in legno di noce collocata sotto l'altare maggiore della chiesa di sant'Enrico. All'interno vi era un cartoncino con la scritta \u00abHic iacuit corpus sancti Rochi\u00bb (qui giace il corpo di san Rocco).\nNel febbraio del 1485, secondo il dato tradizionale, a seguito di un trafugamento i suoi resti furono portati da Voghera a Venezia, salva una parte delle ossa di un braccio che rimarranno nella citt\u00e0 lombarda. Il 13 marzo di quell'anno il patriarca Maffeo Girardi comunicava al Consiglio dei Dieci l'avvenuta traslazione del santo e la reliquia fu deposta provvisoriamente prima nella chiesa di San Geminiano, poi nel palazzo del patriarca di Grado presso la chiesa di san Silvestro, fin quando fu trasferita definitivamente, il 3 marzo 1490, nella nuova chiesa di San Rocco. Recenti scoperte rivelerebbero che lo spostamento dei resti da Voghera a Venezia non avvenne a seguito di un furto, ma si tratt\u00f2 di una regolare compravendita concretizzatasi nel 1483. \nPer secoli gli storici linguadochiani avevano affermato invece che il corpo di san Rocco, dopo la morte, era stato sepolto in una cappella della chiesa dei domenicani a Montpellier e che, nel 1399, il maresciallo Jean II Le Meingre detto \"Boucicaut\" avesse trasportato i suoi resti ad Arles, dove furono oggetto di una venerazione duratura, salvo alcuni frammenti che furono riportati nel XVII secolo da Arles a Montpellier. Negli ultimi anni questa tesi \u00e8 stata smontata, per cui le uniche e vere reliquie del santo sono quelle di Venezia o di derivazione veneziana.\nNel 1575, per volont\u00e0 di papa Clemente VIII, una reliquia (e precisamente dalle ossa di un braccio), fu fatta giungere da Venezia a Roma e custodita nella basilica di San Sebastiano fuori le mura fino al 28 ottobre 1597, quando venne traslata nella chiesa di San Rocco all'Augusteo. Il reliquiario contenente l'\u00abinsigne reliquia del braccio del glorioso San Rocco\u00bb anticamente veniva osteso in maniera solenne ogni anno, la seconda domenica dopo Pasqua, mentre ad oggi \u00e8 annualmente itinerante nelle comunit\u00e0 che lo venerano, per darne valenza spirituale.\nNel 1856 un'altra porzione di reliquie, per la precisione una tibia, fu donata dalla chiesa veneta all'abate Recluz di Montpellier ed \u00e8 custodita nel santuario di San Rocco. La reliquia, al cui arrivo in citt\u00e0 vennero svolti otto giorni di festa, fu sottoposta all'esame di una commissione di verifica comprendente professori della facolt\u00e0 di medicina dell'Universit\u00e0 di Montpellier. Inoltre, la citt\u00e0 natale, conserverebbe nel santuario cittadino anche il presunto bastone del santo taumaturgico.\nUn'esposizione temporanea del corpo del santo, lontano da Venezia, avvenne nel 1995 quando il cardinale Marco C\u00e9, patriarca di Venezia, acconsent\u00ec di farlo esporre presso la chiesa di San Rocco di Vernazza a Genova.\nAltri frammenti delle reliquie del santo sono conservati nelle seguenti localit\u00e0 italiane: Al\u00ec Terme, Castel San Giorgio, Cisterna di Latina, Frigento, Grisolia, Locorotondo, Montelupo Fiorentino, Motta d'Affermo, Penta di Fisciano, Pignola, San Cesario di Lecce, Satriano di Lucania, Scilla, Scordia, Torino, Troina.\nPatronati.\nFin dal Medioevo si invocava l'intercessione di san Rocco, presso Dio, contro la peste, autentico flagello che a pi\u00f9 riprese si diffuse per contagio nel vecchio continente mietendo milioni di vittime. Questo in virt\u00f9 della dedizione che Rocco ebbe in vita nella cura e risanamento di quanti furono colpiti da questa malattia. I recenti aggiornamenti liturgici gli riconoscono pure il patronato contro altre malattie come osteoporosi, tumore, leucemia e, in generale, contro le epidemie e tutte le malattie contagiose (lebbra, colera, AIDS, tifo, influenza spagnola, SARS).\nPer quanto concerne i disastri naturali, il santo francese \u00e8 invocato presso Dio contro la siccit\u00e0, i terremoti e, in generale, contro tutte le calamit\u00e0 naturali.\n\u00c8 patrono dei volontari, dei pellegrini e dei viandanti (essendo stato lui stesso un pellegrino), degli automobilisti, degli assicurativi, dei farmacisti, dei chirurghi, degli infermieri (e degli operatori sanitari in generale), dei becchini, dei cavapietre, dei servitori, dei giovani e degli animali (in special modo dei cani e nelle invocazioni delle campagne contro le malattie del bestiame divenendo quindi, per estensione, patrono dei campi e della vita contadina). Inoltre \u00e8 patrono degli invalidi, dei prigionieri e degli emarginati, per aver provato le stesse condizioni durante la sua vita.\nGeograficamente, san Rocco \u00e8 il patrono di oltre cento comuni italiani e trenta francesi. \u00c8 compatrono, tra gli altri, delle citt\u00e0 europee di Barcellona, Napoli, Torino, Venezia e Montpellier, nonch\u00e9 dell'antica Costantinopoli. In America \u00e8 il patrono della citt\u00e0 colombiana di Barranquilla e in Asia della filippina Kalookan.\nNella suddivisione ecclesiale della Chiesa cattolica, san Rocco \u00e8 il patrono delle diocesi filippine di Kalookan e Tagbilaran (compatrono), e di quella argentina di San Roque de Presidencia Roque S\u00e1enz Pe\u00f1a, che persino prende il nome del santo.\nLuoghi di culto.\nSono migliaia i luoghi di culto (chiese, cappelle, eremi, oratori o santuari) sparsi per il mondo e intitolati, o cointitolati, a san Rocco. Al santo francese sono dedicate imponenti chiese monumentali, con importanti opere d'arte, ma anche semplici cappelle disposte, per esempio, lungo viali di campagna. Questi edifici sono collocati soprattutto in Italia, nel resto d'Europa (per la maggior parte in Francia, Spagna, Germania e Benelux), nelle Americhe e nelle Filippine.\nIn Italia sono circa tremila i luoghi di culto dedicati al santo francese, dei quali duecentosessanta sono chiese parrocchiali, distribuiti in tutte le regioni e in gran parte delle diocesi. In quasi tutte le grandi citt\u00e0 italiane vi \u00e8 un luogo di culto dedicato a san Rocco: quattro chiese a Verona, tre chiese a Napoli, due chiese a Roma (di importanza storica e artistica la chiesa di San Rocco all'Augusteo), Genova e Venezia (con la chiesa nel centro legata alla Scuola Grande) e una rispettivamente a Torino, Palermo, Bari, Trieste, Brescia, Parma e Bologna. In passato vi erano chiese di san Rocco anche a Milano e Firenze. Numerosi sono anche i santuari, sempre in Italia, dedicati al santo francese.\nNella patria di san Rocco, la Francia, sono centinaia i luoghi di culto a lui dedicati, distribuiti in particolare nel sud del paese e in Corsica. Di questi, oltre duecento risultano iscritti nel patrimonio nazionale. Sono monumento storico ad esempio le chiese di Parigi (al cui interno avvenne la conversione di Alessandro Manzoni) e Nizza, l'oratorio di Ajaccio e una cappella a Tolosa. Edifici dedicati al santo sono ubicati anche a Marsiglia, Amiens, Le Havre e, ovviamente, a Montpellier con il santuario cittadino.\nAnche in Spagna sono tanti i luoghi di culto intitolati al santo taumaturgo, corrispondenti a settantadue parrocchie intestate o cointestate, ubicati in quasi tutte le grandi citt\u00e0 spagnole, nonch\u00e9 in medio-piccoli comuni. Vi sono delle chiese di san Rocco a Madrid, Siviglia, Palma di Maiorca, Las Palmas de Gran Canaria, Cordova e La Coruna. Sempre in Spagna vi \u00e8 la particolarit\u00e0 di numerosi eremi dedicati a san Rocco, come quelli di Bilbao, Alicante, Vigo e Vitoria.\nIn Portogallo il maggior numero di luoghi di culto \u00e8 ubicato negli arcipelaghi delle Azzorre e di Madera. Da segnalare per\u00f2, anche per il notevole valore storico ed artistico, la chiesa della capitale Lisbona.\nIn Germania, dove sono presenti molte cappelle dedicate al santo (poste all'interno dei centri abitati o nei sentieri di montagna), i luoghi di culto del santo sono decine e sono distribuiti in particolar modo nella regione storica della Renania, dove assume particolare importanza la moderna chiesa a D\u00fcsseldorf, ricostruita dopo la seconda guerra mondiale e catalogata come \u00abedificio storico\u00bb. Per la devozione popolare tedesca a san Rocco, oltre al valore storico dell'edificio, \u00e8 invece da segnalare la cappella a Bingen am Rhein.\nNel Benelux sono monumenti nazionali olandesi intitolati a san Rocco la chiesa di Steyl e la cappella di Maastricht. A Bruxelles la moderna chiesa ha la particolarit\u00e0 di essere stata creata dalla ristrutturazione di un capannone industriale, ed \u00e8 utilizzata dalla comunit\u00e0 cattolica africana.\nNel resto d'Europa si segnalano le chiese dedicate al santo francese nelle capitali Praga, Vienna, Budapest, Lubiana e La Valletta. In Polonia \u00e8 ubicata, nella citt\u00e0 di Bia\u0142ystok, l'unica basilica al mondo dedicata a san Rocco. Il luogo di culto fu elevato quale basilica minore da Papa Francesco il 14 ottobre 2018, oltre ad essere incluso nell'elenco dei monumenti storici.\nIn America del Nord, negli Stati Uniti sono presenti alcuni luoghi di culto dedicati a san Rocco, soprattutto in Pennsylvania e a New York dove tre distretti su cinque, in funzione dell'immigrazione italiana, hanno una chiesa dedicata al santo. In Canada la chiesa di Qu\u00e9bec risulta essere la pi\u00f9 grande della citt\u00e0. In America Latina \u00e8 imponente la chiesa di Barranquilla, e un luogo di culto del santo \u00e8 presente nelle metropoli di Buenos Aires, Santiago del Cile, Quito, San Salvador, Managua, Panama, Lima, Montevideo, Rio de Janeiro, San Paolo. In Argentina, nella citt\u00e0 di Presidencia Roque S\u00e1enz Pe\u00f1a, \u00e8 ubicata una delle due cattedrali diocesane al mondo intitolate a san Rocco.\nL'altra Cattedrale di san Rocco \u00e8 quella di Kalookan nelle Filippine. Il Paese asiatico \u00e8 la nazione del continente con il pi\u00f9 alto numero di chiese dedicate al santo pellegrino, con molte decine di luoghi di culto. Altre nazioni asiatiche con un numero consistente di chiese di san Rocco sono l'India e il Libano.\nDispongono di poche chiese intitolate a san Rocco l'Africa e l'Oceania.\nFeste e tradizioni popolari.\nCensire tutte le tradizioni popolari e folcloristiche, legate alla figura di san Rocco e sparse per il mondo, \u00e8 impossibile poich\u00e9 la diffusione del suo culto si \u00e8 espressa in innumerevoli modi. Si spazia da feste in onore del santo celebrate in modo solenne a premiazioni dei cani, passando per benedizioni dei pani o dell'acqua (a ricordo di quanto accaduto al santo a Sarmato) e per un incalcolabile numero di processioni svolte in ogni continente.\nChe la venerazione di san Rocco fosse molto forte nelle terre meta del suo peregrinare, o vicine alla sua citt\u00e0 natale, era prevedibile. Ci\u00f2 che sorprende sono invece le numerose pratiche devozionali e le feste popolari dedicategli anche in nazioni e paesi dove il santo non \u00e8 mai passato.\nAssociazioni.\nNella citt\u00e0 natale di san Rocco, Montpellier, ha sede l\"Association internationale saint Roch de Montpellier\", creata nel 1995 quale ente laico, culturale, storico e scientifico e turistico, aperto a tutti coloro che si occupano del santo taumaturgo. Una delle principali iniziative dell'associazione \u00e8 quella di legare il nome santo alla sua citt\u00e0 natale. In Italia invece sono presenti: l\"Associazione Italiana San Rocco di Montpellier\", creata nel 2010 a Sarmato con lo scopo di promuovere una corretta e adeguata conoscenza della figura del santo, in tutti i suoi aspetti umani, religiosi, culturali e sociali; il \"Centro Studi Rocchiano - Comitato Internazionale\", costituito all'interno dell'associazione di Sarmato e avente sede in Cremona, con la finalit\u00e0 di promuovere lo studio, in termini storico-scientifici, della figura di san Rocco; l\"Associazione europea amici di san Rocco\", fondata a Roma nel 1999 nella chiesa di San Rocco all'Augusteo, per attuare iniziative di interesse sociale, culturale e ispirazione cristiana, nel nome del santo pellegrino, e per riunire settantasei gruppi di preghiera in Italia e diciotto nel resto d'Europa.\nConfraternite.\nSolamente in Italia sono presenti circa cento confraternite intitolate, o cointitolate, a san Rocco. Nei secoli passati si occupavano, tra l'altro, anche della sepoltura dei cadaveri abbandonati durante le epidemie, in linea con quanto fatto in vita dal santo patrono.\nLe pi\u00f9 importanti di tutte sono quelle di Venezia e Roma. L'Arciconfraternita Scuola Grande di San Rocco in Venezia, fondata nel 1478, custodisce il corpo del santo, persegue ancora gli antichi compiti caritativi e cura un notevole patrimonio artistico. La confraternita di Roma, fondata invece nel 1499, costru\u00ec nel XVI secolo un ospedale che ricopr\u00ec un ruolo importante in occasione delle epidemie del 1522, 1527 e 1530 per il ricovero e la cura degli appestati, e nel 1560 ebbe da papa Pio IV il permesso di costruire un lazzaretto ai piedi di Monte Mario.\nMusei.\nA Capriati a Volturno \u00e8 stato istituito nel 2006, da parte dell'Associazione europea amici di san Rocco, il \"Museo iconografico europeo di san Rocco\". Il museo raccoglie immagini, statue, dipinti, arredi e paramenti sacri legati al santo, provenienti da tutta Italia e dal resto d'Europa. La stessa associazione ha inoltre creato, nel 2017 a San Costantino Calabro, la \"Biblioteca - Videoteca nazionale san Rocco\".\nSan Rocco nell'arte.\nIconografia.\nLa raffigurazione di san Rocco, da quelle pi\u00f9 semplici e popolari fino a quelle dei grandi maestri dell'arte, \u00e8 una delle pi\u00f9 celebrate nell'ambito dell'iconografia cristiana: quadri, statue, altari, processioni. In una inchiesta televisiva dedicata ai santini della tradizione iconografica della Chiesa cattolica, \u00e8 emerso che san Rocco sia la figura pi\u00f9 riprodotta in assoluto dopo Maria di Nazareth, madre di Ges\u00f9. In tutte le raffigurazioni il santo viene presentato con una serie di caratteristiche e simboli che si ripetono in modo pi\u00f9 o meno costante e che comunque permettono di riconoscerlo abbastanza agevolmente e prontamente, anche quando non ci sono altri dati che consentono di identificare chi \u00e8\nsia raffigurato nell'opera di cui si tratta. Nel dettaglio le caratteristiche iconografiche pi\u00f9 comuni sono le seguenti:\nAltre caratteristiche iconografiche meno comuni, ma lo stesso utilizzate nel corso dei secoli nelle rappresentazioni del santo, sono le seguenti:\nNella scultura.\nIn quasi tutte le rappresentazioni scultoree di san Rocco, il santo taumaturgo \u00e8 raffigurato accompagnato dal cane, con la seguente postura: in piedi, con una mano regge il bastone con il quale si sostiene, mentre con l'altra mano alza la tunica stretta in vita indicando con un dito i segni della peste presenti in una gamba.\nNella pittura.\nNella pittura, oltre alla rappresentazione classica gi\u00e0 evidenziata nella quasi totalit\u00e0 delle sculture, vengono riproposti anche i principali episodi della vita del santo. Le scene pi\u00f9 rappresentate sono:\nNella letteratura.\nIl nome di Rocco legato alle epidemie ha trovato spazio anche nei romanzi. Albert Camus nella sua opera \"La Peste\" narr\u00f2 che la popolazione di Orano aveva organizzato una processione in onore del santo, perch\u00e9 venisse liberata la citt\u00e0 dalla malattia infettiva.\nSan Rocco nella cultura popolare.\nSono molti i proverbi e modi di dire legati sia alla figura di san Rocco sia al giorno di celebrazione del santo, il 16 agosto.\nIn Italia, essendo il 16 agosto il primo giorno dopo la festivit\u00e0 di Ferragosto e quindi inizia un lento avvicinamento dell'autunno, \u00e8 usanza dire: \u00abPer san Rocco la rondine fa fagotto\u00bb, \u00abA san Rocco la castagna si riconosce lontano un tiro di schioppo\u00bb oppure \u00abA san Rocco, la noce cade dal ramo\u00bb. Per lo stesso motivo, in Francia, si usa dire: \u00abSan Rocco annuncia il periodo autunnale\u00bb, \u00abA san Rocco, il grande calore prepara il vino colorato\u00bb, \u00abDopo san Rocco, affila il tuo coltro e mettiti gli zoccoli\u00bb e \u00abSe piove a san Rocco, i tartufi cresceranno sulla roccia\u00bb.\nAltri detti popolari riguardano san Rocco e il cane che lo sfam\u00f2 nel periodo di soggiorno nel piacentino. Sempre in Francia, due persone inseparabili vengono equiparate come \u00abSan Rocco e il cane\u00bb (detto usato anche in Italia) o \u00abchi ama san Rocco ama il suo cane\u00bb e a due persone che si susseguono viene detto \u00abchi vede san Rocco vede presto il suo cane\u00bb. In Spagna \u00e8 invece oggetto di un famoso scioglilingua."}
{"id": "32795", "revid": "367445", "url": "https://it.wikipedia.org/wiki?curid=32795", "title": "Fara in Sabina", "text": "Fara in Sabina \u00e8 un comune italiano di abitanti della provincia di Rieti nel Lazio.\nGeografia fisica.\nTerritorio.\nFara In Sabina sorge a 482 metri di altezza sul livello del mare, \u00e8 localizzato nella \"parte nord-ovest\" del Monte degli Elci.\nIl fiume Farfa scorre nel territorio comunale.\nClima.\nClassificazione climatica: zona E, 2242 GR/G - USDA 9\nStoria.\nL'area del comune fu popolata gi\u00e0 in epoca preistorica (sono stati rinvenuti resti del Paleolitico medio e dell'et\u00e0 del bronzo medio, recente e finale).\nDi fronte il colle di Fara sorge l\u2019altura di Monte San Martino, abitata in epoca protostorica da un esteso ed articolato insediamento risalente all\u2019et\u00e0 del Bronzo finale (la maggior parte del materiale \u00e8 venuto alla luce presso le pendici orientali del monte, in localit\u00e0 Quattro Venti). \nLe ricerche hanno evidenziato la presenza di alcune opere di terrazzamento con recinti di mura realizzati in pietrame a secco, di cui si ipotizz\u00f2 in alcuni casi una datazione ad epoca protostorica. \u00c8 stato possibile ricostruire l\u2019andamento di almeno tre cinte murarie, irregolarmente ellissoidali, che seguivano le curve di livello.\nOggi questo abitato protostorico \u00e8 stato identificato con Mefula, antica citt\u00e0 degli Aborigeni (mitologia), che secondo Dionigi di Alicarnasso sorgeva ad appena 5\u00a0km di distanza da Suna (Toffia). Dionigi riferisce inoltre della presenza di mura, unico caso a riguardo del popolo aborigeno, un dato che trova conferma dall\u2019effettiva presenza sul monte di murature a secco attribuibili ad epoca protostorica (peraltro rare in questo periodo).\nL\u2019insediamento aborigeno di Mefula scompare gi\u00e0 durante la prima et\u00e0 del Ferro (forse in relazione alla contemporanea nascita dei centri sabini in pianura, come la vicina Cures).\nTra il IX secolo a.C. e il VI secolo a.C. nella localit\u00e0 di Santa Maria in Arci si era stabilito un insediamento sabino, identificato con la citt\u00e0 di \"Cures\", che continu\u00f2 a vivere in et\u00e0 romana (resti di terme e di un piccolo teatro e necropoli). Il territorio era sfruttato dal punto di vista agricolo con una fitta rete di ville, costruite su terrazzamenti in opera poligonale nel II secolo a.C. e in opera quasi reticolata nel I secolo a.C. (\"villa di Grotte di Torri\" e ancora di Fonteluna, di Mirteto, di Cagnani e di San Lorenzo a Canneto, di Sant'Andrea e di San Pietro presso Borgo Salario, di Grottaglie, di Piano San Giovanni, di Grotta Scura, di Monte San Martino, di Fonte Vecchia).\nLe origini dell'attuale abitato sembrano risalire ad epoca longobarda, alla fine del VI secolo, come sembra indicare il toponimo, derivante dal termine longobardo \"fara\", con il significato di \"clan familiare\"; oppure alla devozione sempre longobarda a Santa Fara. Il castello \u00e8 attestato dal 1006 e dal 1050 fu sotto il controllo dell'abbazia di Farfa. Fu quindi feudo degli Orsini. Dal 1400 \u00e8 divenuto sede dell'abate commendatario di Farfa e si sono succedute le varie famiglie proprio a partire dagli Orsini fino alla famiglia Barberini, con il cardinale Francesco Barberini, nipote di papa Urbano VIII, che nel 1678 ha fondato, con sede nell'antico castello, il monastero delle Clarisse Eremite.\nNel 1867 fu toccata con la frazione di Coltodino dalla Campagna garibaldina dell'Agro Romano per la liberazione di Roma. Giuseppe Garibaldi dopo la sconfitta di Mentana raggiunse con i suoi Volontari la stazione ferroviaria di Passo Corese in comune di Fara dove part\u00ec in direzione del nord. Sempre da Fara sulla riva del Tevere part\u00ec con alcune barche la sfortunata spedizione dei Fratelli Cairoli conclusa tragicamente a Villa Glori. Testimonianze della Campagna dell'Agro Romano per la liberazione di Roma (1867) sono conservate nel Museo nazionale di Mentana.\nIl 10 dicembre 1920 la frazione di Canneto Sabino fu teatro di un eccidio, il pi\u00f9 cruento, quanto a numero di morti del cosiddetto Biennio rosso. Durante una manifestazione organizzata dai braccianti nel tentativo di ottenere migliori condizioni di lavoro un gruppo di Carabinieri ne uccise 11 in localit\u00e0 Colle San Lorenzo.\nInfrastrutture e trasporti.\nStrade.\nLa Via Farense (strada provinciale n. 41) collega Fara Sabina da un lato a Toffia e Osteria Nuova, e dall'altro alle frazioni di Talocci e Passo Corese. In entrambi i lati la Farense termina sulla Strada statale 4 Via Salaria, la principale arteria stradale del territorio (nonostante disponga di una sola carreggiata), che collega il comune a Roma e al capoluogo di provincia Rieti. Dalla frazione di Passo Corese ha inizio la Diramazione Salaria (SS4 Dir), una bretella a doppia carreggiata che collega la Salaria al casello Fiano Romano dell'autostrada del Sole.\nInoltre una strada vicinale collega il paese alla SP 42 Mirtense, e quindi a Montopoli e Poggio Mirteto.\nFerrovie.\nAi margini del territorio comunale, al confine con la provincia di Roma, passa la ferrovia Roma-Firenze (linea lenta), e nella frazione di Passo Corese si trova la Stazione di Fara Sabina-Montelibretti, che dista circa 12\u00a0km dalla sede comunale. La stazione \u00e8 servita dal servizio regionale FL1, con un treno per ogni 15 minuti per Roma Tiburtina e l'aeroporto di Fiumicino. \u00c8 la stazione pi\u00f9 importante di tutta la Sabina: ogni anno vi transitano circa un milione e trecentomila passeggeri e rappresenta la porta di accesso via treno alla Capitale per gli abitanti di buona parte della provincia di Rieti compreso il capoluogo, che vi confluiscono tramite la statale Salaria.\nNel territorio comunale doveva passare anche la Ferrovia Salaria (Roma-Rieti-Ascoli Piceno-San Benedetto del Tronto), pi\u00f9 volte progettata sin dalla fine dell'Ottocento ma mai realizzata.\nGeografia antropica.\nLa popolazione di Fara in Sabina \u00e8 sparsa in un gran numero di centri abitati; solo 284 abitanti risiedono nella sede comunale. Rilevante in tutto il territorio la presenza di seconde case che si popolano solo nei festivi.\nFrazioni.\nPasso Corese, sede della stazione ferroviaria di \"Fara Sabina-Montelibretti\", \u00e8 la localit\u00e0 pi\u00f9 popolosa dell'intero comune, con 3573 abitanti.\nLe altre frazioni del comune sono: Baccelli, Borgo Quinzio (940 abitanti), Canneto Sabino (568 abitanti), Coltodino (420 abitanti), Corese Terra (676 abitanti), Montegrottone (80 abitanti), Prime Case (213 abitanti) e Talocci (827 abitanti).\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Rieti, Fara Sabina passa a quella di Rieti.\nSport.\nCalcio.\nLa principale squadra di calcio della citt\u00e0 \u00e8 la \"S.S. Passo Corese,\" che milita nel girone B laziale di Promozione. \u00c8 nata nel 1936."}
{"id": "32797", "revid": "2039709", "url": "https://it.wikipedia.org/wiki?curid=32797", "title": "Forano", "text": "Forano \u00e8 un comune italiano di 3.170 abitanti della provincia di Rieti, nel Lazio.\nGeografia fisica.\nTerritorio.\nForano sorge sugli ultimi rilievi occidentali dei monti Sabini, in posizione dominante sulla sottostante valle del Tevere.\nClima.\nClassificazione climatica: zona D, 1850 GR/G\nStoria.\nIl paese \u00e8 nato come villaggio sabino all'incirca nell'XI secolo a.C. e nell'VIII secolo assunse la denominazione di \"Forum Iani\" in seguito all'edificazione da parte dei Romani di un tempio dedicato al dio Giano.\nA partire dall'et\u00e0 repubblicana fino ai tempi dell'imperatore Augusto si riscontra nel territorio una decisa edificazione di ville tra cui la \"Villa romana in loc. Via dei Gradini\", di cui si conserva tutt'ora una grande cisterna per la conservazione dell'acqua piovana in cui \u00e8 stata scoperta una fistula di piombo con la scritta \u201cOran. Cratervs\u201d; la \"Villa romana di Sabiniano (o di Gavignano)\", sotto la Chiesa di Santa Maria Assunta a Gavignano Sabino, ecc...\nCon l'aumentare d'importanza dal punto di vista commerciale -in quanto situata sia vicino ad un corso d'acqua sia lungo arterie che mettevano in comunicazione con le citt\u00e0 ed i porti vicini- della vicina citt\u00e0 mercantile di Forum Novum (in et\u00e0 augustea), Forum Iani perse sempre pi\u00f9 d'importanza.\nNell'XI secolo divenne feudo dei Savelli.\nAll'inizio del XII secolo il castello di Forano compare come possedimento dell'Abbazia benedettina di Farfa: nel 1105 infatti i fratelli Ottaviano e Oddone, nobili romani, lo occupano, sottraendolo al controllo del monastero.\nNel XVI secolo il castello pass\u00f2 agli Strozzi e poi da questi, alla fine del XIX secolo, alla famiglia Sauve. Attualmente \u00e8 di propriet\u00e0 privata.\nSport.\nSquadra della citt\u00e0 \u00e8 l\"'A.S.D. Valle del Tevere\", che attualmente milita nell'Eccellenza laziale."}
{"id": "32798", "revid": "1543377", "url": "https://it.wikipedia.org/wiki?curid=32798", "title": "Frasso Sabino", "text": "Frasso Sabino (\"U Fr\u00e0ssu\" in dialetto sabino) \u00e8 un comune italiano di 745 abitanti della provincia di Rieti, in Lazio.\nGeografia fisica.\nTerritorio.\nFrasso Sabino sorge a 412 metri di altezza sul livello del mare, sulle propaggini meridionali dei monti Sabini. Nel territorio comunale nasce il fiume Farfa e sulla riva sinistra l'abitato. In localit\u00e0 Le Capore sgorgano le sorgenti del fiume Farfa, l\u2019antico Fabaris di Virgilio, riportato anche con la variante locale Farfar. Il toponimo Capore deriva dal latino caput (cos\u00ec come quello di Caporio, presso le sorgenti del Peschiera).\nClima.\nClassificazione climatica: zona E, 2115 GR/G\nIl paese \u00e8 particolarmente ricercato per la villeggiatura, in quanto il clima fresco e asciutto \u00e8 molto apprezzato durante i mesi estivi.\nStoria.\n\u00c8 convinzione diffusa che il nome derivi dall'abbondanza dei frassini che circondavano il paese, bench\u00e9 oggi non ve ne sia quasi pi\u00f9 traccia. Altre fonti vorrebbero il nome derivante dal latino \"fraxum\", posto di guardia, oppure dal fragoroso rumore delle sorgenti del fiume Farfa, che scorrono \"fra i sassi\" ed il cui suono \u00e8 tuttora udibile. Il paese ha origini molto antiche, appartenendo all'abbazia di Farfa fin dalla fine del X secolo. La prima apparizione \u00e8 infatti del 955 sul \"Regestum Farfense\", dove viene registrato che Sindari e Gauderisio donano all'abbazia terre \"locus ubi dicitur ad Frassum\". Successive citazioni compaiono nel corso di tutto l'XI secolo. Quindi il castello pass\u00f2 nelle mani della famiglia Brancaleoni e, successivamente ai Cesarini. Nel XVII secolo divenne propriet\u00e0 degli Sforza Cesarini. Il castello pass\u00f2 poi alla Camera Apostolica ed in seguito allo Stato Pontificio. Infine venne annesso al Regno d'Italia.\nMonumenti e luoghi d'interesse.\nArchitetture militari.\nIl castello, detto \"Sforza Cesarini\" dal nome della famiglia che pi\u00f9 a lungo ne detenne il possesso. Oggetto di un recente restauro, il castello ha subito nei secoli numerose modifiche. L'edificio odierno si sviluppa su una precedente struttura e la presenza di beccatelli induce a datare la torre tra il XIV ed il XV secolo. Attualmente il castello ospita abitazioni private ed \u00e8 sede, nel mese di agosto, della manifestazione concertistica \"Frasso in Musica\".\nAree archeologiche.\nSul territorio comunale sono degne di menzione tre tombe di epoca romana, chiamate localmente \u201ci Torracci\". Particolarmente interessante \u00e8 la Grotta dei Massacci, tomba monumentale di grandi dimensioni situata nel territorio di Osteria Nuova, frazione corrispondente alla stazione romana \"Ad Novas\" della via Salaria.\nAltro.\nLa Grotta dei Massacci \u00e8 una tomba monumentale del II secolo a.C. situata all'interno di un casale del Settecento nel territorio dell'Osteria Nuova, all'interno del comune di Frasso Sabino. \u00c8 un grande monumento funerario costruito sovrapponendo enormi blocchi di calcare senza l'utilizzo di malta o altri leganti, attribuito all'antica e potente famiglia di proprietari terrieri dei Bruttii Praesentes. Il monumento presenta forma di th\u00f2los, con un lungo corridoio in travertino locale che sbocca nella tomba vera e propria, una stanza di forma quadrata con volta a crociera.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (15,75%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nFrasso Sabino ospita numerose manifestazioni culturali nel corso dell'anno, organizzate dalla Pro Loco.\nIl 5 gennaio c'\u00e8 la \"Pasquarella\", canti popolari natalizi in giro per il paese.\nNel mese di febbraio, durante la domenica di Carnevale, si svolge la sfilata allegorica della \"Pantasima\", grande pupazzo che viene bruciato nella piazza del paese per simboleggiare la fine dell'anno passato.\nNel mese di agosto ha luogo la manifestazione concertistica \"Frasso in Musica\", giunta nel 2019 alla 30\u00aa edizione. Durante la manifestazione si alternano concerti di musica classica, lirica e folk. Sempre ad agosto, in occasione dei festeggiamenti dedicati al patrono San Pietro in Vincoli, si tiene la processione e la sfilata del \"Canestro\".\nParticolarmente apprezzata \u00e8 la manifestazione \"Dal riciclo alla creativit\u00e0\", sfilata di moda con abiti prodotti con materiale riciclato che si svolgeva durante la festa patronale sino a quando \u00e8 diventato, nel 2015, un autonomo evento di moda e cultura. \nNel mese di ottobre il paese ospita \"Frasso in Ottobre\", rassegna gastronomica e culturale dedicata al prodotto tipico.\nFrasso Sabino ospita nel suo territorio la Fiera di Osteria Nuova, importante mercato mensile di merci e bestiame istituito con Decreto Prefettizio nel 1955. La fiera si svolge ogni prima domenica del mese e vede ogni volta la partecipazione di trecento espositori ed oltre 15000 visitatori. \u00c8 possibile acquistare prodotti del settore merceologico, alimentare, animali di bassa corte, bovini, ovini, equini e suini. In concomitanza con il mercato merceologico e boario si svolge anche il mercato agricolo di vendita diretta \"La Piazza del Contadino\", che porta a Frasso Sabino produttori ed artigiani che vendono direttamente i propri prodotti.\nInfrastrutture e trasporti.\nStrade.\nFrasso si raggiunge con una breve diramazione della strada provinciale n. 42 \"Mirtense\", la strada che lo collega da un lato a Poggio Mirteto e Montopoli e dall'altro a Osteria Nuova e alla Salaria.\nLa Strada statale 4 Via Salaria \u00e8 l'arteria di maggiore importanza, che collega il comune a Roma e al capoluogo Rieti.\nFerrovie.\nFrasso non \u00e8 servito da alcuna linea ferroviaria. Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata sin dalla fine dell'Ottocento ma mai realizzata.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Frasso Sabino passa a quella di Rieti."}
{"id": "32799", "revid": "1543377", "url": "https://it.wikipedia.org/wiki?curid=32799", "title": "Greccio", "text": "Greccio \u00e8 un comune italiano di abitanti della provincia di Rieti nel Lazio.\n\u00c8 noto soprattutto per ospitare un santuario fondato da San Francesco e per essere il luogo dove quest'ultimo invent\u00f2 il presepe. Fa parte del Cammino di Francesco e, dal 2016, \u00e8 parte del club dei borghi pi\u00f9 belli d'Italia.\nGeografia fisica.\nTerritorio.\nIl comune di Greccio si trova in Sabina, nell'Alto Lazio, ai confini con l'Umbria. Il borgo medievale di Greccio sorge su un costone dei Monti Sabini, sul bordo occidentale della Piana di Rieti, a 705\u00a0metri di altitudine sul livello del mare (circa 300 metri pi\u00f9 in alto rispetto al fondovalle).\nLa parte pianeggiante del territorio comunale si estende nella sottostante Piana Reatina e comprende le frazioni di Spinacceto, Limiti di Greccio (dove si trova il municipio) e Sellecchia.\nLe distanze:\nClima.\nClassificazione climatica: zona E, 2508 GR/G\nStoria.\nGreccio fu fondato, secondo la tradizione, da una colonia o famiglia greca, fuggita o esiliata dalla patria in seguito a guerre e distruzioni che innamoratasi della amenit\u00e0 del luogo e della comodit\u00e0 di difesa naturale che offriva, ci si stabil\u00ec. Da qui il nome Grecia, Grece, Grecce ed infine Greccio.\nLe prime notizie certe risalgono al X- XI secolo. quando i frammentari possedimenti dell'Abbazia di Farfa vennero riuniti e si procedette all'incastellamento delle curtis. Il monaco benedettino Gregorio da Catino (1062-1133) fa riferimento alla localit\u00e0 di Greccio (curte de Greccia) nella sua opera \"Regesto Farfense\". Dai resti degli antichi fabbricati si rileva che Greccio divenne un castello medievale fortificato circondato da muraglie e protetto da sei torri fortilizie. Ebbe a sostenere fiere lotte coi paesi confinanti e sub\u00ec la distruzione ad opera delle soldatesche di Federico II nel 1242.\nTra il 1223 e il 1226, Greccio ospit\u00f2 pi\u00f9 volte Francesco d'Assisi, che qui rievoc\u00f2 per la prima volta la rappresentazione del Presepio. Il santo amava visitare questi luoghi per la bellezza del paesaggio, che gli ricordava tanto quello della Palestina dove si era recato in visita, e per la semplicit\u00e0 degli abitanti del paese. La rappresentazione del presepe fu il pretesto per lanciare un messaggio \"politico\" a Papa Onorio III, che in quel periodo risiedeva nella vicina Rieti: non \u00e8 necessario riconquistare il Santo Sepolcro di Gerusalemme per mezzo delle crociate, perch\u00e9 la nascita di Ges\u00f9 pu\u00f2 essere commemorata dovunque.\nNel XIV secolo il paese \u00e8 pi\u00f9 volte ricordato nello statuto municipale di Rieti e nelle carte dell'archivio della cattedrale, come sede di podest\u00e0. Sub\u00ec alterne vicende fino al 1799 quando fu di nuovo distrutto e saccheggiato ad opera dell'esercito napoleonico.\nMonumenti e luoghi d'interesse.\nArchitetture civili.\nL'antico Borgo Medievale, che gode di un ottimo panorama sulla Piana di Rieti, conserva parte della pavimentazione del vecchio castello (XI secolo circa), una delle porte d'ingresso e tre delle sei torri, di cui la maggiore trasformata nel XVII secolo in torre campanaria della Collegiata.\nAree naturali.\nIl borgo \u00e8 circondato da stupendi boschi di querce ed elci che offrono al visitatore l'opportunit\u00e0 di lunghe passeggiate su sentieri sicuri e suggestivi, fino alla cima del \"Monte Lacerone\" (1.204\u00a0m s.l.m.), uno dei luoghi pi\u00f9 suggestivi del territorio Comunale, che permette di avere una veduta a grandangolo dell'intera Valle Santa Reatina. Qui San Francesco d'Assisi era solito ritirarsi in preghiera e meditazione, in una capanna protetta da due piante di carpino. Sulla cima sorge \"la Cappelletta\", una piccola cappella costruita nel 1792 in sua memoria.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (7,57%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizione e folclore.\nIl paese \u00e8 celebre per la rievocazione del primo presepe vivente fatto da Francesco d'Assisi nel 1223.\nCultura.\nCinema.\nA Greccio sono state girate alcune scene del film \"Il vegetale\" (2018).\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro e del rame.\nInfrastrutture e trasporti.\nStrade.\nGreccio ha uno svincolo sulla superstrada Rieti-Terni (SS 79), che scorre ai piedi dei monti dove sorge il paese.\nNel fondovalle scorre inoltre la strada provinciale di Reopasto (SP1), la principale strada di collegamento con Rieti e Terni prima della costruzione della superstrada. Lungo la SP1 sorgono le frazioni Spinacceto, Limiti di Greccio (dove si trova la sede comunale) e Sellecchia.\nIl borgo di Greccio e il santuario francescano si trovano lungo la provinciale 1/c, una diramazione della SP1 che ha origine a Sellecchia e si ricollega alla SP1 presso Spinacceto.\nFerrovie.\nIl comune \u00e8 attraversato dalla ferrovia Terni-Rieti-L'Aquila ed \u00e8 servito dalla stazione di Greccio, situata ai piedi del paese in localit\u00e0 Sellecchia, a sei chilometri da Greccio e a quattro dal santuario. Fino al 2014 era a servizio del comune anche la fermata di Terria, situata nei pressi della frazione Spinacceto, oggi soppressa.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle circoscrizioni provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Greccio passa a quella di Rieti."}
{"id": "32802", "revid": "125808798", "url": "https://it.wikipedia.org/wiki?curid=32802", "title": "Longone Sabino", "text": "Longone Sabino \u00e8 un comune italiano di 570 abitanti della provincia di Rieti, nel Lazio.\nGeografia.\nTerritorio.\nSituato nel territorio della Sabina, Longone si trova ad ovest del Lago del Salto. Il suo territorio comunale conta un'enclave settentrionale, quella della frazione di Roccaranieri. Essa include anche le frazioni di Frassinoro e San Silvestro ed \u00e8 geograficamente nel territorio del Cicolano.\nClima.\nClassificazione climatica: zona E, 2828 GR/G\nStoria.\nLongone Sabino gi\u00e0 Longone di San Salvatore Maggiore.\nNei documenti notarili del Monastero di Farfa, detto Regesto, il termine Longono viene affermato pi\u00f9 volte come luogo di conquista longobarda. Infatti per i duchi longobardi il longono era una loro propriet\u00e0 conquistata identificata come il Fondo Longono che \u00e8 nel territorio di Narni, il Gualdo Longono \u00e8 presso Spoleto, Longono Serra \u00e8 nel Ducato Spoletano e il Castrum Longonis in territorio reatino che far\u00e0 parte del Stato Pontificio fino all\u2019Unit\u00e0 d'Italia. Nel 570 circa, i Longobardi conquistarono Spoleto, periodo in cui i Benedettini di Farfa fondarono centri di fede lungo la Via Cecilia che collega Farfa a San Salvatore Maggiore. Lungo questa via i monaci di Farfa edificarono cenobi, celle monastiche, romitori, luoghi di preghiera, di lavoro, bonificarono terreni, introducendo nuove colture, terrazzando le valli e costruendo chiese rurali e oratori per le popolazioni dei villaggi: Villa Insenie, Cella Nova, Paghetto, Paesi Mori, tutte localit\u00e0 del territorio di Longone di dominio benedettino e di stanziamento longobardo. Vallufara di oggi \u00e8 la Valle di Fara longobarda, scelta dai duchi come primitiva dimora del popolo nomade, successivamente traslocato sulla parte pi\u00f9 elevata della sovrastante Rocca di Capoterra. Il contemporaneo lavoro nell'edificazione del Monastero di San Salvatore e del longono-fortezza, costrinsero i mastri muratori longobardi a trovare tecniche costruttive audaci che legittimassero la loro autorit\u00e0, dotando l\u2019abitato di torri superbe e di mura inespugnabili.\nNell\u2019anno 1003 il Regesto Farfense cos\u00ec descrive la Rocca di Longone donata dal duca longobardo: \u00abUn certo Adamo, figlio di Azone, dona all\u2019Abate Ugo di Farfa una Rocca con questi confini; sui due lati torrenti, sul terzo lato gli stessi torrenti che si ricongiungono, sul quarto lato un terrapieno..(che porta al castello)\u00bb. La ricchezza di un territorio a vocazione agricola era legata soprattutto alla grande quantit\u00e0 di sorgenti fruibili dagli agricoltori del luogo. Il monte Aquilone di Longone \u00e8 un grande contenitore di acqua ricoperto di faggi che riversa all\u2019esterno dando origine a copiosi torrenti che cingono, come per isolare e proteggere la Rocca di Longone. \u00c8 l\u2019alveo profondo di Vallufara a riunire e spingere le acque verso il Turano, dove Benedettini e Longobardi avevano dato vita a mulini per il grano e gualchiere per le tessiture. La spianata di Colle Pasciano, che si allarga fino alle falde dell\u2019Aquilone \u00e8 stata il luogo di culto pagano e di mercato, con gli stazzi per la transumanza e con il tempio di Ercole per il pagamento del pedaggio. Erano luoghi di dominio e di ricchezza sia per i Longobardi con la chiesa di San Michele Arcangelo, che per i Benedettini con l\u2019edificazione della chiesa dedicata ai Santi Cosma e Damiano, tempio reliquiario del vicino monastero di San Salvatore Maggiore e di tutti i castelli dell\u2019Altipiano. La copertura della chiesa di San Cosimo \u00e8 a capanna, detta in gergo tecnico monofastigiata, cio\u00e8 unico tetto che copre le tre navate. La posizione strategica del castello di Longone costituiva poi un punto di difesa e di controllo sia per la sottostante Via Cecilia che si snoda lungo la valle del Turano, sia per l\u2019altipiano del Letenano, territorio del monastero di San Salvatore Maggiore.\nDa un'analisi strutturale del castello longobardo, possiamo rilevare che le fondazioni delle mura di Longone poggiano sulla parte mediana dell\u2019alzata della Rocca di Capoterra, all\u2019interno della quale sono stati creati ambienti di lavoro, cantine, pollai e magazzini. In quegli spazi lavoravano i mastri falegnami, come Garbuzio da Longone, originario di Novi Ligure, intagliatore e scultore di altari in legno per le chiese di Rieti, del Monastero e del Conventino. Antonio Carbuzio padre e Giovanni figlio venivano spesso chiamati, dal notaio Virgilio Rampazzi a testimoniare per vendite di beni immobili dei quali loro stessi avevano fatto la perizia giurata. Le chiese di San Cosimo, del Conventino e l\u2019antica sacrestia della basilica di San Salvatore conservavano opere di Vincenzo Manenti, fuggitivo da Orvinio (1630), protetto dagli amministratori dell\u2019Altipiano del Monastero per il magnifico lavoro di pittore sabino.\nGi\u00e0 da tempo i mastri impegnati nella manutenzione del Monastero avevano creato strutture abitative lungo il dorso del promontorio protette dalle nuove mura in prosecuzione delle precedenti. Anche queste si staccano dalla roccia interna creando uno spazio cuneiforme a scivolo verso il basso, con un vuoto tra la roccia rastremata e le mura innalzate. Nello spazio cos\u00ec ottenuto sono stati creati dei soppalchi che saldano il muro alla roccia madre, creando ambienti successivi, a gradoni, sempre pi\u00f9 ristretti, che vanno dal calpestio superiore abitato alla base delle mura. Gli spazi creati sono stati destinati a cantine, legnaie, pollai con aperture di accesso sulla strada che circonda il castello.\nPaolo Diacono, nella sua \"Historia Langobardorum\" afferma che il re dei longobardi, Liutprando (690-744) favor\u00ec l\u2019integrazione della cultura germanica con quella latina e che nel 712 fece costruire molte chiese dedicate a S. Michele e monasteri intitolati al Salvatore. \u00c8 ci\u00f2 che troviamo nell'altipiano del Letenano, cio\u00e8 la dedicazione al Salvatore con la costruzione nel 735 del monastero omonimo e la intitolazione della chiesa a Sant'Angelo de Pasano, sui resti del tempio di Ercole Vittorioso. La stele di Ercole, originaria del sito, venne trovata nel 2003, all\u2019interno di un antico palazzo di Capoterra di Longone, un tempo propriet\u00e0 di S. Salvatore Maggiore, contrassegnato dallo stemma degli Orsini in rilievo sull\u2019architrave del portone d\u2019ingresso in pietra. Di rimpetto a Longone, prima della edificazione di S. Salvatore Maggiore pregavano e lavoravano i Benedettini di Farfa che alloggiavano nel cos\u00ec detto Vecchio Monastero (Conventino) in localit\u00e0 Faneto, anche questo un antico luogo romano dedicato al dio pagano Fano. Lo storico padre B. Theuli, del secolo XVII, ricorda che il Conventino \u00e8 stato \u201cconsegnato a S. Francesco stesso, quando il Poverello percorreva la Sabina\u201d. San Francesco fu canonizzato nel 1228, anno della dedicazione al Santo di Assisi del Vecchio Monastero benedettino da parte dei suoi primi discepoli. Dopo pochi anni, nel 1252 il vescovo di Rieti Benedetto rivendicher\u00e0 il \u201cConvento di Santo Francesco di \"Longono\u201d come bene della sua diocesi con il monastero di San Salvatore Maggiore che pure dipendeva dallo stesso vescovo. Il voto imposto da Madonna Povert\u00e0 non permetteva ai frati francescani il possesso di beni stabili per cui in caso di rinuncia tornavano al vecchio proprietario che era la sede vescovile. Infatti il 10 gennaio 1840, fra Bernardo Ciani, ministro generale dei Francescani della Provincia Romana, insieme al parroco di Longone Domenico Filippi firmarono l\u2019atto di restituzione al legittimo proprietario che era allora il Seminario di Farfa, erede legale dei beni delle due abbazie riunite. Nel Conventino di Longone era padre guardiano Gabriele Colantoni di Longone che mor\u00ec a 46 anni, grande teologo di due cardinali e frate provinciale dei Conventuali di Rieti. Vi sono molti documenti del notaio Virgilio Rampazzi riguardanti la ricca famiglia Colantoni di Longone la quale dona i suoi beni al Conventino. La lapide affissa sulla destra dell\u2019altare della piccola chiesa \u00e8 stata formulata dallo stesso padre Theuli nel 1664 e ricorda padre Gabriele come allievo e confratello.\nTorniamo al Regesto Farfense: siamo intorno all\u2019anno mille, quando l\u2019Abate Ugo (989-1039), scrive a Landuino del Salvatore in questi termini: \u201cNelle nostre Carte \u00e8 riportato il Castello di Magnalardo con tutte le sue pertinenze ed il Castello di Longone con il Vecchio Monastero, le Ville di Cella Nova, Villa Le Senie (oggi Trampani con Vallelensegna) e Santa Maria de Vinula (nella Piana di Mercatello); sui monti la strada dell\u2019Aquilone con gli stazzi; sono di nostra propriet\u00e0 e vorremmo scambiare con Beni a noi pi\u00f9 vicini..\u201d Gli scambi di propriet\u00e0 tra le due Abbazie sono iniziati in verit\u00e0, subito dopo l\u2019inaugurazione del Salvatore (an. 735); infatti nel 752 il monaco di San Salvatore Tedone vende a Farfa il Casale chiamato Longitia (oggi Lunghezza, nell\u2019Agro Romano), luogo pi\u00f9 vicino a Farfa e lontanissimo dal Salvatore. Lo storico benedettino Jean Mabillon riporta un documento, datato 768, in cui viene precisato che la chiesa di San Giustino di Roccasinibalda (sopra Ponte Mercatello sul Turano) costituisce un nodo viario sulla Via Cecilia, con direzione Rieti - San Salvatore - Abbazia di Farfa. Secondo il Mabillon la distanza da San Salvatore a Rieti \u00e8 di 12.000 passi, pari a 18 Km.; da San Salvatore all\u2019Abbazia di Farfa, passando sempre per San Giustino di Roccasinibalda sono 8.000 passi, cio\u00e8 12\u00a0km.\nUn'attenta analisi di documenti permette di affermare che i castelli affacciati sulla Valle del Turano (Magnalardo e Longone) sono stati edificati molti secoli prima di quelli ricadenti sulla Valle del fiume Salto costruiti dai Conti di Romagna nel periodo della discesa in Italia di Federico Barbarossa intorno al 1160. Infatti durante gli anni delle infiltrazioni saracene, avvenute tra l\u2019846 ed il 916, Longone e Magnalardo erano gi\u00e0 punti di aggregazione, cio\u00e8 strutture fortificate complesse, circondate da mura e fornite di torri difensive, dove l\u2019esercito era permanente e assoldato. Il Regesto di Farfa ricorda, in una breve nota, che San Salvatore venne incendiato nell\u2019anno 891, \"a paganis\" e riedificato nel 974. Con le invasioni saracene, presenti in Sabina dall\u2019846 al 916, il castello, data la posizione strategica ha subito un rafforzamento delle mura e della sicurezza con dimora permanente della Milizia, con Residenza dell\u2019Abate e cappella intitolata a Santa Maria, come la Basilica del Monastero di Farfa. I conti Mareri avevano due curie notarili, una a Petrella, per gli atti riguardanti il Cicolano, e l\u2019altra a Longone per il territorio di San Salvatore. Ci\u00f2 viene confermato da un atto del 29 novembre 1427, in cui il notaio Lippo afferma di scriverlo nella residenza dello stesso signor abate, in Castro Longonis. L'abate di allora era Antonio Mareri il quale firma l\u2019atto con il padre conte Cola e i fratelli conte Ugolino e Petruccio: l\u2019abbazia era gi\u00e0 un feudo, una baronia dei conti Mareri. Il Documento della diocesi di Rieti del 1252, detto Parigino per essere stato sottratto alla Curia di Rieti e portato a Parigi, elenca le chiese di San Salvatore, comprese nel territorio di Longone: Santa Maria intra moenia, Santi Cosma e Damiano, Sant'Angelo de Pasano, San Pietro de\u2019 Mori (Paesi Mori), Santa Maria de Vinula (Piana di Mercatello), San Gregorio de Lenseina (Trampani), Santa Maria de Paventie (oggi Pagaret di Vallecupola); il manoscritto ricorda anche San Francesco di Longone nel territorio di San Salvatore donato dai benedettini come loro Vecchio Monastero.\nDunque il castello di Longone, il monastero di San Salvatore Maggiore e la chiesa di San Michele Arcangelo di Colle Pasciano sono stati edificati dai longobardi venuti da Spoleto i quali dotarono la loro citt\u00e0 di una basilica per il Salvatore e una chiesa per San Michele Arcangelo. Sono contesti che ritroviamo nel territorio di Longone con l\u2019edificazione del Castrum Longonis, del monastero di San Salvatore Maggiore e della chiesa di San Michele a Colle Pasciano. I castelli sulla valle del Salto, Roccaranieri, Cenciara e Concerviano sorsero molto pi\u00f9 tardi, intorno al 1160 quando l\u2019imperatore Federico Barbarossa, d\u2019accordo con gli abati di Farfa fece erigere le fortezze dai Buzzi di Romagna per proteggere l\u2019altipiano dalle invasioni dei Normanni di Sicilia.\nPapa Giulio II, grande mecenate, nel 1506 pose Longone a capo dei castelli dell'abbazia, dando i poteri di controllo a un \"camerarius\" o governatore. A ricordo dell\u2019evento papa Giulio II volle che si realizzasse un nuovo portone in legno per la basilica del Monastero composto da formelle tante quante erano i castelli sottomessi all\u2019abate del Monastero. Sulla prima di esse fu ritratto il castello e inciso il nome Castrum Longoni. C\u2019\u00e8 un'enigmatica frase latina che compare sul nuovo portale d\u2019ingresso, definita dallo storico Paolo Desantis \u201cuna iscrizione di barbaro latino!\u201d.\nDalla fondazione longobarda, fino al declino dello Stato Pontificio, Longone \u00e8 stato sempre considerato centro amministrativo, giudiziario e finanziario di tutto il territorio. Ancora oggi \u00e8 possibile riconoscere la Piazza del Governo, il Palazzo governativo con lo stemma episcopale sul portone d\u2019ingresso, gli appartamenti, compresa la sala per il ballo, la curia per il notaio e l\u2019archivio. Nel rione Mandria appare massiccio e turrito il palazzo Giudiziario e vicino la sede del Bargello (il Maresciallo di oggi), e degli Sbirri, le carceri maschili e femminili e nei pressi il forno del pan venale. Nel rione Piazzetta sono visibili gli antichi magazzini del Monte frumentario, hostaria entro le mura, macello, vendita di pan venale (pane prezzato). Il castello popolare ha una doppia porta d\u2019ingresso, con in mezzo la Dogana. La seconda porta \u00e8 in pietra squadrata con la data 1668, l\u2019effige dei santi protettori e la scritta Comunit\u00e0 di Longone. Nella richiesta di rifacimento della porta si diceva che doveva essere \u201cdi pietra con porte di bone ferrate e serrature perch\u00e9 occorre serrar la notte stando in luogo di confine col Regno e dove risiede la Corte\u2026\u201d Le due ante vennero tolte nel 1840, per essere rifatte, ma non abbiamo prove che ne attestino il ripristino; restano ora solo i cardini di bona fattura, forgiati dai fabbri ferrai di Vallecupola. Da uno storico del luogo si apprende che i chiodi per fissare le impalcature nella costruzione della Basilica di San Pietro furono forgiati dai fabbri ferrai di Vallecupola. Abbiamo individuato nell\u2019abside della chiesa parrocchiale del paese un dipinto (del 1554) rappresentante la Sibilla Cumana simile a quello della Cappella Sistina: che non sia quell\u2019opera un canale di comunicazione con Michelangelo o della sua Bottega come espressione di gratitudine per i chiodi forgiati per l\u2019edificazione di S. Pietro? Il titolo di Capo assegnato al Castello pone Longone in uno stato di privilegio sugli altri castelli modificando l\u2019antica denominazione di San Salvatore Maggiore di Castel Longone con la nuova espressione di Longone capo di San Salvatore Maggiore.\nSotto al Colle di Longone posto davanti alla prima porta del castello vi era l\u2019Albergo Fuoriporta dove era possibile albergare e lasciare le giumenta anche di notte.\nLa Festa Patronale di Longone, dei Santi Cosma e Damiano, che viene festeggiata il 26, 27 settembre, un tempo coinvolgeva tutti i castelli dell\u2019abbazia di San Salvatore Maggiore. Nel 1681 l\u2019arciprete di Longone Don Corinzio Liberali cos\u00ec espone all\u2019abate interrogante l\u2019evento della processione di quella ricorrenza: \u201c\u2026il giorno della Festa, raduno il popolo nella chiesa di S. Maria, metto in ordine la Processione\u2026i sacerdoti possono ascendere alla quantit\u00e0 di 50 incirca ai quali oltre l\u2019elemosina di un giulio ciascuno, sono pasteggiati a spese di codesta Comunit\u00e0\u201d. Nella delibera del Comune del 3 ottobre 1861 viene disposto: \u201c\u2026si \u00e8 risolto di intavolare nel preventivo comunale la somma di scuti 40 per celebrare la Festa dei nostri Santi Martiri\u2026tanto per la devozione che si professa che per l\u2019onore della Patria\u201d.\nLongone si onora di aver dato i Natali all\u2019Eroe Attilio Verdirosi, titolare della omonima Caserma Militare di Rieti. Attilio \u00e8 nato a Longone il 1\u00ba luglio 1873 e morto da eroe a Losson della Battaglia, frazione di Meolo, il 19 giugno 1918. Tra le due comunit\u00e0 di Meolo e di Longone esiste una tradizionale amicizia con scambi di visite iniziate ai tempi del sindaco di Longone Antonio Camagna, e del prof. Oliviero Pillon, gi\u00e0 sindaco di Meolo e presidente della Provincia di Venezia. La Commemorazione degli Eroi di Longone viene fatta il 28 settembre, il giorno successivo alla Festa dei Santi Martiri Cosma e Damiano. Nel giugno del 2018, ricorrenza del centenario della Vittoria della Grande Guerra \u00e8 stato inaugurato il monumento all\u2019eroe Attilio Verdirosi opera dello scultore longonese prof. ing. Luca Rampazzi.\n\"Si sta come d\u2019autunno sugli alberi le foglie\"\nPregnante similitudine che equipara i soldati alle foglie autunnali temporanee come l\u2019esistenza umana durante la guerra. (Giuseppe Ungaretti composizione in trincea del luglio 1918)\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera \u00e8 di 50 persone, la nazionalit\u00e0 pi\u00f9 rappresentata \u00e8 quella rumena, con 24 cittadini residenti.\nInfrastrutture e trasporti.\nMobilit\u00e0 urbana.\nLongone Sabino \u00e8 collegata a Rieti tramite il servizio di Autobus Cotral.\nAmministrazione.\nNel 1923 passa dalla provincia di Perugia in Umbria, alla provincia di Roma nel Lazio, e nel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Rieti, Longone Sabino passa a quella di Rieti."}
{"id": "32803", "revid": "92455241", "url": "https://it.wikipedia.org/wiki?curid=32803", "title": "Governi Stolypin e Kokovcov", "text": "I governi Stolypin e Kokovcov rappresentano una fase cruciale della storia della Russia che va dal 21 luglio 1906 al 12 febbraio 1914.\nIl fallimento della seconda Duma.\nAlle elezioni per la seconda Duma parteciparono anche i partiti della sinistra che, uniti agli indipendenti della stessa area politica, conquistarono la maggioranza dei seggi. Al secondo posto si afferm\u00f2 una labile coalizione dei Cadetti con i gruppi nazionalisti. Anche questa seconda Duma non riusc\u00ec a superare gli ostacoli incontrati dal primo parlamento e fu sciolta nel giugno del 1907.\nPer le successive elezioni il governo Stolypin introdusse notevoli modifiche alla legge elettorale riducendo in modo massiccio il potere elettorale delle classi popolari e dei non russi e aumentando quello della nobilt\u00e0. Questa mossa gli fu possibile grazie al clima di controrivoluzione che era riuscito a instaurare, si tenga conto che negli anni seguenti al 1905 ben 4500 rivoluzionari vennero condannati a morte e impiccati, al punto che la corda del boia veniva chiamata \"la cravatta di Stolypin\". Nella nuova Duma, eletta nell'autunno del 1907, gli Ottobristi ottennero, ovviamente, una schiacciante maggioranza.\nLa terza Duma.\nMalgrado la sua composizione anche questa Duma riusc\u00ec ad essere in disaccordo con il governo su svariate questioni comprendenti la composizione dello stato maggiore della marina, lo statuto di autonomia della Finlandia, l'introduzione del sistema degli zemstvo nelle province occidentali, la riforma delle corti di giustizia contadine e l'organizzazione di associazioni sindacali operaie sotto il controllo della polizia. In queste dispute la Duma, con l'appoggio delle famiglie appartenenti alla nobilt\u00e0 e agli alti ranghi della burocrazia fu spesso pi\u00f9 conservatrice del governo mentre in altre occasioni si attest\u00f2 a difensore della costituzione. La quarta Duma eletta nel 1912 fu simile nella composizione anche se una frazione degli Ottobristi si divise dalla destra per unirsi alla politica del centro.\nLa riforma agraria di Stolypin.\nLa pi\u00f9 importante iniziativa di Stolypin fu il suo programma di riforma agraria. Questa aveva come obiettivo l'abolizione della propriet\u00e0 comune della terra nei villaggi (\"mir\") attraverso la divisione delle terre comuni tra i contadini. Il progetto metteva in conto che una grande massa di questi, avendo ricevuto appezzamenti insufficienti per sopravvivere, avrebbe dovuto vendere la propria terra diventando bracciante o riserva di manodopera per l'industria, a vantaggio di piccoli imprenditori agricoli che avrebbero potuto acquistare le terre per meno del loro valore. Stolypin sperava che questa riforma avrebbe creato una classe di proprietari terrieri conservatori e fedeli allo Zar. La maggior parte dei contadini non volle perdere la sicurezza della propriet\u00e0 comune o permettere che estranei acquistassero le terre del loro villaggio. Nel 1914 solamente il 10% delle comunit\u00e0 contadine ( \"mir\") erano state sciolte.\nEconomia.\nNon di meno l'economia ebbe una ripresa tra il 1907 e il 1914 grazie anche alla formazione di cooperative rurali, di banche e alla nascita di una generazione di capitalisti russi. Nel 1914 la produzione di acciaio eguagli\u00f2 quella della Francia e dell'Impero austro-ungarico e il tasso d'incremento dell'economia russa fu uno dei maggiori in tutto il mondo. Bench\u00e9 il debito estero rimanesse estremamente elevato esso diminu\u00ec percentualmente sul prodotto nazionale lordo grazie anche all'attivo della bilancia commerciale con l'estero. Nel 1911 Stolypin cadde vittima di un attentato e venne rimpiazzato dal ministro delle Finanze Vladimir Nikolaevi\u010d Kokovcov. Il nuovo primo ministro bench\u00e9 prudente e abile ebbe l'appoggio dello zar ma non riusc\u00ec a contrastare le potenti fazioni di corte che dominavano il governo.\nLa politica interna.\nGli storici hanno molto dibattuto se la Russia ebbe le potenzialit\u00e0 per sviluppare un governo costituzionale tra il 1905 e il 1914. Parte del fallimento di questo obiettivo pu\u00f2 sicuramente essere attribuito allo zar che non volle deporre il proprio ruolo di autocrate e suddividere il potere. Manipolando le leggi sul diritto di voto il governo ottenne via via una Duma pi\u00f9 conservatrice ma sempre meno rappresentativa. Comunque molto spesso il governo stesso scavalc\u00f2 la Duma e govern\u00f2 attraverso decreti.\nDurante tutto questo periodo la politica del governo verso i progressisti fu di pura repressione. Gli storici hanno a lungo dibattuto se le riforme di Witte e Stolypin, attuate pienamente, avrebbero potuto salvare l'Impero Russo. Comunque la politica reazionaria della corte unita al quasi totale isolamento dello zar e della burocrazia dal resto della societ\u00e0 ostacolarono qualsiasi riforma.\nLa continua violazione dei diritti civili e il controllo del regime sul sistema giudiziario unito al divieto di organizzazione dei lavoratori crearono le condizioni favorevoli per lo scoppio rivoluzionario del 1917. Neppure la Chiesa ortodossa era lasciata libera di organizzarsi liberamente e discriminazioni e pogrom colpirono i cattolici polacchi, gli ebrei, gli uniati ucraini e i vecchi credenti."}
{"id": "32805", "revid": "38427", "url": "https://it.wikipedia.org/wiki?curid=32805", "title": "Momperone", "text": "Momperone (\"Mompr\u00f2n\" in piemontese) \u00e8 un comune italiano di 205 abitanti della provincia di Alessandria nell'alta val Curone in Piemonte.\nStoria.\nFin dall'epoca longobarda il territorio \u00e8 fra i possedimenti dell'Abbazia di San Colombano di Bobbio, inserito nel territorio della corte monastica di Casasco. \nCitato per la prima volta in un documento del 1220, dove viene confermato la potest\u00e0 giurisdizionale dei vescovi di Tortona, che lo assegnarono in feudo alla famiglia Malaspina.\nPass\u00f2 poi alla famiglia Frascaroli fino al 1466, quando pass\u00f2 per matrimonio ai Guidobono Cavalchini.\nIl comune fu aggregato al comune di Brignano-Frascata nel 1928 per ritornare autonomo nel 1947.\nL'abitato di Momperone, olim Mompolono, era anticamente centro di numerose frazioni; situato alla destra del torrente Curone su un dolce declivio ai piedi di un colle boscoso faceva parte del Comitato di Tortona al quale, dopo essere stato feudo dei Malaspina e dei Frascarolo, fu riconfermato da Federico II con diploma 24 novembre 1220 (\"Chartarium\", 146).\nPer circa duecento anni, sino cio\u00e8 al 9 novembre 1412 anno in cui il duca Filippo Maria Visconti lo investiva a Perino Cameri da Tortona (\"Diz. Feud.\", 1031), Momperone fu affidato in signoria al consortile di una famiglia che del luogo assunse il nome, in origine solo predicato.\nLa prima voce della cronologia si riferisce a Girardo de Mompolone che il 9 agosto 1192 \u00e8 teste in istrumento con cui Arlino di Montaldo cede al Comune di Tortona ogni suo diritto sul castello di Serravalle (\"Chartarium\", 60); lo stesso appare come credendario in atto del 31 luglio 1210 con quale Assalito di Mongiardino si sottomette al comune tortonese (id., 33); in Tortona Enrico di Montepolono il 1\u00ba dicembre 1233 cede al monastero di Rivalta diritti su Enrico da Milano (\"Cartari di Rivalta\", I, 76); nella seduta del 6 gennaio 1235 podest\u00e0, consoli e Consiglio generale, al quale sedeva Enrico, deliberano la nomina di Lantelmo di Casei a Procuratore del Comune di Tortona per la pace con Comune di Genova, affidando allo stesso l'incarico di eleggere gli arbitri sulle questioni tortonesi (\"Chartarium\", 196 e 199).\nPropriet\u00e0 degli eredi di Ugone di Momperone in territorio tortonese confinano con terreni che Contessa vedova di Tebaldo Opizzoni il maggio 1257 vende alla cappellania della Vergine delle Confessioni nella cattedrale della citt\u00e0 (\"Carte Capitolari\", II, 224); il 12 giugno 1247 Simone di Mompolono vende terreni in Pecorara ai gi\u00e0 signori di Arquata secondo la convenzione stipulata con Comune di Tortona (\"Chartarium\", 231).\nEsercitarono il notariato Giacomino di Enrico a Porta S. Quirico, Francesco figlio di Giacomino, Giovanni figlio di Francesco, ed Antonio tutti in Tortona nel XVI secolo come rilevasi dalla \"Matricola dei notai che rogarono nel Tortonese dal XIV al XVIII secolo\".\nNel marzo del 1235 il Comune di Tortona acquista dai rispettivi feudatari il castello e luogo di Grondona i cui abitanti si sottomettono a detto Comune: l'atto tuttavia venne perfezionato solamente il 3 gennaio 1349 rogato dal notaio Jacobino di Mompellone di cui sopra (Costa, \"Cronaca di Tortona\", 85).\nAderendo alla costituzione del Corpo dei Militi, il comune di Tortona con atto consolare del 15 maggio 1327 ascrive all'ordine equestre le famiglie preminenti della citt\u00e0 e distretto, tra cui quella dei signori di Momperone, elencandone i nominativi a p. 44 degli \"Statuti Tortonesi\".\nL'investitura di Momperone ai Camera lascia supporre che i titolari si siano estinti tra il XIV ed il XV secolo poich\u00e9 da tale epoca mancano di essi notizie e riferimenti.\nFRAMMENTO GENEALOGICO\nENRICO DI MOMPERONE\nGIACOMINO\n1349: Notaio di Tortona e Porta S. Quirico\nFRANCESCO\nNotaio di Tortona\nGIOVANNI\nNotaio di Tortona\nSimboli.\nLo stemma del Comune di Momperone \u00e8 stato concesso con decreto del presidente della Repubblica del 2 febbraio 2007.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
{"id": "32807", "revid": "399", "url": "https://it.wikipedia.org/wiki?curid=32807", "title": "Filippo l'Arabo", "text": "Sono poche le notizie sui cinque anni e mezzo di regno di questo imperatore nato di umili origini e passato alla storia per aver celebrato il primo millennio di Roma e per la sua origine araba. Dopo una breve campagna sul fronte danubiano, di nuovo in subbuglio per la minaccia delle popolazioni germaniche, Filippo si rec\u00f2 a Roma per consolidare i rapporti con il senato e per celebrare con grande sfarzo, il 21 aprile 247, le feste del millenario di Roma. Sui confini, per\u00f2 la situazione fu drammatica, i Goti passarono il Danubio e invasero la Mesia. Vari usurpatori vennero acclamati dalle truppe. Cos\u00ec nel 249 anche il regno di Filippo termin\u00f2 nel sangue e il suo posto fu preso dal senatore Messio Decio, comandante delle truppe sul fronte danubiano.\nBiografia.\nOrigini famigliari.\nPoco si sa della sua vita e carriera politica precedenti all'elevazione al trono. Marco Giulio Filippo nacque a \"Trachontis\" (l'odierna Shahba, in Siria), un piccolo centro sito a circa 89\u00a0km a sud-est di Damasco, nell'Arabia Petrea, che, a seguito della sua ascesa al trono imperiale, ridenomin\u00f2 in proprio onore \"Philippopolis\". Suo padre era Giulio Marino, un cittadino romano locale, forse di una certa importanza (alcune fonti lo indicano quale figlio di un oscuro predone o di uno sceicco del deserto), mentre il nome della madre non ci \u00e8 pervenuto. Alcune fonti riportano che fosse fratello di Gaio Giulio Prisco, prefetto del pretorio sotto Gordiano III. Negli anni 230, Filippo spos\u00f2 Marcia Otacilia Severa, dalla quale ebbe poi, nel 238, un figlio di nome Marco Giulio Severo Filippo.\nAscesa al trono (244).\nNel 243, durante la campagna sasanide di Gordiano III, il prefetto del pretorio, Timesiteo, mor\u00ec in circostanze poco chiare. Su suggerimento dell'altro prefetto, Gaio Giulio Prisco, Gordiano nomin\u00f2 Filippo successore di Timesiteo, permettendo cos\u00ec ai due fratelli di controllare il giovane imperatore e quindi l'impero come reggenti di fatto. Inoltre, il favore dei soldati verso Gordiano cominciava a dissolversi lentamente a causa del ritardo nell'arrivo delle forniture.\nA seguito dell'esito incerto della battaglia di Mesiche (vicino Ctesifonte), Gordiano III ordin\u00f2 il ritiro dell'esercito, ma mor\u00ec durante il viaggio (le fonti sasanidi, che affermano che Gordiano mor\u00ec durante la battaglia, non sono considerate attendibili). Filippo probabilmente, appena assunse la carica di prefetto, fu preso dall'ambizione di occupare il potere imperiale e, pertanto, foment\u00f2 lo scontento dei soldati, ormai inclini alla rivolta. Si racconta che, quando vide che gli approvvigionamenti dell'esercito erano sufficienti, mentre l'Imperatore si trovava con le armate tra Carre e Nisibis, ordin\u00f2 alle navi che trasportavano i rifornimenti ai soldati lungo l'Eufrate, di avanzare verso l'interno, affinch\u00e9 l'esercito oppresso dalla fame e dalla mancanza di viveri si ribellasse. Il piano di Filippo riusc\u00ec. Zosimo racconta che i soldati circondarono Gordiano e, ritenendolo quale unico responsabile della loro rovina, lo uccisero. Dopo l'assassinio, Filippo fu proclamato imperatore, ma fece poi divinizzare Gordiano.\nRegno (244-248).\nLa morte improvvisa dell'Imperatore, a cui i soldati costruirono poi un cenotafio presso \"Circesium\" (sulla riva dell'Eufrate, in localit\u00e0 Zaitha), non sappiamo se in battaglia o per mano del suo successore Filippo, determinarono il ritiro delle armate romane, una pace giudicata da Zosimo disonorevole, e, probabilmente, la perdita di parte della Mesopotamia e dell'Armenia (potrebbe darsi che Filippo riuscisse a conservare la Mesopotamia, ma fu costretto a detenere un controllo solo nominale dell'Armenia), sebbene lo stesso Filippo si sentisse autorizzato a fregiarsi del titolo di \"Persicus maximus\". Le \"Res Gestae Divi Saporis\", epigrafe propagandistica dell'imperatore sassanide, raccontano:\nL'Oriente romano fu, quindi, affidato da Filippo al fratello, Gaio Giulio Prisco, nominato \"Rector Orientis\", mentre la linea difensiva in Mesopotamia/Osroene era riorganizzata attorno alle citt\u00e0/roccaforti di \"Nisibis\", \"Circesium\" e \"Resaina\".\nIntenzionato a non ripetere gli errori degli usurpatori precedenti, si convinse a tornare a Roma per consolidare la sua posizione nei confronti del Senato, ed inviando nella citt\u00e0 messaggeri ad annunziare la morte di Gordiano per malattia. Filippo riusc\u00ec a stabilire buone relazioni col Senato e manifest\u00f2 l'intenzione di governare con moderazione. Nell'Urbe giunse nel luglio del 244, dove fu confermato imperatore dal Senato. Nel tentativo poi di rafforzare ulteriormente la propria posizione, assegn\u00f2 i pi\u00f9 importanti posti di comando ai suoi parenti pi\u00f9 stretti: nomin\u00f2 il suo giovane figlio, Marco Giulio Severo Filippo, \"Cesare\" prima ed \"Augusto\" poi (rispettivamente nel 246 e nel 247, stando a quanto riportano alcune fonti), suo fratello comandante delle armate orientali, il cognato Severiano comandante delle legioni di stanza in Mesia ed in Macedonia, e sua moglie Marcia Otacilia Severa ricevette il titolo di augusta. Fece poi divinizzare suo padre, Giulio Marino, sebbene non fosse mai stato un imperatore.\nAurelio Vittore racconta che Filippo fece subito scavare un grande bacino idrico al di l\u00e0 del Tevere, per raccogliervi l'acqua in modo da ovviare alla scarsit\u00e0 della stessa in quel lato del fiume. A partire dal 245 fu costretto a combattere numerosi popoli lungo il limes danubiano: i Carpi della Dacia libera ripresero a compiere incursioni al di l\u00e0 del Danubio, nel territorio della Mesia Inferiore, dove n\u00e9 Severiano, n\u00e9 il locale governatore provinciale poterono fermare gli invasori. Alla fine del primo anno di guerra, dovette intervenire lo stesso Filippo, il quale nel 246 riport\u00f2 un grande successo contro la trib\u00f9 germanica dei Quadi lungo il fronte pannonico, grazie al quale gli fu attribuito l'appellativo di \"Germanicus maximus\". Nel 247, l'offensiva romana riprese lungo il fronte del basso corso danubiano contro i Carpi, tanto che gli furono tributati nuovi onori e l'appellativo di \"Carpicus maximus\" \u00c8 proprio a questo periodo che apparterrebbe l'istituzione di un comando militare generale e centralizzato per l'intera frontiera del medio e basso Danubio che avrebbe dovuto comprendere, pertanto, le province di Pannonia inferiore, Mesia superiore e inferiore, oltre alle Tre Dacie, a Sirmio. A capo di questo distretto militare fu posto Tiberio Claudio Marino Pacaziano.\nNel 248 una nuova incursione di Goti, ai quali era stato rifiutato il contributo annuale promesso a suo tempo da Gordiano III, e di Carpi loro associati, port\u00f2 ancora una volta devastazione nella provincia di Mesia. La fonte Giordano ancorch\u00e9 di dubbia neutralit\u00e0 riporta:\nL'invasione alla fine fu quindi fermata dal generale di Filippo l'Arabo, Decio Traiano, presso la citt\u00e0 di Marcianopoli, che era rimasta sotto assedio per lungo tempo. La resa fu anche possibile grazie a una tecnica ancora rudimentale da parte dei Goti in fatto di macchine d'assedio. \nNell'aprile del 248, Filippo ebbe l'onore di presiedere le celebrazioni dei mille anni di Roma, fondata nel 753 a.C. Secondo le relazioni contemporanee, i festeggiamenti furono splendidi, includendo giochi spettacolari e rappresentazioni teatrali in tutta la citt\u00e0. L'evento fu celebrato anche dalla letteratura, con molte pubblicazioni fra cui \"Storia di un millennio\" di Quadrato, scritta per l'occasione.\nNel medesimo periodo scoppiarono una serie di rivolte: in Oriente, un certo Marco Iotapiano si scaten\u00f2 contro il governo oppressivo e la tassazione troppo elevata nei territori governati dal fratello di Filippo, Prisco; in Mesia ed in Pannonia, Tiberio Claudio Marino Pacaziano fu acclamato imperatore dalla truppe; ed infine fu la volta di altri due usurpatori, Silbannaco in Gallia (la cui rivolta fu sedata dal futuro imperatore Decio) e Sponsiano in Dacia, fomentatori di altrettante rivolte, anch'esse finite nel nulla.\nCaduta (249).\nFilippo, turbato dalle numerose rivolte scoppiate un po' ovunque, chiese aiuto al Senato per meglio affrontare la situazione, anche accettando di essere deposto, qualora non fossero d'accordo con il suo operato. Poich\u00e9 nessuno degli astanti rispondeva in merito, Gaio Messio Quinto Decio, uomo di nobile famiglia e grande dignit\u00e0, stimato e dotato di grandi virt\u00f9, replic\u00f2 che le sue preoccupazioni erano prive di fondamento. E, bench\u00e9 quanto previsto da Decio si verificasse puntualmente e tutte le rivolte venissero sedate senza molta fatica, Filippo continuava ad essere preoccupato, conoscendo l'odio dei soldati delle regioni dove erano scoppiate le rivolte. Dunque, esort\u00f2 Decio a prendere il comando delle province di Mesia e Pannonia ed a punire tutti coloro che avevano osato dare il proprio appoggio a Pacaziano. I soldati di quelle regioni, per\u00f2, vedendo che Decio doveva perseguire i colpevoli, pur di evitare il pericolo di essere puniti, decisero di proclamare lo stesso Decio Imperatore, avendo lo stesso non solo una miglior esperienza politica, ma anche militare, dello stesso Filippo (primavera del 249).\nDecio, ricevuto dai soldati, fu costretto ad assumere la porpora imperiale. Frattanto a Roma, Filippo, venuto a sapere della proclamazione di Decio da parte delle truppe, decise di riunire le sue legioni e marciare contro l'usurpatore. Ma i soldati di quest'ultimo, pur sapendo che le forze nemiche erano superiori, non mancarono di coraggio, confidando molto nell'abilit\u00e0 del loro comandante. I due eserciti si scontrarono presso Verona all'inizio dell'estate. Decio riusc\u00ec a battere Filippo, grazie alla miglior abilit\u00e0 tattica. L'imperatore mor\u00ec sul campo di battaglia (non \u00e8 chiaro se in battaglia o per mano dei suoi stessi soldati, desiderosi di ingraziarsi il nuovo imperatore). Quando la notizia raggiunse Roma, Severo Filippo, l'erede undicenne di Filippo, nominato \"Cesare\", fu a sua volta assassinato, sgozzato dalla guardia pretoriana. In questo modo, Decio ottenne il potere imperiale.\nFilippo imperatore cristiano?\nEusebio di Cesarea racconta, nella sua \"Storia ecclesiastica\", che Filippo era cristiano e di aver sentito dire che un vescovo avrebbe proibito a Filippo di unirsi alla preghiera pasquale prima di essersi confessato; Giovanni Crisostomo afferma che Filippo fu il primo imperatore cristiano e che Babila, vescovo di Antiochia, avrebbe proibito di unirsi alla preghiera pasquale a un imperatore; Babila sarebbe poi morto durante le persecuzioni contro i cristiani di Decio, ordinate, secondo Eusebio, proprio in opposizione a Filippo. Sempre Eusebio, infine, riporta una lettera scritta da Origene a Marcia Otacilia Severa.\nLa conversione al cristianesimo di Filippo \u00e8 dubbia (si veda l'uccisione di santa Apollonia durante il regno di Filippo l'Arabo, nell'ambito di una sommossa popolare anticristiana cui parteciparono pure soldati dell'impero) dato che altri scrittori non cristiani non ne fanno menzione e dato che, durante il regno di Filippo, si continu\u00f2 a praticare la religione romana tradizionale di Stato. L'affermazione di Eusebio \u00e8 probabilmente motivata dalla tolleranza dimostrata da Filippo nei confronti dei cristiani, specie se confrontata alle persecuzioni ordinate dal suo successore Decio."}
{"id": "32809", "revid": "57872", "url": "https://it.wikipedia.org/wiki?curid=32809", "title": "Arzana", "text": "Arzana (\"\u00c0rthana\" in sardo) \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nArzana sorge a circa 670 m sul livello del mare, nella subregione barbaricina dell'Ogliastra e raggiunge gli 800 m nella parte alta del paese. Dall'abitato si scorge la piana ogliastrina con una visuale panoramica del mar Tirreno nel tratto del golfo di Arbatax.\nLa parte pi\u00f9 montuosa del territorio \u00e8 occupata in buona parte da boschi di leccio e quercia da sughero, piante largamente diffuse nelle zone interne della provincia ogliastrina. Nel comune di Arzana \u00e8 posta la vetta pi\u00f9 alta della Sardegna: punta la Marmora, e con essa raggiunge la sua maggiore escursione altimetrica (0-1834m).\nIl clima \u00e8 piuttosto freddo con inverni rigidi ed estati miti, numerose le precipitazioni (spesso a carattere nevoso).\nStoria.\nNel territorio di Arzana si trovano numerose testimonianze dell'et\u00e0 nuragica, quando l'area era popolata da trib\u00f9 degli Iliensi. Il villaggio di Ruinas, posto nel cuore del Gennargentu, \u00e8 il pi\u00f9 importante monumento archeologico del paese. Altre tracce di popolazioni che hanno abitato il territorio del Gennargentu note sono le rovine di Bidda Silis\u00e8, Cortes de Maceddu, Adana.\nDurante il medioevo Arzana era una villa (\"bidda\" in lingua sarda) del giudicato di Cagliari. Apparteneva alla curatoria dell'Ogliastra.\nDopo la distruzione di questo stato, avvenuta nel 1258 ad opera dei pisani e dei loro alleati sardi, l'Ogliastra, e quindi anche Arzana, divenne un possedimento di Giovanni Visconti, che era anche giudice di Gallura. Sul finire del XIII secolo, caduti in disgrazia i Visconti di Pisa, i possedimenti appartenenti a questa famiglia passarono sotto l'amministrazione diretta dalla Repubblica di Pisa, mentre nel 1297 il papa concesse ai re d'Aragona la corona del Regno di Sardegna e Corsica.\nDurante il periodo della conquista aragonese della Sardegna l'ammiraglio Francesco Carroz intervenne sulla costa ogliastrina per scacciare i pisani dalle fortificazioni costiere fin dal 1324, anno successivo a quello dello sbarco in Sardegna dell'infante Alfonso. Berengario Carroz divenne il primo conte di Quirra e dell'Ogliastra. Secondo Vittorio Angius (che ne parla nel Dizionario degli Stati Sardi) questi possedeva la villa di Arzana nel 1355. In seguito i paesi dell'Ogliastra rimasero sotto la signoria delle varie casate che si alternarono nel possesso del sistema di feudi detto Marchesato di Quirra o Chirra. L'ultima famiglia di feudatari di Arzana fu quella degli Osorio-Nules, che nel 1839, nell'ambito dell'abolizione dei diritti feudali, avvenuta all'epoca in Sardegna, rinunciarono ai loro diritti sul paese in cambio di una indennit\u00e0, per cui il paese divenne un comune amministrato da un sindaco e da un consiglio comunale.\nIl periodo a cavallo tra XVI e XVII secolo fu segnato dalla lotta per il possesso del territorio di due villaggi abbandonati, Silis\u00e8 e Orruinas. Secondo la tradizione la popolazione di questi paesini del Gennargentu pi\u00f9 interno era stata costretta ad abbandonare i propri monti per sfuggire ad una pestilenza e solo gli arzanesi avevano dato asilo ad essa, ottenendo il diritto di unire i pascoli di Silis\u00e8 e Orruinas ai propri. La comunit\u00e0 di Desulo, una villa demaniale, che sorgeva vicino al territorio, contestava questo diritto e cerc\u00f2 di opporsi sia per vie legali, intentando una serie di cause contro la villa di Arzana, sia per vie di fatto. Secondo lo storico locale Flavio Cocco solo nel 1691 i confini tra Arzana e Desulo furono fissati in modo definitivo.\nNel 1807 Arzana entr\u00f2 a far parte della provincia d'Ogliastra e dal 1821 al 1859 appartenne a quella di Lanusei. Durante questo periodo ebbe il ruolo di capoluogo del Mandamento che comprendeva i comuni di Lanusei, Ilbono, Elini e Villagrande. Anche nel XVIII secolo, prima dell'istituzione delle prefetture, il paese era stato sede del Maggiore di Giustizia, un organo dell'amministrazione feudale, di derivazione giudicale, competente per questo gruppo di comuni.\nNel 1900 Arzana diede i natali al pittore Stanis Dessy e al politico Anselmo Contu, primo presidente del Consiglio regionale sardo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 19 persone (0,77%).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata ad Arzana \u00e8 il campidanese ogliastrino, con alcune influenze della variante barbaricina.\nGeografia antropica.\nIl territorio comunale comprende anche l'isola amministrativa di \"Accettori\", avente una superficie di 27,22\u00a0km\u00b2.\nInfrastrutture e trasporti.\nFerrovie.\nIl territorio comunale \u00e8 attraversato dalla ferrovia Mandas-Arbatax dell'ARST, dal 1997 utilizzata esclusivamente per il servizio turistico Trenino Verde. Tre le stazioni presenti nel comune: quella di Arzana, ubicata a sud-ovest del centro abitato, rappresenta lo scalo di riferimento per il paese; sono inoltre comprese nel territorio comunale la stazione di Villagrande, al servizio principalmente della limitrofa Villagrande Strisaili, e quella di Sella Elecci, nelle campagne a nord-est dell'abitato. Tutti e tre gli scali sono utilizzati principalmente tra la primavera e l'autunno, con un impiego quasi quotidiano durante l'estate."}
{"id": "32810", "revid": "1731168", "url": "https://it.wikipedia.org/wiki?curid=32810", "title": "Atzara", "text": "Atzara (\"Atz\u00e0ra\" in sardo) \u00e8 un comune italiano di abitanti della provincia di Nuoro in Sardegna.\nStoria.\nL'area fu abitata fin dal Neolitico, per la presenza sul territorio di alcuni nuraghi.\nSituato nella regione del Mandrolisai, il borgo originario risale agli anni intorno al 1000 e sorse presso la fonte di \"Bingia de giosso\", tuttora esistente. Il centro storico \u00e8 suddiviso negli antichi rioni di \"Su Fruscu\", \"Lodine\", \"Montiga e josso\", \"Montiga e Susu\", \"Sa Cora Manna\", \"Su Cuccuru de Santu Giorgi\" e \"Tz\u00f9ri\", con vecchie case e gli edifici di carattere pi\u00f9 monumentale costruiti prevalentemente in granito.\nNel medioevo appartenne al giudicato di Arborea, inserito nella curatoria del Mandrolisai. Alla caduta del giudicato (1420) pass\u00f2 sotto il dominio aragonese e venne incorporato nell'Incontrada di Mandrolisai. Nel 1711 venne unito alla contea di San Martino, feudo dei Valentino, ai quali fu riscattato nel 1839 con la soppressione del sistema feudale, per cui divenne un comune amministrato da un sindaco e da un consiglio comunale.\nMonumenti e luoghi d'interesse.\nArchitetture religiose.\nDi una certa importanza la chiesa di San Giorgio, edificata anteriormente al 1205. Caratteristica \u00e8 la chiesa parrocchiale di Sant'Antioco martire della fine del XV secolo, con semplice facciata liscia e grande rosone centrale, in stile gotico aragonese. La torre campanaria \u00e8 precedente e di stile romanico. Nei pressi il palazzo signorile di epoca aragonese, detto \"de Su Conte\". Anche la casa parrocchiale, poco distante appartiene a questo periodo.\nAll'interno del territorio comunale si trovano anche la chiesa di Santa Maria de Giosso, e di Santa Maria de Susu, chiese campestri dedicata al culto di Maria. La chiesa di Santa Maria de Susu \u00e8 situata in localit\u00e0 Laon\u00ecsa, ad ovest del paese, lungo la vecchia strada che collegava Atzara con Belv\u00ec, ed \u00e8 l'unica testimonianza dell'ormai scomparso villaggio che sorgeva qui nel Medioevo.\nLa chiesa di Santa Maria Bambina, ricostruita negli anni '70, risale intorno all'anno 1000 ed \u00e8 collocata sulla strada provinciale per Samugheo.\nSiti archeologici.\nNei dintorni si conservano i resti di \"domus de janas\" (localit\u00e0 di Corongiu Senes), \"tombe dei giganti\" e il nuraghe di Abbagadda (ossia \"Acqua Calda\") il quale risulta essere il meglio conservato, con torre (o Mastio) centrale di circa 6\u00a0m di altezza. Altri nuraghi sono quelli di Ligios, di Ni' e Crobu, di Su Nurache, di Figos, di Su Pisu e di Suerg\u00e8du.\nMiniere.\n\u00c8 presente un'antica miniera di grafite e quarzo, nota come \"Sa miniera de su lapis\", inoltre \u00e8 presente una miniera di piccole dimensioni nella SS128 e una cava di Barite in attivit\u00e0 a met\u00e0 degli anni '80.\nLuoghi di interesse naturalistico.\nAtzara \u00e8 circondata da una natura selvaggia tipica dei territori della Barbagia ed \u00e8 caratterizzata da una distesa di boschi che rivestono i monti e le colline circostanti (queste ultime coltivate a vigneti), il paese si trova ad un'altitudine di 543 metri sul livello del mare, nel versante occidentale del Gennargentu, ed \u00e8 dominato dal monte \"Sa Costa\" che raggiunge i 782 metri s.l.m. e si trova a un passo dalle vette pi\u00f9 alte della Sardegna. La fauna \u00e8 molto varia e in certe zone del territorio di Atzara si possono incontrare anche i daini selvatici e i mufloni. Mentre i cinghiali, le volpi, i conigli, le lepri, le donnole, le martore, i ricci e molti altri animali sono presenti in tutto l'agro di Atzara in numero elevato. Vasta \u00e8 la variet\u00e0 di uccelli, compreso un piccolo numero di aquile reali, inoltre \u00e8 molto presente l'astore sardo che si rifugia nei monti circostanti ma anche nei pressi del centro abitato e si pu\u00f2 ammirare facilmente in volo.\nSociet\u00e0.\nLingue e dialetti.\nLa variante del sardo parlata ad Atzara \u00e8 riconducibile alla Limba de mesania.\nCultura.\nMusei.\nNel centro del paese si trova il Museo d'arte moderna e contemporanea Antonio Ortiz Echague, inaugurato nel 2000. Il museo nasce da un'idea del pittore atzarese Antonio Corriga, uno dei pi\u00f9 importanti artisti sardi contemporanei gi\u00e0 allievo di Filippo Figari, e dall'esigenza di trovare una giusta collocazione alla storia dei pittori che a vario titolo soggiornarono ad Atzara nel passato. Rispetto a questa storia si pu\u00f2 parlare di una vera e propria scuola di Atzara, che ha favorito lo sviluppo della pittura in Sardegna, un altro pittore atzarese di fama \u00e8 Vittorio Tolu, del quale il museo conserva diverse opere. La produzione artistica dei pittori spagnoli e sardi nei primi anni del secolo, rappresenta un patrimonio artistico di cui Atzara va fiera, e che ha contribuito a far conoscere il paese oltre i confini dell'isola. In alcune zone del paese si possono apprezzare dei murales, di cui uno dipinto dal muralista e pittore locale, Mauro Patta.\nIl costume tradizionale.\nI pittori che nei primi decenni del Novecento arrivarono ad Atzara, furono affascinati dai particolari colori del costume che veniva indossato da tutti nel paese, soprattutto quello femminile, caratterizzato da colori vivaci e accesi, e da un particolare copricapo chiamato \"Tiaggi\u00f2la\", ha attirato da sempre i fotografi e i pittori, per il fatto che esso non ha eguali in nessun altro costume isolano. Al giorno d'oggi il costume \u00e8 portato da molte donne anziane del paese, mentre gli uomini, hanno smesso di indossarlo a partire dal secondo dopoguerra.\nEconomia.\nProduzione vitivinicola.\nAtzara \u00e8 conosciuta sin dal medioevo per la produzione vitivinicola di eccellenza, grazie alla presenza di numerosi vigneti e di un microclima particolare, che da sempre hanno favorito la coltura della vite. A differenza delle altre aree della Barbagia, in cui la produzione di vino \u00e8 basata esclusivamente sul Cannonau, i vini prodotti ad Atzara, nascono da un misurato e sapiente dosaggio di diverse qualit\u00e0 di uve, fra le quali il Cannonau, la Monica e il Bovale Sardo, rappresentano le principali. Il Casalis nel 1855, descrive cos\u00ec il vino di Atzara:\nAl giorno d'oggi, il vino rappresenta ancora l'elemento principale dell'economia di Atzara, e attraverso il perfezionamento e l'aggiornamento delle tecniche produttive, ha ormai raggiunto un livello qualitativo superiore rispetto ai decenni passati anche grazie alla nascita di alcune cantine private, che fanno della qualit\u00e0 dei prodotti, e non della quantit\u00e0, la loro principale caratteristica.\nProduzione tessile.\nRinomata \u00e8 la produzione di tappeti, realizzati con la tecnica \"a pibiones\" e caratterizzati per la variet\u00e0 dei colori ed i temi geometrici.\nDa citare la presenza di un laboratorio di tinture naturali, che utilizza per i propri prodotti, appunto coloranti e tessuti naturali (Lana sarda per esempio).\nSport\nLo sport pi\u00f9 praticato \u00e8 il calcio, con l'AC Atzara militante nel campionato di seconda categoria, dai colori sociali \"rosso-blu\", che ha come sede il campo comunale \"Tradale\", e in passato \u00e8 stata presente una societ\u00e0 ciclistica, il \"Pedale Atzarese\"."}
{"id": "32811", "revid": "22416", "url": "https://it.wikipedia.org/wiki?curid=32811", "title": "Austis", "text": "Austis (\"A\u00f9stis\" in sardo) \u00e8 un comune italiano di 757 abitanti della provincia di Nuoro, in Sardegna. Si trova quasi nel centro esatto dell'isola.\nStoria.\nIl suo territorio abitato fin da tempi lontanissimi, \u00e8 ricco di testimonianze di frequentazioni umane risalenti all'et\u00e0 del bronzo (1700 a.C.), tesi questa, confermata dall'archeologia della civilt\u00e0 nuragica, nata e sviluppatasi in Sardegna, della quale i Nuraghi che costituiscono le sue vestigia pi\u00f9 eloquenti sono considerati come i monumenti megalitici pi\u00f9 grandi d'Europa.\nAbitata probabilmente dalla trib\u00f9 dei \"Nurensi\" o da quella dei \"Celsitani del Gennargentu\" che nel II secolo d.C. erano al comando dell'Esercito Imperiale Romano, Austis, nasce urbanisticamente, come \u201cstazzo\u201d, luogo di stazionamento, in epoca romano-augustea lungo la strada che da \u201cCaralis\u201d l'attuale Cagliari portava a Olbia passando per \u201cForum Traiani\u201d, oggi Fordongianus; fu una stazione militare romana contro le irruzioni dei barbaricini, ribelli a Roma e indipendenti, che Roma non riusc\u00ec mai a sottomettere del tutto.\nNel medioevo appartenne al Giudicato di Arborea, e fece parte della curatoria di Parte Barigadu (Barbariana - Porta di Barbagia).\nNel anno 1407 la \u201cCuratoria di Austis\u201d fa capo ai comuni di Teti e Tiana. Alla caduta del giudicato (1420) pass\u00f2 sotto il dominio aragonese e venne incorporato nella Signoria di Austis, feudo degli Amat. Dal 1607 al 1807 fece parte della prefettura di Sorgono. Nel 1839, con la soppressione del sistema feudale, il paese viene riscattato agli Amat per divenire un comune amministrato da un sindaco e da un consiglio comunale.\nNel 1845 passa alla prefettura di Busachi, e dal 1960 entra a far parte della XII comunit\u00e0 montana.\nLe prime fonti di censimento ufficiali risalgono al 1861 \u2013 anno dell'Unit\u00e0 d'Italia \u2013 quando Austis contava 668 abitanti, una crescita costante la porta a raggiungere i 1482 nel 1961.\nL'emigrazione degli anni sessanta, verso il Belgio, la Germania e la Francia, ma soprattutto quella degli anni successivi verso la Toscana \u00e8 causa di un forte spopolamento, che porta a contare nell'anno 2017, 816 abitanti.\nSociet\u00e0.\nLingue e dialetti.\nLa variante del sardo parlata ad Austis \u00e8 riconducibile alla Limba de mesania."}
{"id": "32813", "revid": "22416", "url": "https://it.wikipedia.org/wiki?curid=32813", "title": "Baunei", "text": "Baunei \u00e8 un comune italiano di abitanti della provincia di Nuoro nella subregione dell'Ogliastra nella Sardegna centro orientale.\nGeografia fisica.\nTerritorio.\nIl territorio di Baunei, punteggiato quasi ovunque da rocce calcaree, si distende nel tratto centro-orientale della Sardegna, nella provincia di Nuoro, un'area di cui rappresenta storicamente e geograficamente il confine a nord dell'Ogliastra, a ridosso di Codula Elune, un'area incontaminata che sfocia nell'omonima cala, pi\u00f9 nota ai turisti come cala Luna.\nL'agglomerato pi\u00f9 importante di Baunei si allunga su un costone calcareo esposto a sud-ovest, suddiviso dalla S.S. 125 (la cosiddetta \"Orientale Sarda\") che lo connette al quartiere di monte Colcau. A una distanza di 8\u00a0km si affaccia sul golfo di Arbatax la frazione di Santa Maria Navarrese, confinante con il borgo di Tancau sul Mare, frazione di Lotzorai.\nAnche se Baunei si apre sempre di pi\u00f9 a valorizzare turisticamente le sue coste, rimane il netto profilo montano del borgo principale, segnato dall'essere stato per secoli un paese di pastori e caprai. Nel particolare e ripido centro storico spicca la chiesa parrocchiale dedicata a san Nicola di Bari, il cui impianto seicentesco \u00e8 stato rimaneggiato nel corso del XX secolo. La chiesa \u00e8 caratterizzata da una copertura a cupola e da un portale ornato, separato dal corpo centrale con funzioni di finta facciata.\nUna scoscesa strada asfaltata lunga 4\u00a0km si distacca dalla SS 125 e raggiunge Pedra Longa, un pinnacolo aguzzo di roccia calcarea di 128\u00a0m che si erge come una guglia direttamente dal mare. Dietro di esso spiccano le cime dei monti Argennas (711\u00a0m), Giradili (757\u00a0m), Ginnirco (811\u00a0m), che si affacciano ripidissimamente sul Mar Tirreno.\nGrazie all'esposizione e all'altitudine di 480\u00a0m, Baunei si sporge sull'Ogliastra contemplando un anfiteatro di colline e montagne (fra le quali la punta S'Abbadorgiu) su cui si stagliano le vette pi\u00f9 alte del Gennargentu.\nQuasi tutto l'esteso territorio comunale, 216\u00a0km\u00b2, si sviluppa oltre i 400\u00a0m di altitudine, ed \u00e8 solcato da valli profonde e strette, le \"codule\", tracce di torrenti che sfociano sul mar Tirreno punteggiando estese e ripidissime pareti calcaree, tra falesie, calette, rupi, doline, canyon e valli carsiche. Nell'altopiano di Golgo si apre Su Sterru, la voragine carsica pi\u00f9 profonda d'Europa, nei cui pressi si trovano le antiche pozze denominate \"As Piscinas\" e la chiesa campestre dedicata a san Pietro.\nIn rapporto a questo territorio non particolarmente fertile, Baunei ha sempre bilanciato la sua economia fra terreni di propriet\u00e0 comunale e terreni di propriet\u00e0 privata, mantenendo pressoch\u00e9 incontaminati quasi 40\u00a0km di costa e un entroterra originale: tra zone dipinte di blu e di verde, \u00e8 uno dei tratti pi\u00f9 belli, aspri e selvaggi del litorale italiano, con qualit\u00e0 naturalistiche uniche nel mar Mediterraneo.\nIl patrimonio faunistico e naturalistico \u00e8 al centro di sentieri per il trekking, spesso non tracciati con segnavia, che richiedono un cauto approccio, dovuto alla conformazione e l'estensione del territorio stesso; la cosa ha fatto s\u00ec che oggi possiamo godere di paesaggi intatti, antichi e immutati. Fortunatamente le guide specializzate accompagnano ogni anno migliaia di esploratori attratti dai paesaggi aspri e dalla presenza di 120 insediamenti risalenti alla civilt\u00e0 nuragica, 20 tombe dei giganti, 5 templi d'adorazione, e altre opere megalitiche antichissime.\nLe poche spiagge si raggiungono via terra attraverso mulattiere oppure via mare lungo tratti di costa incantevoli. Le pi\u00f9 note sono: cala Mariolu (in sardo viene chiamata \"Ispuligidenie\" o \"Ispuligedenie\"\", cio\u00e8 pulci di neve) cala Goloritz\u00e9, Cala dei Gabbiani, Piscine di Venere, cala Elune (o cala Luna), cala Biriala, cala Sisine.\nLa flora deriva dalla foresta primaria mediterranea. Predomina la macchia mediterranea, con esemplari di leccio che contano diversi secoli di vita. Diffuso \u00e8 il ginepro, soprattutto nell'antica e intricata boscaglia che ricopre il capo di Monte Santo.\nLa fauna \u00e8 contraddistinta da alcune specie rare, incluse alcune riportate nella \"Red List\" dell'Unione internazionale per la conservazione della natura poich\u00e9 a rischio di estinzione. Sino a qualche decennio fa veniva spesso avvistata la foca monaca; ora questo accade raramente, pare si sia ridotta a pochi esemplari. La costa fa parte degli areali del gabbiano corso, che nidifica solo in ambienti particolarmente intatti. Nidifica inoltre il falco della regina (\"Falco Eleonorae\"), che in questo territorio ha la sua colonia mediterranea pi\u00f9 popolosa. Sono altres\u00ec presenti l'aquila reale, il muflone, l'astore, il falco pellegrino, l'aquila del Bonelli.\nAnche l'ecosistema marino non risente particolarmente del modesto inquinamento derivante dagli abitati di Santa Maria Navarrese e della frazione di Dorgali, cala Gonone. Le praterie sottomarine di fanerogame e posidonia oceanica si sviluppano estesamente per tutto l'arco del litorale a profondit\u00e0 non raggiunte in altri siti dalle specie, grazie alla qualit\u00e0 ambientale.\nI quartieri o meglio ancora i vicinati \"us bigginaus\" sono: Sa Frissa, Sant'Antoni, Filerie, Sa Succargia, S'orgioledda Su Murcone, Sa Terra Segada, Monte Longu, Locassaro, Biddasusu, Santas Aeras, Su Monte Colcau, Monte Forru, Funtanedda, Pedra Niedda, Arsidoli, Su monte coedda, Plass'e Clesia, Genn'e Su Monte, Scaleddas, Dodoliai, Serraenna, Sa Pedreina, Sa Corona, Su Suergeddu, Domm'e Maggiolu, Sa Carrera.\nOrigini del nome.\nTra le diverse ipotesi sul toponimo Baunei, una suppone che derivi da una voce affine al greco \"bainos\", ossia una fornace per la fusione dei metalli o per cuocere le tipiche rocce calcaree fino a ottenere calce.\nStoria.\nLe pi\u00f9 antiche testimonianze della presenza dell'uomo in questo territorio risalgono all'epoca neolitica e sono state rintracciate nella grotta \"de su marinaiu\", a Cala Elune (Cala Luna).\nLa villa appartenne al giudicato di Cagliari e fece parte della curatoria di Ogliastra. Alla caduta del giudicato (1258) il territorio pass\u00f2 sotto il dominio della Repubblica di Pisa. La prima volta che appare il nome Baunei in modo documentato risale al 1316 nell'elenco delle ville della curator\u00eca d'Ogliastra, Quirra, Sarrabus e Colostrai. Nel 1324, a seguito della conquista aragonese della Sardegna, tutto il territorio entra a far parte del dominio aragonese. L'archivio della corona d'Aragona, dentro il registro delle imposte esatte da Pisa, scrive di \"Baunei de Montibus Judicatus Ullastre\".\nBaunei riappare nel \"ripartimento de Cerde\u00f1a\" del 1358, dove si elencano le imposte aragonesi spettanti ai locali feudatari. Tale documento registra un'economia debole in una realt\u00e0 demograficamente modesta.\nIl paese fu incorporato nel 1363 nella Contea di Quirra, feudo dei Carroz, insieme ai vicini paesi di Ardali e Manuri. Nel 1603 la contea fu trasformata in marchesato dal Re di Spagna Filippo III, e la signoria pass\u00f2 prima ai Centelles e poi agli Osorio; Ardali e Manuri decaddero e furono abbandonati, e solo Baunei mantenne la sua importanza.\nNel litorale \u00e8 presente il piccolo porto di Santa Maria Navarrese, nel quale avvennero frequenti sbarchi barbareschi, quasi sempre respinti.\nIl paese crebbe poi con l'incorporamento dei territori dei villaggi di \"Osono\" ed \"Eltili\", poi spopolatisi del tutto. . Il paese venne poi riscattato agli Osorio nel 1839 con la soppressione del sistema feudale, per divenire un comune amministrato da un sindaco e da un consiglio comunale.\nNel 1806 Baunei fu inglobato nella provincia di Tortol\u00ec, poi soppressa nel 1857, quando si cre\u00f2 il Circondario di Lanusei fino al 1927. In quell'anno fu costituita la provincia di Nuoro. Baunei ne fece parte sino all'istituzione della provincia dell'Ogliastra, operativa a partire dal 2005, soppressa poi nel 2016 e confluita nuovamente nella provincia di Nuoro.\nSimboli.\nLo stemma del Comune, concesso con Decreto del presidente della Repubblica del 13 febbraio 2006, si blasona:\nSociet\u00e0.\nEtnie e minoranze straniere.\nAl 31 dicembre 2010 la popolazione straniera conta 36 unit\u00e0. I gruppi con pi\u00f9 di un elemento sono:\nLingue e dialetti.\nLa variante del sardo parlata a Baunei \u00e8 riconducibile alla Limba de mesania.\nCultura.\nIstruzione.\nNella frazione di Santa Maria Navarrese, vi \u00e8 una sede del Centro Internazionale del fumetto, il Centro Studi fondato dallo scrittore Bepi Vigna, nativo di Baunei.\nMusei.\nMuseo storico etnografico.\nIl Museo espone ambienti tipici locali, vari oggetti e arredi tradizionali della storia di Baunei, riproponendo ai visitatori momenti interessanti della vita della comunit\u00e0.\nLeggende.\nGolgo, lo Scultone e i fumetti.\nA San Pietro in Golgo, a pochi chilometri dalla chiesa omonima, si trova un'ampia e profonda voragine nota col nome di Su Sterru. Secondo una leggenda locale, anticamente un essere chiamato Scultone, simile a un drago e capace di uccidere chiunque incrociasse il suo sguardo, terrorizzava le popolazioni locali, ma l'intervento di San Pietro, che giunse in quei luoghi e, dopo aver usato l'accorgimento di guardare lo Scultone solo tramite un piccolo specchio, prese il mostro per la coda sbattendolo ripetutamente a terra, fece s\u00ec che il suolo cedette sotto il peso dello Scultone, che precipit\u00f2 nella fenditura cos\u00ec originatasi. Questa leggenda \u00e8 nota ai lettori del celebre fumetto Martin Myst\u00e8re, dato che nella storia intitolata \"Il mistero del nuraghe\", il \"detective dell'impossibile\" si reca proprio in quei luoghi, discendendo nella voragine e affrontando a sua volta lo Scultone! La citt\u00e0 di Baunei appare nella saga di Martin Myst\u00e8re anche nella storia intitolato \"La Macchina Invincibile\": nella stessa voragine difesa dallo Scultone (la cui origine nel fumetto \u00e8 di natura \"tecnologica\" essendo una mutazione generata da un apparecchio di un'antica civilt\u00e0) si trovava infatti una base, costruita da un gruppo di Atlantidei naufragati nella zona durante il conflitto con Mu, contenente un particolare prodotto della tecnologia atlantidea, chiamato dalla popolazione locale \"Grande Madre\", una vera e propria arma in grado di restituire la mortalit\u00e0 a una cliente del Buon Vecchio Zio Marty. Aiutati da \"Bepi Vigna\" (personaggio che porta il nome dell'omonimo sceneggiatore Bepi Vigna e viene mostrato come gestore di un locale di Baunei veramente esistente, \"Il Muflone\"), i nostri riescono nella loro missione dopo un delicato procedimento, ma subito dopo il termine dell'operazione irrompono nella base prima \"Sergey Orloff\", arcinemico di Myst\u00e8re, quindi gli Uomini in Nero uno dei quali, clone di un atlantideo, uccide la cliente di Martin. Nel successivo scontro, che vede Orloff aiutare Myst\u00e8re, un laser difensivo andato in corto circuito causa un disastro con l'esplosione della Grande Madre e il crollo della base. Solo Myst\u00e8re e i suoi riescono a scappare (anche se il detective dell'impossibile \u00e8 convinto che Orloff se la sia cavata). Alla fine Myst\u00e8re e i suoi prendono commiato da Bepi Vigna, mentre al Cairo gli Uomini in Nero distruggono la villa della fu donna immortale dopo avere fatto sparire i preziosi reperti, di importanza incredibile in quanto provenienti da un'epoca ignorata dalla storia convenzionale.\nCinema.\nIl territorio di Baunei, con le spiagge di Cala Sisine e di Cala Luna, \u00e8 stato scelto come teatro delle riprese dei seguenti film:\nGeografia antropica.\nFrazioni.\nSanta Maria Navarrese.\nLa frazione \u00e8 un luogo di vacanze e villeggiatura di crescente prestigio, con un porticciolo turistico e numerose ville che si affacciano sul Golfo di Arbatax. A circa un miglio nella rada splendono le rocce rosse porfiriche dell'isola dell'Ogliastra.\nUna chiesetta spagnola dell'XI secolo dedicata a Santa Maria, \u00e8 all'origine dell'aggettivo \"Navarrese\".\nNei pressi della chiesa si incontra un gruppo di imponenti olivastri millenari, un pozzo antico e la Torre che sovrasta la spiaggia centrale. La Torre fu edificata alla fine del XVIII secolo su un precedente posto di guardia spagnolo del XVI secolo. Di forma troncoconica, ha un diametro di base di 12 metri e un'altezza di 10 metri. I rioni di Santa Maria navarrese sono: Pedrassa, \u00d9lbai, Surr\u00e8le, Corte oes, S'olidone longu, Foddeddu, Taccer\u00ece, Plammas, S'erriu mortu, Tricc\u00e0i, Baccu'e tid\u00f2ri, Coil'ecciu.\nInfrastrutture e trasporti.\nStrade.\nBaunei \u00e8 servita dalla Strada statale 125 Orientale Sarda.\nAmministrazione.\n "}
{"id": "32814", "revid": "125987231", "url": "https://it.wikipedia.org/wiki?curid=32814", "title": "Belv\u00ec", "text": "Belv\u00ec (\"Breb\u00ec\" in sardo) \u00e8 un comune italiano di 562 abitanti della provincia di Nuoro, che d\u00e0 il nome alla regione della Barbagia di Belv\u00ec.\nGeografia fisica.\nTerritorio.\n\"Difeso e sollevato dai suoi monti\" (cit. De Villa), il paese \u00e8 circondato da due diversi tipi di montagna: ad ovest si trova la fine del lungo braccio calcareo dei tacchi, i cosiddetti \"Tonneri\" o \"Mezeddos\"; ad est del paese si erge la catena Gennargentu, rocce composte da scisti molto antichi, fino ad arrivare alla vetta di punta La Marmora con i suoi 1834 metri s.l.m.\nIl suo territorio si estende per circa 1.889 ettari di declivi montani che diversificano la flora a seconda dell'altitudine e delle condizioni climatiche differenti. All'interno possiamo distinguere folti boschi di n\u00f2ccioli, noci, castagni, roverella, lecci e agrifogli. Merita di essere menzionata anche la bella \"Valle de S'Iscara\", che prende il nome dal rio che la attraversa, ricca di frutteti, interessanti essenze arboree e noci secolari conserva ancora oggi scorci di grande suggestione.\nL'abitato si trova nella costa del monte \"Genna de Crobu\". Belv\u00ec si colloca in una posizione centrale rispetto alle citt\u00e0 pi\u00f9 importanti della Sardegna, in quanto dista 69 chilometri da Nuoro, il capoluogo di provincia, 71 chilometri da Oristano, 151 chilometri da Sassari e 119 da Cagliari, il capoluogo di regione.\nStoria.\nIl territorio di Belv\u00ec conserva interessanti testimonianze del passato. Oltre a diversi utensili e ceramiche che risalgono ad un periodo che va dal Neolitico all'epoca romanica, attestando quindi la presenza dell'uomo nell'area gi\u00e0 da tempi molto antichi, numerose nei boschi che circondano il paese sono le \"domus de janas\" (case delle streghe o delle fate).\nAppartenente al giudicato d'Arborea, fece inizialmente parte della curatoria della Barbagia di Meana e nel XIV secolo fu unito alla curatoria del Mandrolisai.\nNel 1388 Belv\u00ec pass\u00f2 sotto il dominio aragonese ed entr\u00f2 a far parte della Signoria della Barbagia di Belv\u00ec fino al 1839, anno in cui fu riscattato.\nPer molto tempo il centro abitato di \"Belv\u00ec\" \u00e8 stato poco esteso: le case erano anticamente costruite con pietre di scisto legate per lo pi\u00f9 con fango, nonostante Belv\u00ec avesse una produzione non indifferente di calce, esportata in grandi quantit\u00e0. Quasi tutte erano prive di cortile, ma erano dotate di un ballatoio di legno e piccole finestre. Le strade, tipiche della montagna, erano strette e tortuose, irregolarmente lastricate e con ciottolate ricavate dai sentieri e dai residui delle fornaci della calce di \"\u201cIntra montes\u201d\" o dal letto asciutto del rio \"S'Isca\".\nGli unici fabbricati di spicco erano la chiesa parrocchiale, istituita in onore di Sant'Agostino, la chiesetta di San Sebastiano e la stazione ferroviaria.\nNel 1834 Vittorio Angius, nel suo resoconto di viaggio (Dizionario geografico-storico.-statistico-commerciale degli Stati di S.M. il Re di Sardegna), descriveva cos\u00ec Belv\u00ec:\nNel 1921, nel suo libro \"Mare e Sardegna\", David H. Lawrence raccontava cos\u00ec la sua esperienza lungo i binari percorsi dal Trenino Verde:\nSimboli.\nLo stemma del Comune di Belv\u00ec \u00e8 stato concesso con decreto del presidente della Repubblica del 9 gennaio 2004.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 12 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Belv\u00ec \u00e8 riconducibile alla Limba de mesania.\nInfrastrutture e trasporti.\nFerrovie.\nIl comune \u00e8 attraversato dalla ferrovia Isili-Sorgono, gestita dall'ARST ed in uso dal 1997 per esclusivi fini turistici. Nella parte ovest dell'abitato \u00e8 posta la stazione di Belv\u00ec-Aritzo, attiva principalmente d'estate e in occasione di viaggi effettuati su richiesta delle comitive di turisti."}
{"id": "32816", "revid": "22416", "url": "https://it.wikipedia.org/wiki?curid=32816", "title": "Bitti", "text": "Bitti (\"Bitzi\" in sardo) \u00e8 un comune italiano di abitanti della provincia di Nuoro nella subregione storica della Barbagia.\nGeografia fisica.\nTerritorio.\nBitti dista 38\u00a0km da Nuoro, in una valle circondata dai colli di Sant'Elia, di monte Bannitu e di Buon Cammino. Il suo territorio comunale confina con la provincia di Sassari.\nL'abitato, disposto ad anfiteatro, si \u00e8 sviluppato intorno a un nucleo storico al cui centro \u00e8 la chiesa di San Giorgio, e conserva le tipiche costruzioni in pietra.\nOrigini del nome.\nIl paese prende il nome dal sardo \"sa bitta\" (cerbiatta).\nSecondo una leggenda, infatti, una cerbiatta venne uccisa da un cacciatore mentre si abbeverava in una fonte, l'attuale fontana de Su Cantaru all'interno del paese.\nIl fatto viene richiamato anche da una poesia popolare di autore ignoto:\nSecondo alcuni le origini del nome deriverebbero dal termine latino \"victi\" (\"vinti\").\nStoria.\nLe origini del paese risalgono alla preistoria. Il primo nucleo urbano si costituisce per\u00f2 solo in epoca romana.\nViene citato nel 1170 circa con il nome di \"Bitthe\". Durante il Medioevo Bitti fu capoluogo della curatoria della Barbagia di Bitti appartenente al giudicato di Gallura e poi, nel XIV secolo, entra a far parte del giudicato di Arborea e alla caduta del marchesato di Oristano (1478), passa agli aragonesi. Dal 1577 al 1588 ebbe come pievano il sassarese Antonio Canopolo, uno dei pi\u00f9 illustri presuli sardi a cavallo tra '500 e '600 (che da arcivescovo garant\u00ec in perpetuo ai giovani di Bitti un posto di studio gratuito nel Seminario da lui fondato a Sassari). \nNel 1617 fu incorporato nel marchesato di Orani, feudo prima dei De Silva e poi dei Fadriguez Fernandez, cui rimase fino all'abolizione dei feudi (1839). Segu\u00ec poi le vicende sarde.\nIl territorio comunale \u00e8 stato ampliato nel 1874 quando gli \u00e8 stato accorpato il vicino comune di Gorofai. Situata su un colle a nord-est del paese, la frazione \u00e8 ormai unita al tessuto urbano di Bitti.\nMonumenti e luoghi d'interesse.\nSiti archeologici.\nComplesso nuragico di Romanzesu.\nIl complesso di Romanzesu si trova in localit\u00e0 Poddi Arvu (il pioppo bianco) immerso in una foresta di sughere a 13 chilometri da Bitti.\nLe prime notizie risalgono al 1919, quando l'archeologo Antonio Taramelli, durante dei lavori di ricerca dell'acqua, scopr\u00ec il pozzo sacro.\nSi tratta di un villaggio nuragico esteso per oltre sette ettari risalente all'et\u00e0 del bronzo, vicino alla sorgente del fiume Tirso, e che comprende il pozzo sacro, un centinaio di capanne, due templi a m\u00e9garon, un tempio rettangolare, un anfiteatro ellittico a gradoni, e una grande struttura labirintica.\nIl toponimo Romanzesu deriva dalla presenza di testimonianze di epoca romana risalenti al II - III secolo d.C.\nLuoghi di interesse naturalistico.\nNel comune di Bitti ricade una gran parte del territorio del Parco naturale regionale di Tepilora, Sant'Anna e Rio Posada che ospita il colle di Tepilora, la foresta demaniale di Crastazza, parte della foresta demaniale di Sos Littos-Sas Tumbas e le cascate di S'Illiorai e di Sas Iapias.\nSociet\u00e0.\nLingue e dialetti.\nLa variante del sardo parlata a Bitti \u00e8 quella nuorese.\nCultura.\nMusica.\nIn campo musicale, Bitti \u00e8 celebre per i suoi gruppi a tenore: \"Tenores di Bitti Remunnu 'e Locu\" e \"Tenore di Bitti Mialinu Pira\".\nCucina.\nOltre al formaggio pecorino, a Bitti si produce la salsiccia, il pane \"carasatu\" e alcuni dolci tipici.\nEconomia.\nL'attivit\u00e0 prevalente \u00e8 l'allevamento ovino: nel paese operano infatti circa 150 aziende zootecniche.\nAbbondante \u00e8 anche la produzione lattiero-casearia, in particolare del formaggio pecorino, e del \"pane carasatu\", che viene venduto non solo in Sardegna, ma anche nella Penisola e all'estero.\nImportante \u00e8 anche la produzione artigianale di tappeti tessuti con il caratteristico telaio verticale, di ceramiche artistiche e la lavorazione del ferro e del legno.\nSport.\nCalcio.\nLa squadra di calcio della citt\u00e0 \u00e8 la \"Polisportiva Bittese 1949\" che gioca nel girone B sardo di Promozione.\nNella sua storia ha vinto anche una Coppa Italia di Eccellenza. \u00c8 nata nel 1949. I colori sociali sono il granata ed il bianco."}
{"id": "32817", "revid": "22416", "url": "https://it.wikipedia.org/wiki?curid=32817", "title": "Bolotana", "text": "Bolotana (\"Olothene\" in sardo) \u00e8 un comune italiano di abitanti, situato nella Sardegna centrale in provincia di Nuoro.\nBolotana fa parte dell'Unione dei comuni del Marghine e del GAL Marghine. Dal 2012 fa parte della rete dei Borghi autentici d'Italia, una rete nazionale alla quale aderiscono oltre 200 piccoli e medi comuni, enti territoriali ed organismi misti di sviluppo locale.\nGeografia fisica.\nTerritorio.\nIl territorio ha una superficie di 108,39\u00a0km\u00b2 e si estende con orientamento NO-SE dai monti della catena del Marghine alla piana della media valle del Tirso con una variazione altimetrica che passa dai 1200 m s.l.m. (punta Palai), ai 144 m s.l.m. Il suo territorio ricade all'interno delle unit\u00e0 idrografiche del Fiume Temo a NO, del fiume Coghinas a NE e del fiume Tirso a S.\nNel suo territorio sono compresi i nuclei abitati delle localit\u00e0 di Badde Salighes, Santa Maria 'e Sauccu e Bardosu.\nUso del territorio.\nSulla base della Corine Land Cover del 2006 il territorio del comune di Bolotana risulta cos\u00ec utilizzato:\nStoria.\nIl territorio bolotanese \u00e8 abitato dall'uomo sin dalla preistoria, numerose sono le testimonianze del periodo prenuragico (dolmen, domus de janas) e nuragico (protonuraghi, nuraghi, tombe dei giganti, pozzi sacri). Importanti sono anche le tracce dei periodi successivi nei quali si susseguirono le dominazioni puniche, romane e bizantine.\nL'attuale paese di Bolotana appare citato per la prima volta, con il nome di \"Gol\u00f2thana\" o \"Gol\u00f2ssene\", nelle \"Rationes Decimarum\" del 1341. Nel medioevo fece parte dapprima del giudicato di Torres, inserito nella curatoria del Marghine, e successivamente del giudicato di Arborea. Alla scomparsa di quest'ultimo e del marchesato di Oristano (1478), venne inglobato dagli aragonesi nel regno di Sardegna che lo diedero in feudo a diverse famiglie nobili; nel secolo XVIII fu compreso nel marchesato del Marghine, feudo prima dei Pimentel e poi dei Tellez-Giron, ai quali fu riscattato nel 1839 con l'abolizione del sistema feudale.\nNel 1720, passato, come il resto dell'Isola, ai Savoia divenne parte del Regno d'Italia a partire dal 1861.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 43 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Bolotana \u00e8 quella logudorese centrale o comune.\nEconomia.\nNel 2010 le imprese operanti nel comune di Bolotana, suddivise nei principali settori economici attivi erano cos\u00ec distribuite:\nSempre per il 2010, le statistiche indicavano per il comune di Bolotana un tasso di disoccupazione del 13,1%, con un totale di 827 occupati (pari al 28,7% della popolazione), prevalentemente nel settore dei servizi e dell'industria.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per l'arte della tessitura, finalizzata alla produzione di tappeti realizzati con telai orizzontali e caratterizzati dalla prevalenza dei colori giallo, nero, rosso e dai disegni geometrici.\nInfrastrutture e trasporti.\nStrade.\nIl territorio di Bolotana \u00e8 attraversato dalla Strada statale 129 Trasversale Sarda, principale arteria che collega Macomer con Nuoro. Da nord a sud corre la S.P. 17 (Sarule \u2013 Altopiano di Campeda) che ne attraversa anche il centro abitato. A sud corre la S.P. 33 Borore - Ottana.\nFerrovie.\nNel territorio comunale \u00e8 situata la stazione di Bolotana, posta sulla ferrovia Macomer-Nuoro e servita dai treni dell'ARST attivi tra i due centri capolinea."}
{"id": "32818", "revid": "148107", "url": "https://it.wikipedia.org/wiki?curid=32818", "title": "Sequenza di Sheffer", "text": "In matematica, una sequenza polinomiale, cio\u00e8 una successione { \"p\"\"n\"(\"x\") : n = 0, 1, 2, 3, ... } di polinomi nei quali l'indice di ogni polinomio uguaglia il suo grado, si dice sequenza polinomiale di Sheffer, o in breve sequenza di Sheffer, se l'operatore lineare \"Q\" che agisce sui polinomi in \"x\" definito da\n\u00e8 shift-equivariante. Dicendo che \"Q\" \u00e8 shift-equivariante intendiamo dire che se consideriamo \"a\" un numero reale qualsiasi e l'operatore di traslazione (\"shift\") di funzioni di variabile reale \"g\"(\"x\") \"Ta\" definito da \"T\"a\"g\"(\"x\") := \"g\"(\"x\" + \"a\"), allora \"(QTag\")(\"x\") = \"(Qg)\"(\"x\" + \"a\"), cio\u00e8 \"Q\" commuta con ogni operatore di traslazione.\nSeguendo F. Hildebrandt, chiamiamo operatore delta ogni operatore lineare sui polinomi che riduce di 1 il loro grado ed \u00e8 shift-equivariante. Il precedente operatore \"Q\" si pu\u00f2 quindi chiamare operatore delta caratteristico della sequenza di Sheffer.\nL'insieme di tutte le sequenze di Sheffer costituisce un gruppo per l'operazione di composizione umbrale delle sequenze polinomiali, definita come segue. Consideriamo due sequenze polinomiali qualsiasi { \"p\"\"n\"(x) : n = 0, 1, 2, 3, ... } e { \"q\"\"n\"(x) : n = 0, 1, 2, 3, ... }, con\nSi dice composizione umbrale di \"p\" e \"q\" e si scrive \"p\" o \"q\" la sequenza polinomiale il cui \"n\"-esimo termine \u00e8\nDue importanti sottogruppi del gruppo delle sequenze di Sheffer sono il gruppo delle sequenze di Appell, che sono le sequenze di Sheffer il cui operatore delta \u00e8 la\ndifferenziazione e il gruppo di sequenze di tipo binomiale, che sono le sequenze polinomiali che soddisfano le identit\u00e0\nUna sequenza di Sheffer {\"pn\"(\"x\"): n = 0, 1, 2, ... } \u00e8 di tipo binomiale se e solo se valgono le uguaglianze\nIl gruppo delle sequenze di Appell \u00e8 abeliano, il gruppo delle sequenze di tipo binomiale non lo \u00e8. Il gruppo delle sequenze di Appell \u00e8 un sottogruppo normale del gruppo delle sequenze di Sheffer, il gruppo delle sequenze di tipo binomiale non \u00e8 normale. Il gruppo delle sequenze di Sheffer risulta essere un prodotto semidiretto del gruppo di sequenze di Appell e del gruppo delle sequenze di tipo binomiale. Segue che ogni laterale (\"coset\") del gruppo delle sequenze di Appell contiene esattamente una sequenza di tipo binomiale. Due sequenze di Sheffer sono nello stesso laterale se e solo se posseggono lo stesso operatore delta caratteristico.\nSe \"sn\"(\"x\") \u00e8 una sequenza di Sheffer e \"pn\"(\"x\") \u00e8 una sequenza di tipo binomiale che condivide lo stesso operatore delta caratteristico, allora\nTalvolta si definisce \"sequenza di Sheffer\" una sequenza polinomiale che soddisfa queste uguaglianze per qualche sequenza di tipo binomiale. Se in particolare { \"sn\"(\"x\") } \u00e8 una sequenza di Appell, allora\nLa sequenza dei polinomi di Hermite, la sequenza dei polinomi di Bernoulli, e la sequenza { \"xn\" : \"n\" = 0, 1, 2, ... } sono esempi di sequenze di Appell."}
{"id": "32819", "revid": "57872", "url": "https://it.wikipedia.org/wiki?curid=32819", "title": "Borore", "text": "Borore (\"B\u00f2rore\" in sardo) \u00e8 un comune italiano di abitanti della provincia di Nuoro che sorge a 399 metri sul livello del mare ai piedi della catena del Marghine, nell'altipiano basaltico di Abbasanta. \u00c8 anche conosciuto come il paese delle tombe di giganti (il suo territorio ne ospita infatti otto, tra cui la tomba di Imbertighe, riprodotta in numerosi libri e riviste di archeologia), o anche come il \"paese dal vino pi\u00f9 antico del mondo\" (in seguito alla scoperta di numerosi vinaccioli datati al 1200 a.C.). Il territorio ospita, infatti, alcuni dei beni archeologici pi\u00f9 importanti e conosciuti a livello regionale, oltre all'unico Museo del pane rituale della Sardegna. Borore fa parte dell'Unione dei comuni del Marghine, del GAL Marghine e dell'Associazione Borghi Autentici d'Italia.\nGeografia fisica.\nTerritorio.\nBorore \u00e8 un paese della provincia di Nuoro situato, a circa 400 metri di altitudine, al centro della Sardegna ai piedi della catena del Marghine, \u00e8 facilmente raggiungibile dai principali centri isolani tramite la SS 131, le FF.SS. e la SP 33 Borore-Ottana-Nuoro. Confina con i territori di Macomer, Scano Montiferro, Santu Lussurgiu, Norbello, Aidomaggiore, Dualchi e Birori e possiede un territorio di grande interesse ambientale e naturalistico. Per la sua collocazione baricentrica, Borore pu\u00f2 rappresentare un comodo punto di riferimento per visitare l'area centrale della Sardegna e la parte di costa che va da Bosa a Oristano.\nStoria.\nIl vocabolo Borore, secondo la tesi pi\u00f9 diffusa, sarebbe di derivazione fenicia (\"bor-hon\"), dall'unione tra \"bor\" (fonte, sorgente) e \"hon\" (ricchezza, abbondanza). In questo senso, il significato di \"b\u00f2rone\" sarebbe \"terra ricca d'acqua/sorgenti\".\nIl territorio fu intensamente abitato fin dall'antichit\u00e0 sia per la fertilit\u00e0 del terreno e la buona presenza d'acqua sia perch\u00e9 luogo di passaggio obbligato fra settentrione e meridione dell'Isola. Di questo ne \u00e8 testimonianza la presenza di numerosi e importanti monumenti archeologici (nuraghi, tombe di giganti, domus de janas, dolmen, menhir) che contribuiscono a rendere la visita turistica, a Borore, di rilevante interesse.\nSecondo una leggenda orale le prime abitazioni che diedero vita a Borore furono edificate nei pressi del sito de Sa Cr\u00e8sia Etza da Bore Istene, un pastore originario di Birori, dove edific\u00f2 la sua pinnetta, in corrispondenza dell'omonima via a lui dedicata.\nAppartenne al giudicato di Torres con il nome di Gorore, e fece parte della curatoria del Marghine. Alla caduta del giudicato (1259) pass\u00f2 al giudicato di Arborea, e successivamente al dominio aragonese. Sotto gli aragonesi form\u00f2 un feudo annesso al marchesato del Marghine, di cui furono signori prima i Pimentel e poi i Tellez-Giron, ai quali fu riscattato nel 1839 con l'abolizione del sistema feudale.\nBorore \u00e8 uno dei due comuni della Sardegna (assieme a Siamaggiore), ad avere riportato un caduto nella guerra di Crimea, si tratta del soldato Martino Pes Virdis.\nSubito dopo il primo conflitto mondiale, nel 1919, il Ministero della guerra costru\u00ec a Borore uno dei primi campi di aviazione in Sardegna (assieme a quelli di Cagliari-Monserrato e Sassari), dove avviare in via sperimentale il servizio aeropostale giornaliero. Alla vigilia della seconda guerra mondiale, il campo di Borore venne destinato ad accogliere l'attivit\u00e0 aerea della RUNA (Reale unione nazionale aeronautica, gi\u00e0 Aero Club d'Italia). A causa del conflitto, le attivit\u00e0 diminuirono rapidamente. Nel 1943 il campo fu costantemente presidiato dai militari italiani, ma non ospit\u00f2 reparti operativi, ospitando temporaneamente velivoli italiani e tedeschi. Con l'occupazione americana il campo di aviazione divenne un utile campo di emergenza per i velivoli alleati. Con la fine della guerra l'allora sindaco Rodolfo Sarti chieder\u00e0 di rientrare in possesso dell'area, ma solo nel 1996 con l'amministrazione di Salvatore Ghisu il terreno passer\u00e0 definitivamente al Comune.\nNel recente passato l'economia locale era basata sulla cerealicoltura e Borore fu, grazie alla grande laboriosit\u00e0 dei suoi cittadini, per molto tempo il granaio del territorio. Di notevole importanza era, e lo \u00e8 tutt'oggi, l'allevamento ovino ma anche bovino ed equino e la produzione del formaggio, che veniva commercializzato in diversi centri dell'Isola.\nSimboli.\nLo stemma del Comune, concesso dal Presidente della Repubblica il 9 gennaio 2006, si blasona:\nIl simbolo ufficiale del Comune di Borore \u00e8 rappresentato dal gonfalone che raffigura l'immagine della tomba di giganti di Imbertighe, che rappresenta il bene archeologico pi\u00f9 significativo del territorio, e l'immagine di un grappolo d'uva di color porpora, a rappresentare il legame storico con l'agricoltura.\nAltro simbolo locale, adottato in varie circostanze e simboleggiato anche all'interno della sala consiliare del comune, \u00e8 quello raffigurato nell'opera xilografica dell'artista bororese Edimo Mura intitolato \"Omaggio a Borore\" che raffigura una composizione stilizzata di alcuni monumenti e chiese di Borore: la tomba di giganti di Imbertighe, la chiesa della Beata Vergine Assunta, uno scorcio della chiesa di San Sergio (\"Cresia Etza\") e l'antica fontana della piazza del paese.\nI vinaccioli di Duos Nuraghes e di Toscono.\nI siti archeologici di Borore sono stati oggetto, in vari momenti, di operazioni di scavo e di studio da parte di archeologi italiani e americani. Da ultimo, in occasione degli scavi condotti nel 2002, sono stati rinvenuti centinaia di vinaccioli di vite (i semi contenuti in un acino d'uva), antichissimi, carbonizzati dal tempo, databili intorno al 1200 avanti Cristo, 3.200 anni fa. Questa scoperta - che ha portato alla ribalta nazionale il sito di Duos Nuraghes - oltre a dimostrare che le popolazioni nuragiche coltivavano la vite e producevano vino, ha permesso di capire che il \"cannonau sardo, che fino a oggi si pensava fosse stato importato dalla Spagna, \u00e8 di una variet\u00e0 diversa da quella iberica e potrebbe essere nato in Sardegna\". \nLa teoria storica ufficiale fino alle recenti scoperte sui vinaccioli sardi raccontava che la domesticazione della vite, nata nell'area del Caucaso e della Mesopotamia, venne trasferita progressivamente in Anatolia e in Egitto, da qui nelle isole egee, in Grecia e nel resto dell'Europa, infine grazie ai Fenici arriv\u00f2 nel Mediterraneo Occidentale e in Sardegna. Oggi, con le recenti scoperte archeologiche, si pu\u00f2 affermare con certezza che con l'arrivo dei Fenici, in Sardegna la coltivazione e domesticazione della \"Vitis vinifera\" era gi\u00e0 conosciuta.\nMonumenti e luoghi d'interesse.\nArchitetture religiose.\nChiesa della Beata Vergine Assunta.\nNel paese si snoda una rete di vie larghe e ordinate che si intrecciano attorno alla piazza principale fino alla chiesa parrocchiale della Beata Vergine Assunta, costruita nel XVII secolo, al cui interno si possono ammirare i quattro evangelisti (Marco, Matteo, Giovanni e Luca) dipinti da Emilio Scherer nel 1895, recentemente restaurati, la cappella dedicata a sant'Antonio Abate con l'altare ligneo in stile barocco risalente al XVIII secolo, e dove possono essere ammirati alcuni dipinti di notevole valore storico, del XVI secolo, raffiguranti san Lussorio martire, dove appare la prima raffigurazione pittorica del costume sardo.\nChiesa del Carmelo.\nAltra chiesa all'interno del centro abitato \u00e8 la chiesa della Madonna del Carmelo, che custodisce le statue lignee della Madonna e del Cristo morto.\nChiesa di San Lussorio.\nLa chiesa di San Lussorio, costruita nel XVIII secolo e situata all'interno del santuario campestre in prossimit\u00e0 dello svincolo sulla SS 131 di accesso a Borore, presenta al suo interno alcuni dipinti di notevole interesse, che raffigurano i costumi tradizionali sardi. La chiesa \u00e8 circondata dai tradizionali \"muristenes\", piccoli edifici in cui dimorano i fedeli per la durata della festa durante il novenario. In occasione della processione, durante la quale la popolazione accompagna la statua del santo dalla chiesa parrocchiale della Beata Vergine Assunta alla chiesa campestre, i cavalieri gareggiano in una piccola \"Ardia\" attorno al santuario, facendo tre giri in senso antiorario.\nChiesa di San Gavino.\nUn'altra chiesa campestre, lungo la strada che collega Borore a Dualchi, \u00e8 quella di San Gavino, \"Santu Bainzu\", a cui \u00e8 dedicata la seconda ricorrenza tradizionale del paese.\nArchitetture civili.\nSala consiliare Nino Carrus.\nNel 2005 l'amministrazione comunale di Borore ha voluto ricordare il suo cittadino Giovanni Carrus, meglio conosciuto come Nino Carrus, dedicandogli l'aula consiliare del Comune, all'interno della quale si trova un altorilievo in terracotta realizzato dall'artista nuorese Pietro Longu, collocato nella parete centrale della sala. Il ritratto di Nino Carrus \u00e8 posto al centro della sfera della societ\u00e0 (dal diametro di 1,10 m) del territorio di Borore e del Marghine. Ai lati del ritratto sono raffigurate varie figure che rappresentano le professioni esistenti a Borore, dando continuit\u00e0 alla composizione estetica della fascia istoriata. Al lato destro \u00e8 rappresentato uno stelo con spiga di grano, che lascia cadere un suo chicco dentro la sfera, simbolo della continuit\u00e0 nel tempo del pensiero socio-politico e culturale di Nino Carrus. Intorno alla sfera e alla spiga s'irradia una serie di esagoni, simbolo dell'aggregazione sociale e della laboriosit\u00e0 dell'uomo, che penetrando nella parete della sala rafforzano i valori e i significati di questo spazio. L'intera composizione ha uno sviluppo irregolare nei suoi quattro lati, in modo da rendere pi\u00f9 efficace l'effetto di penetrazione nello spazio della parete. Ai lati esterni della composizione si trovano tre esagoni con i simboli del Comune, della Provincia di Nuoro e della Presidenza della Regione Sardegna.\nGli interventi e materiali presentati in occasione dell'evento di inaugurazione sono stati raccolti nella pubblicazione \"La figura, il pensiero e l'opera di Nino Carrus\", a cura dell'Associazione Nino Carrus.\nAll'interno della Sala consiliare \u00e8 esposta, oltre al gonfalone del comune, una piccola mostra permanente di fotografie che ritraggono gli scorci pi\u00f9 importanti del centro abitato e dei dintorni, oltre ad alcune foto storiche. I banchi utilizzati dal sindaco e dai componenti del consiglio comunale sono impreziositi dal basso rilievo che riproduce un'opera simbolo realizzata dall'incisore Edimo Mura, intitolata \"Omaggio a Borore\".\nAltre strutture.\nAltre strutture del centro abitato di un certo interesse sono rappresentate da: \nSiti archeologici.\nNuraghi.\nNel territorio di Borore di particolare e suggestivo interesse possono essere visitati numerosi nuraghi (se ne contano ben 25), il nuraghe di Porcalzos e quelli di Toscono, Bighinzone, Craba, Oschera e Duos Nuraghes, dove sono stati ritrovati e studiati numerosi vinaccioli di cannonau datati al secondo millennio a.C.\nSituato nella periferia nord del paese, il complesso nuragico Duos Nuraghes \u00e8, unico nel suo genere, formato da due torri distanti una decina di metri circa l'una dall'altra, circondate da un vasto villaggio di capanne, scoperte in occasione delle campagne di scavo condotte da archeologi americani. La pi\u00f9 antica \u00e8 la torre Sud, dove sono stati trovati 14 livelli di depositi culturali, il pi\u00f9 profondo e quindi pi\u00f9 antico dei quali, che data l'intera torre, risale secondo le analisi al 2000 a.C. circa.\nTombe di giganti.\nSono ben otto le tombe di giganti in territorio di Borore, alcune delle quali di grande bellezza e conservazione, tra cui le monumentali tombe di giganti di Imbertighe e di Santu Bainzu.\nLa tomba di giganti di Imbertighe si trova fuori dall'abitato di Borore, tra le localit\u00e0 Su fangarzu e Giunchedu. L'archeologo scozzese Duncan Mackenzie ne cur\u00f2 il rilievo nel 1908. Essa fu definita dall'archeologo Giovanni Pinza come \u00abil prospetto del pi\u00f9 bel sepolcro di giganti che si conosce in Sardegna\u00bb. L'intera sepoltura aveva una lunghezza di 11,50 m, con il vano funerario di 1 m di larghezza per 9 metri. La monumentale stele \u00e8 alta 3,65 metri, al centro dell'esedra, composta di tre filari di conci, ancora in situ che rendono ancora perfettamente la pianta della sepoltura e il tipo di costruzione.\nIn prossimit\u00e0 della chiesetta di Santu Bainzu, a un chilometro circa dall'abitato di Borore e a poche decine di metri dal nuraghe Toscono e Porcarzos, si trova la tomba dei giganti di Santu Bainzu. Originariamente il corpo tombale era lungo 13,70 m con una corda dell'esedra di 13,70, mentre il vano funerario che si conserva tutt'oggi, \u00e8 lungo 6,00 m per 1,10 m di larghezza. La grande e imponente stele, colpita da un fulmine e ristrutturata negli anni sessanta, conserva ancora immutato il suo fascino anche se ormai priva quasi interamente della cornice che \u00e8 presente solo nella parte superiore. Un'immagine del perfetto stato originario della tomba dei giganti di Santu Bainzu, risalente a fine '800, \u00e8 pubblicata nella raccolta fotografica \"Immagini dal passato. La Sardegna archeologica di fine Ottocento nelle fotografie inedite del padre domenicano inglese Peter Paul Mackey\".\nLa tomba dei giganti di Figu si caratterizza per la bellissima stele in basalto spezzata in verticale, alta 3,90 metri. Sulla base dei racconti degli anziani del paese, tale frattura sembra sia stata causata da un fulmine.\nLa tomba Uore, a differenza delle altre, si caratterizza per avere la stele bilitica, ossia composta da due blocchi di pietra. Si trova a poche centinaia di metri dal nuraghe omonimo e risulta essere alquanto deteriorata.\nCresia Etza.\nAll'interno del centro abitato, infine, si trova l'area archeologica di \"Cresia Etza\", dove si trova il rudere della torre campanaria della chiesa di Santa Maria degli Angeli. Recentemente l'area \u00e8 stata oggetto di scavi archeologici, realizzati su incarico della Soprintendenza ai beni archeologici per le province di Sassari e Nuoro.\nElenco dei siti archeologici.\nDi seguito si riportano tutti i siti archeologici censiti nel territorio comunale: \nMurales.\nAlcuni edifici del centro storico del paese ospitano murales che raffigurano episodi della tradizione locale. Nello spazio antistante l'ex mercato civico, si trovano tre murales realizzati dall'artista sarda Pinna Monne: essi rappresentano, rispettivamente, l'arte della panificazione, due uomini dediti alla mietitura, un anziano del paese raffigurato mentre rincasa dal lavoro nei campi.\nUn altro murale, situato lungo la via principale (via Roma), rappresenta vari momenti delle attivit\u00e0 quotidiane. Si intitola \"Omaggio a Borore\", realizzato da Massimiliano Muroni.\nAree naturali.\nDal punto di vista paesaggistico, naturalistico e archeologico, \u00e8 degno di nota il Monte di Sant'Antonio, condiviso assieme a Macomer e Sindia. L'area si caratterizza per la presenza arborea di sughere (Quercus suber), roverelle (Quercus pubescens), lecci (Quercus ilex) e agrifogli (Ilex aquifolium) e di varie specie di uccelli come l'Astore Sardo (Accipiter gentilis arrigonii), lo Sparviere (Accipiter nisus), il Barbagianni, il Picchio rosso maggiore (Dendrocopos major), lo Scricciolo, il Pigliamosche (Muscicapa striata), la Cincia Mora (Periparus ater), la Cinciallegra (Parus major), la Ghiandaia (Garrulus glandarius), lo Zigolo Nero (Emberiza cirlus).\nUna parte del territorio comunale rientra nella Zona di protezione speciale connotata dalla presenza della Gallina prataiola, denominata \"Altopiano di Abbasanta\u201d, identificata con il codice Natura 2000 \"ITB023051\", di cui fanno parte anche Birori, Bortigali, Dualchi, Silanus, Lei, Bolotana, e Noragugume, per una estensione complessiva di circa 19.577 ettari.\nLa sorgente d'acqua pi\u00f9 importante, anche per l'approvvigionamento idrico del paese, \u00e8 quella di Cherbos. Altre sorgenti minori sono quelle di Toscono, Busola, Buramene, Uore.\nSociet\u00e0.\nEvoluzione demografica.\nAl 1\u00ba gennaio 2013 (ISTAT), la popolazione residente \u00e8 pari a 2.181 abitanti. Il 51,5% dei residenti sono di sesso femminile, mentre il 48,5% sono di sesso maschile.\nSono 266, pari al 12,2% del totale, i giovani tra 0 e 14 anni. Pi\u00f9 numerosi e al di sopra della media regionale sono gli over 65 anni, pari al 26% della popolazione totale.\nLingue e dialetti.\nLa variante del sardo parlata a Borore \u00e8 il logudorese centrale o comune.\nTradizioni e folclore.\nCostume tipico bororese.\nCome molti altri paesi della Sardegna, anche Borore si caratterizza per un proprio costume tipico. Grazie ad alcuni appassionati, ma soprattutto al contributo degli anziani del paese, \u00e8 stato possibile, a partire dal ritrovamento di un antichissimo costume del paese, ricostruire le caratteristiche sia del costume maschile sia di quello femminile. Il costume maschile \u00e8 composto da: una camicia (\"su 'entone\") di colore bianco e con il collo tondo; i pantaloni lunghi (\"su zipone e sa berrita\") di colore nero. Il costume femminile, invece, \u00e8 composto da: una camicia di colore bianco con un semplice pizzo sul petto; \"su zipone\" \u00e8 di colore nero con un disegno a fiori; la gonna \u00e8 di color bordeaux, a pieghe, con due strisce di velluto nero sulla balza; il grembiule, \"sa falda\" \u00e8 di raso nero; il copricapo femminile \u00e8 il fazzoletto \"de sa foza 'e sa ide\", sistemato sulla testa che scende a coprire le spalle, di color vinaccio con un disegno della vite.\nBalli folk.\nI balli sardi tradizionali sono: \"su passu\" (il passo); \"sa dantza\" (la danza); \"su b\u00ecchiri\", un ballo molto pi\u00f9 veloce degli altri dove i ballerini creano un cerchio particolare; \"su d\u00ecllu\", un tipo di ballo molto semplice caratterizzato da due soli passi; \"su ballu 'e su Marghine\" (il ballo del Marghine), nato dall'inventiva e creativit\u00e0 \"tziu\" Dominigheddu Medde, musicista fisarmonicista di origine bororese morto nel 2002, rinomato a livello regionale e riconosciuto come uno dei capostipiti della scuola dei fisarmonicisti sardi. A lui \u00e8 dedicato uno dei due gruppi di ballo folk esistenti. L'altro gruppo \u00e8 quello dedicato a san Lussorio.\nPoesia sarda.\nBorore si \u00e8 contraddistinto sia per la tradizione della poesia estemporanea sarda, che si svolgeva attraverso delle vere e proprie gare di improvvisazione dai palchi allestiti per le feste patronali, sia per la 'poesia di meditazione', scritta a tavolino.\nPer quanto riguarda la poesia estemporanea, il poeta improvvisatore di Borore pi\u00f9 conosciuto \u00e8 stato Vincenzo (Pissente) Presti. Tra i poeti di meditazione, invece, i due principali furono Luigi Pinna (Borore, 1860-1938), meglio conosciuto come \"tiu Luisi\" e Francescangelo Angioni (Borore 1885 - Semestene (SS) 1959). Tuttavia meriterebbero una menzione anche il sacerdote Gian Pietro Chessa Cappai del quale non si hanno notizie certe ma che visse a cavallo tra XVIII e XIX secolo, Salvatore Contini (Borore 1893 - Borore 1969) e Gennaro Pala (Borore 1907 - Borore 1935).\nTra i poeti contemporanei, si ricordano Antonio Carta \"Cavaglieri\" (Borore 1921 - Cagliari 2002) e Francescangelo Piras (Borore 1924-2016).\nCanto sardo a chitarra.\nAnche nell'ambito del canto sardo a chitarra (Cantu a chiterra), che anima costantemente il programma delle feste paesane, Borore ha dato i natali al \"cantadore\" contemporaneo Roberto Murgia.\nRiti pasquali de \"S'Iscravamentu\" e de \"S'Incontru\".\nSi tratta di un rito praticato anche in alcuni altri paesi della Sardegna la sera del Venerd\u00ec Santo. \"S'Iscravamentu\" \u00e8 la rappresentazione della deposizione del Cristo morto. Alla profondit\u00e0 e particolarit\u00e0 di questo rito, don Carlo Chenis ha dedicato il libro \"S'iscravamentu: Celebrazione comunitaria sulla deposizione di Ges\u00f9 secondo l'uso della Sardegna\".\nLa domenica di Pasqua, nella piazza del paese, si svolge \"S'Incontru\", ossia l'incontro tra la statua del Cristo risorto e quella della Madonna.\nFesta di Sant'Isidoro.\nLa devozione di Sant'Isidoro l'Agricoltore (\"Santu Sidore\" in lingua sarda) \u00e8 legata alla natura prevalentemente contadina della propria popolazione (a differenza di altri centri del Marghine in cui era prevalente la pastorizia). In passato l'intero paese prendeva parte alla processione, in corteo dietro all'effigie di Sant'Isidoro l'Agricoltore, accompagnato dai buoi con le corna ornate di fiori e dai mazzi di spighe e dai carri addobbati a festa con ghirlande variopinte. Con l'inizio degli anni Sessanta del XIX secolo, con la scomparsa delle coltivazioni di grano, la festa venne praticamente abbandonata. Dal 2005 si \u00e8 ripresa questa tradizione, che prevede come in passato la processione per le vie del paese. Dopo la cerimonia religiosa, celebrata all'aperto nella piazza del paese, la statua di sant'Isidoro l'Agricoltore, collocata sopra il tipico carro agricolo bororese trainato da un giogo di buoi infiorati, viene accompagnata dai cavalieri e dai mezzi agricoli del paese (trattori, motocoltivatori, motozappe, ecc.).\nCultura.\nIstruzione.\nBiblioteche.\nLa biblioteca comunale \u00e8 ospitata all'interno della ex scuola media A.Fois di via Don Milani, ora destinata ad accogliere le associazioni locali. Nello stesso edificio \u00e8 presente, inoltre, l'Archivio storico comunale.\nScuole.\nA Borore sono presenti la scuola materna, la scuola primaria e la scuola media inferiore. Fanno parte dell'Istituto Comprensivo \"Don Antonio Olivieri\" che interessa Borore, Dualchi e Noragugume.\nMusei.\nA Borore \u00e8 ospitato, dal 2006, il Museo del Pane Rituale, che raccoglie una selezione di pani tradizionali e pani delle feste di vari paesi della Sardegna.\nNel Museo vengono svolte le attivit\u00e0 di laboratorio della panificazione tradizionale e artistica e per visitatori sono possibili le attivit\u00e0 di laboratorio della panificazione con la realizzazione dei pani artistici e rituali a cura del Centro Italiano Femminile (C.I.F.) di Borore. Il Museo, inoltre, ospita annualmente il concorso di panificazione artistica \"sa coccoi pintada\".\nAl suo interno, la visita parte con la presentazione della trasformazione del grano in farina, per passare alla sala degli strumenti da lavoro (dove sono presenti attrezzi per il lavoro dei campi e attrezzi per la lavorazione domestica del grano, della farina e del pane), alla presentazione di alcuni attrezzi di lavorazione della farina e pannelli descrittivi di alcune fasi di lavorazione del pane. Infine si passa alla sala dei pani quotidiani.\nTra gli strumenti di lavoro \u00e8 esposto un esemplare originale di carro agricolo. Il carro bororese era di grandi dimensioni, rispetto ad altri modelli utilizzati in Sardegna, capiente e molto robusto, adatto ai carichi onerosi (anche superiori ai trenta/trentacinque quintali). Per garantire una maggior robustezza e solidit\u00e0, montava solamente la ruota piena, dal momento che quella raggiata era ritenuta molto meno resistente. Proprio alla storia di Borore, alla sua tradizione agricola e a quella del carro, \u00e8 dedicato il libro \"Bia 'e carros: appunti e considerazioni intorno ad un borgo rurale del Marghine\", scritto nel 2002 da Sebastiano Ghisu.\nTra le esposizioni dei pani rituali, di particolare interesse sono: \nEventi.\nLa principale ricorrenza tradizionale \u00e8 la festa di san Lussorio martire. Il santo viene festeggiato due volte l'anno: ad aprile, con cerimonia di carattere quasi esclusivamente religioso, e ad agosto con suggestivi importanti festeggiamenti religiosi e civili che durano tre giorni (20-21-22), ai quali fanno seguito le novene nel santuario campestre dedicato al santo. \nLe altre ricorrenze religiose festeggiate dalla comunit\u00e0 sono:\nI principali eventi e le feste civili sono: \nEconomia.\nL'economia locale si caratterizza per la presenza di varie e qualificate attivit\u00e0 produttive nei settori dell'agroalimentare, dell'artigianato, del commercio, della lavorazione dei lapidei e dei servizi, (in particolare dei servizi alla persona) tali da costituire un importante, moderna ed efficiente rete di attivit\u00e0 e di imprese a conferma della laboriosit\u00e0, della capacit\u00e0 e dello spirito d'iniziativa che, da sempre, ha contraddistinto i bororesi.\nMerita una menzione particolare l'arte dolciaria e la produzione dei dolci tradizionali bororesi (da ricordare: \"ziliccas\", \"amarettos\", \"suspiros\", \"tumballinas\", \"pitifurros\", \"giorminos\") prodotti, ancora oggi, secondo le antiche ricette tramandate da generazioni.\nInfrastrutture e trasporti.\nStrade.\nIl paese sorge a breve distanza dalla principale strada sarda, la SS 131; \u00e8 inoltre collegato al territorio circostante dalle strade provinciali SP 33 e SP 66.\nFerrovie.\nBorore \u00e8 servita dal 1880 dalla omonima stazione: situata nella periferia est del paese lungo la Dorsale Sarda, \u00e8 gestita da RFI ed \u00e8 servita dai treni di Trenitalia.\nAmministrazione.\nIl Comune di Borore fa parte della provincia di Nuoro e dell'Unione dei comuni del Marghine. A partire dal 2009 fa parte del partenariato che ha dato vita al GAL Marghine, fondazione di partecipazione costituita per la gestione dei fondi europei (LEADER) destinati allo sviluppo rurale. Dal 2011 \u00e8 diventato socio della rete dei Borghi Autentici d'Italia, una rete di piccoli comuni che insieme vogliono promuovere politiche pubbliche, iniziative e attivit\u00e0 che abbiano lo scopo di rendere quanto pi\u00f9 accogliente e ospitale il comune e il territorio. L'associazione \u00e8 costantemente impegnata in azioni e iniziative di sviluppo locale caratterizzate da obiettivi di valorizzazione delle risorse e delle identit\u00e0 locali, di sostenibilit\u00e0 e tutela dei territori, di promozione delle qualit\u00e0 e delle capacit\u00e0 locali.\nSport.\nPallavolo.\nLa squadra di pallavolo di Borore ovvero l'ASD Pallavolo Borore \u00e8 il fiore all'occhiello dello sport nel paese. Con i suoi 120 tesserati \u00e8 la societ\u00e0 con pi\u00f9 atleti nel paese la maggior parte sotto i 18 anni, con la squadra maschile che milita nel campionato di serie C ovvero il massimo campionato regionale. \nCalcio.\nLa squadra di calcio della citt\u00e0 \u00e8 l\"'U.S. Borore\" che milita nel girone B sardo di 1\u00aa Categoria."}
{"id": "32820", "revid": "6923", "url": "https://it.wikipedia.org/wiki?curid=32820", "title": "Bortigali", "text": "Bortigali (\"Bortig\u00e0le\" in sardo) \u00e8 un comune italiano di abitanti della provincia di Nuoro in Sardegna. Si trova nella subregione storica del Marghine.\nCollocato ad anfiteatro ai piedi del trachitico monte Santu Padre, Bortigali \u00e8 posto ad un'altitudine media di 510 metri. Si trova nelle vicinanze della strada statale 131 e per questa caratteristica \u00e8 facilmente raggiungibile da tutte le parti della Sardegna. \u00c8 uno dei pochi paesi in Sardegna ad avere un mulino ad acqua funzionante anche se non utilizzato.\nBortigali fa parte dell'Unione dei comuni del Marghine e del GAL Marghine.\nGeografia fisica.\nTerritorio.\nIl territorio amministrativo del comune di Bortigali occupa una superficie di circa 67\u00a0km\u00b2, e si estende dall'altopiano di Campeda a nord (600/700 metri s.l.m.) sino alla piana del rio Murtazzolu a sud (300/400), passando per le vette della catena del Marghine (1000/1100). \u00c8 possibile visitarlo seguendo percorsi e itinerari di notevole interesse, alcuni dei quali gi\u00e0 tracciati e valorizzati a cura del Comune, della Pro Loco e della sottosezione del CAI. Da segnalare in particolare il sentiero Natura da Bortigali a Mulargia che, attraverso un percorso ricco di importanti emergenze naturalistiche, permette di visitare anche i pi\u00f9 significativi monumenti archeologici, giungendo infine alla frazione di Mulargia, piccolo borgo rurale che deve il suo nome alle mole di cui, sin dal periodo romano, era centro di produzione (se ne possono osservare ancora tanti esemplari nei cortili privati). Altro itinerario da segnalare \u00e8 il sentiero Bortigali\u2013Santu Padre che, passando per zone di elevato valore paesaggistico, raggiunge la vetta del monte Santu Padre (1.026 metri), una tra le pi\u00f9 alte della catena del Marghine, da cui si pu\u00f2 osservare un paesaggio che abbraccia buona parte della Sardegna centrale e sud-occidentale, dai monti del Gennargentu ai monti del Sulcis, dalle colline del Logudoro ai monti delle Baronie, sino al mare di Oristano e Bosa. Le sue alte pareti rocciose sono talvolta m\u00e8ta del volo dei grifoni provenienti dalla colonia di Bosa-capo Marrargiu. La stessa vetta, raggiungibile anche in macchina, \u00e8 da alcuni anni una delle basi pi\u00f9 ricercate dagli appassionati di volo libero (parapendio e deltaplano)\nOrigini del nome.\nNella seduta del 3.08.2010 il Consiglio comunale di Bortigali (aderendo al Progetto dell'Atlante topografico sardo) ha deliberato che come toponimo ufficiale in lingua sarda debba essere adottato il termine \"Bortigale\". A supporto di tale deliberazione \u00e8 stata presentata la seguente ricerca storico-linguistica:\nDagli esempi riportati, si pu\u00f2 notare che, dopo le prime documentazioni (tutto sommato, per\u00f2, poco significative, sia per l'arcaicit\u00e0 della lingua, sia per l'esiguit\u00e0 del numero di casi riscontrati) in cui il toponimo appare come Ortucale o Orticali, prende corpo il termine con la lettera B- iniziale, termine che si mantiene sino ai giorni nostri.\nTuttavia il termine pi\u00f9 antico e pi\u00f9 adatto a descrivere l'area sembra essere Ortigali da Ortigu = sughero, cio\u00e8 zona ricca di sughere.\nI documenti pi\u00f9 significativi in merito sono sicuramente: il \"Libro della Chiesa di S. Maria de Sauccu\" (scritto nel 1600, con un sardo molto vicino\nall'attuale, e in cui \u00e8 sempre riportato il termine Bortigale); i \"Quinque Libri\" della Parrocchia (che, nel periodo, verso il 1700, in cui venivano scritti in sardo, riportano anch'essi il toponimo Bortigale); le poesie dei poeti \"dialettali\" (scritte dalla fine del 1800 ai giorni nostri, quindi col sardo pi\u00f9 \u201cattuale\u201d): tutti, da Pantaleo Serra a Francesco Castia, agli altri poeti della zona, nel dedicare le loro opere al paese, le intitolano quasi sempre \"A Bortigale\" (termine che ripetono anche all'interno della poesia).\nSi pu\u00f2 affermare quindi che la forma corretta per il toponimo nella parlata locale sia Bortigale (potrebbe essere consentito \u2013 anche se i puristi della lingua sono spesso contrari\u00a0\u2013 l'utilizzo del termine 'Ortigale, con l'apostrofo, ma solo se preceduto da una vocale).\nStoria.\nLa ricchezza di testimonianze archeologiche (soprattutto nuraghi e domus de janas) attesta la presenza umana gi\u00e0 in et\u00e0 preistorica in un territorio che doveva distinguersi per la fertilit\u00e0 dei luoghi. Cos\u00ec come risultano testimoniati e documentati gli altri periodi sino al Medioevo (Mulargia era centro noto sulla strada Karalis-Turris Libissonis; il paese di Ortucale era citato nel Condaghe di San Nicola di Trullas (XII secolo). Secondo una tradizione non completamente documentata pare che il primo insediamento fosse una citt\u00e0 punico-romana, poi distrutta, chiamata Berre. Si narra che sette famiglie superstiti formarono il primo nucleo del paese; la leggenda vuole che un vicinato della Bortigali di oggi si chiami proprio per questo motivo \"Sette padeddas\" (sette \u201cpadelle\u201d, cio\u00e8 sette \u201cfuochi\u201d, famiglie).\nNel periodo giudicale la villa di Bortigali fece parte della curatoria del Marghine nel giudicato di Torres. Nel 1259, caduto il giudicato, la curator\u00eca fu annessa al giudicato arborense. Alla fine del giudicato, nel 1420, la villa pass\u00f2 agli Aragonesi, che la concessero in feudo ai Centelles. Ceduta nel 1439 a Salvatore Cubello, fu inclusa nel marchesato di Oristano sino al 1478. Il paese torn\u00f2 ad essere incluso nella contea di Oliva, infeudata prima ai Centelles e poi, per successione, ai Borgia. Il periodo in cui il paese acquista consistenza \u00e8 sicuramente quello compreso tra i secoli XVI e XVII; risalgono infatti a questo periodo quasi tutte le numerose chiese, come pure gli architravi tardogotici che ancora si possono vedere nelle case dell'esteso centro storico. Estinta la famiglia dei Borgia, la villa fu concessa alla loro erede Maria Giuseppa Pimentel. Come molti altri villaggi del Marghine non ebbe un rapporto facile con i nuovi feudatari, che dalla Spagna facevano amministrare il feudo a funzionari senza scrupoli, cos\u00ec tra il 1774 e il 1785 si rifiut\u00f2 apertamente di pagare i tributi e nel 1795 prese parte ai moti antifeudali (anche se alcuni tra i ricchi proprietari locali furono tra quelli che in qualche modo contrastarono il viaggio di Giovanni Maria Angioy tra i villaggi della Sardegna).\nNel 1821 la comunit\u00e0 di Bortigali fu inclusa nella provincia di Cuglieri \u2013 nella quale era anche capoluogo del distretto comprendente altri otto Comuni limitrofi (Birori, Borore, Dualchi, Lei, Macomer, Mulargia, Noragugume e Silanus) e nel 1843 cess\u00f2 definitivamente il suo rapporto con gli ultimi feudatari. In questo secolo contava oltre 3000 abitanti, era, con Bolotana, il centro pi\u00f9 popoloso del Marghine e vi risiedevano molte famiglie nobiliari, che naturalmente portavano ricchezza e benessere.\nNel 1848, abolite le vecchie province, fu compreso nella divisione amministrativa di Nuoro e vi rimase fino al 1859, quando (in seguito al cosiddetto decreto Rattazzi), entr\u00f2 a far parte della nuova provincia di Cagliari, circondario di Oristano, mandamento di Macomer. Pi\u00f9 tardi (nel 1865), al comune di Bortigali fu aggregato il territorio del soppresso comune di Mulargia.\nNel 1907 vi nacque la prima cooperativa casearia della Sardegna (l'attuale La.Ce.Sa) e nel 1927 fu inserito nella neonata provincia di Nuoro, della quale tuttora fa parte. Durante la seconda guerra mondiale \u00e8 stato sede del Comando supremo delle forze armate della Sardegna, e diede i natali nel 1943 a Radio Sardegna, prima emittente libera d'Italia. Ha pagato pi\u00f9 di altri paesi il problema emigrazione, con un notevole calo demografico negli anni \u201850-'60.\nMonumenti e luoghi d'interesse.\nArchitetture religiose.\nNel solo centro abitato se ne contano ben sei (tutte ancora ben conservate, grazie anche alla presenza e alla cura dedicata loro da confraternite, obrieri, prioresse):\nNell'agro del paese se ne contano altre quattro:\nA queste va aggiunta la chiesa di Santa Maria di Sauccu che, malgrado ricada nel territorio amministrativo del comune di Bolotana, con l'omonimo villaggio di \"muristenes\" appartengono alla comunit\u00e0, civile e religiosa, di Bortigali.\nArchitetture civili.\nIl centro storico: architettura e arte.\nIl centro storico di Bortigali \u00e8 caratterizzato dalle strette stradine pavimentate col caratteristico selciato e dalle vecchie architetture rurali ingentilite e ornate da portali e architravi catalano-aragonesi (se ne contano oltre 80, \"ripuliti\" qualche anno fa a cura della Pro Loco). Di notevole interesse anche i palazzi borghesi del Corso Vittorio Emanuele, risalenti ai primi decenni del Novecento.\nGli architravi.\nSono classificabili come finestre e portali tardo-gotici o \"catalano-aragonesi\". Quelli censiti sono oltre ottanta, e si sa per certo che molti sono andati perduti negli anni. La definizione di \"aragonesi\" non implica l'attribuzione di uno stile architettonico (che \u00e8 appunto tardo gotico), ma un riferimento alla loro origine storica. Gli Aragonesi, infatti, nel processo di consolidamento del loro potere in Sardegna, promossero una campagna di colonizzazione che includeva tutti i campi, da quello religioso a quello politico, da quello artistico a quello architettonico. Risulta che gi\u00e0 subito dopo un anno dal loro sbarco in Sardegna nel 1323 essi chiamassero maestranze dalla Catalogna a dirigere i lavori di chiese e monumenti. Al loro seguito si riscontr\u00f2 una notevole immigrazione di \"picapedras\" (scalpellini), che costituirono una vera e propria scuola di scalpellini-costruttori. Furono quasi sicuramente gli eredi sardi di questa scuola a continuare la tradizione della lavorazione della pietra nei periodi successivi, compreso quello in cui possono essere collocati gli architravi scolpiti a Bortigali, e cio\u00e8 1500\u20131600. Non \u00e8 semplice assegnare uno stile unico a questi elementi architettonici. Molto spesso infatti compaiono assieme stili di epoche diverse: i \"picapedras\" locali continuano ad utilizzare ancora e soprattutto elementi del repertorio tardo-gotico introdotto dagli scalpellini catalani, ma li fondono con elementi rinascimentali, barocchi e di altri stili. I particolari costruttivi pi\u00f9 ricorrenti sono: l'arco inflesso (con il cosiddetto motivo \"a fiamma\" al centro dell'architrave, cio\u00e8 quella punta rivolta all'ins\u00f9 di diretta derivazione islamica), il simbolo \"IHS\" (marchio dei gesuiti, che arrivarono in Sardegna dopo il riconoscimento ufficiale fatto dalla Chiesa col concilio di Trento del 1540), i peducci ornamentali ornati da motivi fitomorfici, le abbondanti decorazioni a rosette e la ricorrente abitudine di porre la data della realizzazione. Tutto ci\u00f2, unito all'utilizzo dello stesso materiale \u2013 la bella trachite rossa locale \u2013 rende il centro storico di Bortigali un insieme omogeneo e degno di particolare attenzione.\nSiti archeologici.\nBortigali vanta un patrimonio di monumenti archeologici molto ricco e soprattutto diversificato nelle tipologie. Si contano ben 43 nuraghi (una decina del tipo a corridoio, gli altri del tipo a torre, semplici e complessi), 10 domus de janas, 3 dolmen, 1 tomba di giganti. Il monumento pi\u00f9 rilevante \u00e8 certamente il maestoso nuraghe Orolo (raggiungibile sia a piedi tramite il sentiero Natura, sia in macchina, percorrendo la strada provinciale per Mulargia e seguendo le indicazioni sul tragitto), posto in posizione molto panoramica e al centro di una zona ricca di altre interessanti emergenze; \u00e8 composto da una torre centrale a due piani e da un corpo aggiunto bilobato. Un recente restauro ne ha messo in evidenza la bellissima scala elicoidale di 56 gradini con la quale si sale agevolmente fino alla sommit\u00e0.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 28 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Bortigali \u00e8 quella logudorese centrale o comune.\nIstituzioni, enti e associazioni.\nConfraternite di Bortigali.\nDenominazioni e funzioni.\nVi sono a Bortigali tre confraternite, ognuna titolare dell'omonima chiesa (o oratorio):\nSono associazioni di soli uomini, di carattere religioso: partecipano alle funzioni parrocchiali e ai funerali.\nNell'arciconfraternita di Santa Croce nei tempi andati erano presenti anche le consorelle, non esistono pi\u00f9 dagli anni 40.\nI confratelli.\nAnticamente l'appartenenza alle confraternite avveniva per \"status\" sociale ed economico; infatti appartenevano alla confraternita del Rosario soltanto i nobili, i benestanti invece facevano parte di quella delle Anime, alla confraternita di Santa Croce apparteneva il popolo (i cosiddetti \"rustici\"). Per poter accedere alla confraternita bisogna fare un periodo di noviziato, dopodich\u00e9 si riceve la consacrazione a vita. Per quanto riguarda la composizione numerica attuale, ciascuna confraternita \u00e8 composta da circa venti componenti.\nCariche.\nLa carica principale \u00e8 quella del priore, responsabile della confraternita per un anno. Vi sono poi le figure del vice-priore (che funge da amministratore dei beni della confraternita e che di solito rimane in carica per pi\u00f9 anni) e del \"massaggiu\" (che esegue i lavori materiali). Sono entrambi nominati dal priore, il quale provvede anche alla nomina della prioressa (di solito in famiglia), la cui funzione consiste nel curare la pulizia e l'addobbo delle chiese (coadiuvata in questo da due sottoprioresse, \"sas suttas\"). Il priore viene eletto tra una terna di confratelli (la terna viene stilata dal priore uscente e dal vice-priore) che viene consegnata al parroco; prima della messa ogni confratello vota il confratello che secondo lui \u00e8 il pi\u00f9 adatto a prendere il nuovo incarico; dopo che tutti hanno espresso la propria preferenza il parroco proclama l'elezione (generalmente viene nominato priore il primo nominativo indicato nella terna). Il priore della confraternita delle Anime viene eletto la prima domenica di settembre; quello di Santa Croce il 14 settembre; quello del Rosario la prima domenica di ottobre. Le confraternite vivono coi lasciti (possiedono infatti delle propriet\u00e0 terriere) e con le offerte, che in genere vengono date anche in occasione dei funerali.\nSaluto.\nI confratelli, oltre a darsi del \"voi\" (in quanto compari a vita), si salutano nel modo seguente: \nParamenti e vesti.\nOgni confraternita possiede tutti i paramenti sacri per la celebrazione della messa. La veste (\"s'abidu\") \u00e8 rispettivamente composta da:\nInsegne.\nAlle processioni solenni ogni confraternita porta un crocifisso sormontato da un drappo che in genere \u00e8 preso dal massaggiu (\"su Cristos\"), due lanterne ( \"lampiones\"), due bastoni sormontati da una croce che in genere prendono il priore e il vicepriore in carica (\"sos baculos\" o \"rughittas\") \u2013 che servono ad individuare i titolari delle cariche - oltre alle candele (\"azzas\").\nCultura.\nMedia.\nRadio Sardegna.\nBortigali divenne, durante la seconda guerra mondiale, il punto di riferimento di tutta la Sardegna, dopo che il generale Antonio Basso la scelse (forse per la sua posizione centrale e per la protezione del monte Santu Padre) come sede del Comando supremo delle forze armate della Sardegna. Nel 1943, quando gli americani fecero credere ad un loro sbarco in forze nell'isola, la sua importanza valic\u00f2 i confini strettamente regionali. Nei giorni successivi all'armistizio dell'8 settembre, grazie all'intuizione e all'opera di alcuni ufficiali e soldati addetti alle stazioni radio (tra le pi\u00f9 potenti del periodo), furono mandate in onda, in Sardegna e in tutto il mondo, delle brevi trasmissioni (che, nel primo periodo, avevano uno scopo \"umanitario\": inviare al di fuori dell'isola le notizie di quanti, militari e civili, vi risiedevano), precedute dalle prime note dell'Inno Sardo e dalla sigla \u00abQui Radio Sardegna, libera voce d'Italia\u2026\u00bb. Era nata quella che poi divenne (potenziandosi e trasferendosi a Cagliari) l'emittente regionale. Ma soprattutto era la prima e unica radio libera (libera perch\u00e9, contrariamente alle altre zone d'Italia, i tedeschi erano gi\u00e0 andati via e gli americani non erano ancora arrivati). I suoi microfoni (che per motivi tecnici dovevano stare lontani e isolati rispetto alle potenti radio R6) furono sistemati, dopo un breve periodo, nel rifugio antiaereo posto alla periferia del paese. Nel 1945, trasferitasi a Cagliari, diede in anteprima mondiale (venti minuti prima di Radio Londra) l'annuncio della fine della guerra. Il 40\u00ba anniversario della prima radio libera sarda fu festeggiato alla presenza dei suoi pionieri il 16 ottobre 1983 con ospiti alcune importanti autorit\u00e0 dello Stato (fra le quali il presidente del Senato Francesco Cossiga, il ministro della Marina mercantile Ariuccio Carta e il presidente della Regione Angelo Rojch).\nEventi.\nSagra campestre di santa Maria de Sauccu.\nLa sagra, di cui si hanno notizie documentate da registri amministrativi sin dal 1606, ha mantenuto quasi intatte le sue caratteristiche tradizionali (tra cui quella di essere a totale carico di un obriere di nomina annuale) e la sua genuinit\u00e0. Inizia il 7 settembre di ogni anno per concludersi il 17 dello stesso mese. La mattina del sette due distinte processioni accompagnano i due simulacri della Madonna alla chiesa nell'omonimo villaggio montano (raggiungibile anche in macchina dalla provinciale Campeda-Bolotana): la prima \u00e8 formata esclusivamente da fedeli a piedi e porta il simulacro pi\u00f9 piccolo, santa Mariedda; la seconda parte qualche ora pi\u00f9 tardi, \u00e8 formata da una cinquantina di \"confratelli\" a piedi vestiti con la tunica bianca e da un centinaio di cavalieri (alcuni dei quali portano in groppa la dama su un'originale sella detta \"striglione\"), e accompagna il simulacro pi\u00f9 grande di Santa Maria Manna. La partenza e l'arrivo (dopo circa tre ore) delle due processioni sono salutati dal suono dei tamburini e da migliaia di colpi di fucileria a salve. Nel villaggio di Santa Maria, formato da una cinquantina di \"muristenes\", si svolgono le tradizionali novene, con momenti dedicati alla fede e altri al divertimento (musica, balli e abbondanti libagioni). Il giorno 17 settembre le due processioni effettuano il percorso inverso; in particolare, il simulacro di santa Maria Manna giunge a Bortigali intorno a mezzogiorno, la sera viene portato in giro dai \"confratelli\" presso tutte le famiglie del paese, e infine viene riposto nella chiesa di Santa Croce, sempre accompagnato dal saluto dei fucilieri.\nFesta di sant'Antonio Abate.\nPer una consuetudine ormai consolidata, la festa di sant'Antonio Abate (\"Sant'Antoni de su fogu\") viene celebrata il sabato e la domenica successivi al \u201ccanonico\u201d 17 gennaio. Come in quasi tutti i paesi della fascia centrale della Sardegna, si caratterizza per l'accensione del fuoco, a Bortigali ottenuto bruciando la \"tuva\", tronco cavo di un grosso albero. La festa, totalmente a carico di un obriere a nomina annuale (come per la sagra di santa Maria de Sauccu), ha nel corso dell'anno diversi appuntamenti. Dopo la nomina (durante la messa della domenica suddetta) e il passaggio di consegne, detto \u201cCambio delle bandiere\u201d (a giugno, per S. Antonio da Padova), il primo impegno del nuovo obriere consiste in un'intera giornata (di solito a fine settembre) dedicata al taglio, raccolta e trasporto in paese della legna, col coinvolgimento di centinaia di persone. Il sabato di gennaio, giorno della vigilia, il simulacro del Santo (che ha ai piedi il caratteristico porcellino) viene trasportato in processione dalla \u201csua\u201d chiesa, ricavata in una grotta di trachite, alla parrocchiale. Nel piazzale prospiciente, il sacerdote procede alla benedizione del fuoco (preparato in mattinata e acceso da \"s'oberaja\" nel primo pomeriggio). Fuoco che viene poi allestito nuovamente l'indomani mattina e la domenica successiva, giorno della cosiddetta ottava. I vari spostamenti del simulacro e altri momenti dei festeggiamenti sono accompagnati dal lancio dei \"coetes\" e dall'accensione di batterie di mortaretti. Non mancano naturalmente i momenti di convivialit\u00e0, con pranzi, cene e i classici \u201cinviti\u201d. Dal 2012 la cena della domenica \u00e8 offerta a tutti (mentre sino ad allora questo e altri momenti \u201claici\u201d erano destinati solo agli \u201cinvitati\u201d, parenti e amici dell'obriere).\nEconomia.\nLa cooperativa casearia.\nIl 25 agosto 1907 fu costituita a Bortigali, grazie anche all'impulso dato dal medico condotto Pietro Solinas, la \u201cLatteria Sociale Cooperativa\u201d, primo e per molti anni unico esempio di cooperazione nel settore caseario in Sardegna. Nacque per l'esigenza degli allevatori locali di opporsi all'egemonia degli industriali del continente che da qualche anno avevano impiantato a Macomer i primi caseifici per la produzione del Pecorino Romano, oltre che per il normale desiderio economico di produrre, competere, e far conoscere i propri prodotti, in un periodo di espansione e di generale dinamismo dell'agricoltura sarda. Per molti anni si distinse tra le altre cooperative sarde, anche di altri settori, per il giro d'affari e le capacit\u00e0 organizzative. Ancora oggi, con la denominazione di La.Ce.Sa. (Latteria Centro Sardegna) \u00e8 una delle realt\u00e0 pi\u00f9 importanti e note del settore. Vi si producono (oltre al Pecorino Romano destinato all'esportazione) alcuni formaggi tipici e rinomati, quali il caciocavallo o \"casizolu\", il provolone, \"sa fresa 'e attunzu\" (un vaccino a pasta molle che si sta attualmente cercando di promuovere anche con un'apposita sagra organizzata dalla Pro Loco).\nInfrastrutture e trasporti.\nFerrovie.\nIl comune \u00e8 servito dalla stazione di Bortigali, posta lungo il percorso della ferrovia Macomer-Nuoro, e collegata con questi due centri e con gli altri scali intermedi della linea dai treni dell'ARST."}
{"id": "32821", "revid": "1632387", "url": "https://it.wikipedia.org/wiki?curid=32821", "title": "Bosa", "text": "Bosa (IPA: , \"Bosa\" in sardo o, contratto, \"'Osa\", pronuncia ) \u00e8 un comune italiano di abitanti della provincia di Oristano, nella costa occidentale del centro-nord della Sardegna. Fa parte dell'Unione di comuni della Planargia e del Montiferru Occidentale. \u00c8 il principale centro abitato della subregione della Planargia e si inserisce, storicamente, nel pi\u00f9 vasto territorio del Logudoro, condividendo con quest'ultimo l'utilizzo della variante linguistica del sardo logudorese.\nDurante il dominio aragonese, ottenne il rango di citt\u00e0 regia del quale attualmente permane, con l'abolizione dei privilegi feudali, il titolo onorifico di citt\u00e0. Insieme ad Alghero \u00e8 sede vescovile della diocesi di Alghero-Bosa.\nGeografia fisica.\nIl territorio comunale di Bosa, dalla superficie di , si trova in una regione collinare-litoranea con altitudine media di s.l.m., nel contesto geografico dell'altopiano della Planargia, chiuso a sud dalla catena del Montiferru, a est dal Marghine e dalla Campeda, a ovest dal mar di Sardegna e a nord dalla dorsale dei rilievi di Sa Pittada ( s.l.m.) e di monte Mannu (la vetta pi\u00f9 elevata del territorio con i suoi s.l.m.). \u00c8 attraversato dal corso del Temo, l'unico fiume navigabile della Sardegna (per circa ), nella cui piana alluvionale si trova adagiato il centro abitato, il quale, da un nucleo medievale posizionato sulle pendici del colle di Serravalle ( s.l.m.), si \u00e8 esteso a partire dall'Ottocento verso valle e, dal Novecento, sino alla foce e in direzione della costa, ove si \u00e8 sviluppata una stazione balneare, Bosa Marina.\nTerritorio.\nDal punto di vista geologico, il territorio di Bosa \u00e8 alquanto eterogeneo e tormentato, caratterizzato da rocce vulcaniche risalenti al periodo oligo-miocenico, principalmente rioliti, riodaciti e daciti con alcuni affioramenti di rocce basaltiche.\nIl fiume Temo separa a monte le ampie formazioni trachitoidi inferiori di monte Navrino () dalle andesiti superiori pi\u00f9 orientali di monte Pedru () e di monte Rughe (). Sulla costa, molto frastagliata e lunga , si distinguono i tufi trachitici a sud del promontorio di punta Argentina dalle pi\u00f9 antiche andesiti inferiori di capo Marrargiu, dove si aprono grotte naturali e miniere sfruttate fino ai primi del Novecento.\nClima.\nIl clima di Bosa \u00e8 classificato come mediterraneo, con inverni miti e umidi ed estati calde e secche. \nIn base alle medie climatiche degli anni 1971-2000, la temperatura media del mese pi\u00f9 freddo, gennaio, \u00e8 di , mentre quella del mese pi\u00f9 caldo, agosto, \u00e8 di ; mediamente si contano 5 giorni di gelo all'anno e 40 giorni annui con temperatura massima uguale o superiore ai . Nel periodo esaminato, i valori estremi di temperatura sono i del mese di luglio del 1983 e i del mese di gennaio del 1981.\nLe precipitazioni medie annue si attestano a , mediamente distribuite in 65 giorni, presentando una distribuzione stagionale fortemente irregolare, con un elevato indice di intensit\u00e0 a partire dalla fine di autunno e l'inizio dell'inverno, specialmente tra novembre e dicembre. Dopo una breve diminuzione, i fenomeni piovaschi riprendono tra la fine di gennaio e l'inizio della primavera. Nel mese di maggio, poi, le precipitazioni subiscono un'inflessione che ha il suo culmine durante i mesi estivi e si protrae, spesso, fino a settembre.\nA Bosa, alle condizioni di maltempo, durante l'inverno e la primavera, si associano sovente i venti del IV quadrante, provenienti da nord-ovest e da sud-ovest, e \u2013 in particolare \u2013 il maestrale, che pu\u00f2 raggiungere la velocit\u00e0 di .\nL'umidit\u00e0 relativa media annua fa registrare il valore di 75,3% con un minimo di 69% a luglio e un massimo di 80% a dicembre; mediamente si contano 44 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati dalla stazione meteorologica di Alghero Fertilia negli anni 1971-2000 e pubblicati nell'Atlante Climatico d'Italia del Servizio meteorologico dell'Aeronautica Militare:\nFauna.\nNella costa fra Bosa e Alghero, in un contesto tutelato con vincolo paesaggistico e riconosciuto quale sito di interesse comunitario, \u00e8 presente l'unica colonia sarda, nonch\u00e9 la pi\u00f9 consistente sul territorio nazionale, di grifoni (\"gyps fulvus\"), specie protetta e sottoposta a programmi di ripopolamento a causa del rischio di estinzione. Nel 2016 si contavano, nel territorio, quarantuno coppie riproduttive.\nTra le numerose specie viventi presenti nel mare di Bosa ve ne sono alcune meritevoli di catalogazione tra le specie poco diffuse nel mar Mediterraneo. L'anemone gioiello (\"corynactis virydis\"), di colore lilla, colonizza la sommit\u00e0 della secca di \"Su Puntillone\", a sud di Bosa Marina. \u00c8 una specie endemica dell'oceano Atlantico.\nOrigini del nome.\nUn'epigrafe fenicia, (oggi perduta e ritenuta da alcuni studiosi un falso), databile al IX secolo a.C., documenta per la prima volta l'esistenza di un etnico collettivo \"Bs'n\", riferito alla popolazione di questo luogo. Il nome della citt\u00e0 fu dunque fin dall'origine Bosa, un toponimo forse mediterraneo, d'incerta etimologia. L'etnico latino \"bosanus\" \u00e8 attestato ancora in un'iscrizione della prima et\u00e0 imperiale, e il nome di Bosa compare in questa forma in Tolomeo (II secolo), nell\"Itinerario antonino\" (III secolo), nella \"Cosmografia\" dell'Anonimo ravennate (VII secolo) e per tutto il Medioevo.\nQuanto all'etimologia del toponimo, il linguista Massimo Pittau ne ha affermato l'origine preindoeuropea. L'appellativo \"bosa\" indicherebbe un contenitore a forma di catino, immagine che richiamerebbe la morfologia del territorio su cui sorge la citt\u00e0, racchiusa in una vallata circondata da colline.\nEduardo Blasco Ferrer, invece, ritiene che il toponimo derivi dal paleosardo \"osa\", con \"b\" prostetica, termine che significherebbe \"foce\".\nStoria.\nPreistoria.\nIl territorio del comune di Bosa fu abitato gi\u00e0 in epoca preistorica e protostorica come dimostrano le grotticelle funerarie mono o bicellulari individuate \u2013 in un numero pari ad almeno trentasei \u2013 in varie localit\u00e0 (Badde Orca, Capitta, Coroneddu, Funtana Lacos, Ispiluncas, Monte Furru, Pala 'e Cane, Pontes, Sorighes, Silattari, Tentizzos, Torre Argentina e Tuccaravo).\nIl rilevante numero di \"domus de janas\" e la loro superficie, che giunge sino a , testimoniano una frequentazione umana piuttosto aggregata ascrivibile all'Et\u00e0 del Rame (per le tombe dotate di \"dromos\") o alla cultura di Ozieri e al Neolitico recente.\nDi particolare rilievo si presenta la Tomba I di Pontes la quale presentava delle pareti interne levigate e dipinte di rosso, simbolo del sangue e della rigenerazione, sulle quali era incisa una raffigurazione di doppie corna, a testimonianza del culto della divinit\u00e0 taurina.\nSi sono rinvenuti, inoltre, i resti di focolari rituali (Tuccaralvo) e coppelle a destinazione sacrale scavate nel pavimento di alcuni ipogei (Coroneddu e Funtana Lacos I), mentre in altre tombe si sono riscontrate delle nicchie per le offerte funerarie.\nPoco numerose sono, invece, le testimonianze riconducibili all'Et\u00e0 del Bronzo e alla civilt\u00e0 nuragica. A tale periodo risalgono i due nuraghi complessi siti nelle localit\u00e0 di Monte Furru e di S'Abba Druche \u2013 ove sono stati individuati anche i resti di una tomba dei giganti \u2013 e quelli dalla struttura semplice di Mesu 'e Rocas e di Santu L\u00f2.\nStoria antica fenicio-punica (IX-III secolo a.C.) e romana (238 a.C.-456).\nIl territorio di Bosa \u00e8 stato senz'altro abitato in epoca nuragica; nulla di certo si conosce, invece, circa lo stanziamento di un eventuale centro fondato dai Fenici, la cui frequentazione della zona \u00e8 comunque sicuramente attestata attraverso il rinvenimento di ripostigli di monete puniche. Questi, cos\u00ec come successivamente anche i Romani (che costruirono un insediamento produttivo a S'Abba Druche, sfruttando precedenti costruzioni nuragiche), dovettero usare per l'approdo la foce del fiume Temo, allora all'altezza della localit\u00e0 Terridi-Sa Molina e difesa dal maestrale e dalle mareggiate grazie a riparo offerto dall'Isola Rossa e dall'altopiano di Sa Sea. Di tale porto \u2013 localizzato, come anzidetto, presso Terridi \u2013 restano ancora tracce di bitte per l'attracco delle barche.\nForse proprio l\u00ec, o secondo l'ipotesi maggiormente accettata nella vallata di Messerchimbe, pi\u00f9 all'interno e sulla sponda sinistra del fiume, si sviluppava un precedente centro abitato.\nQualche studioso (Antonietta Boninu, Marcello Madau), in base alla conformazione del luogo, sostiene che in et\u00e0 cartaginese il sito urbano fosse bens\u00ec all'altezza di Messerchimbe, ma sulla riva destra, mentre sull'altra sponda si sarebbero concentrate l'area sacra e la necropoli. In tal caso si potrebbe pensare a uno sdoppiamento e a una progressiva traslazione dell'abitato in et\u00e0 bizantina, con un nuovo agglomerato formatosi intorno alla cattedrale, sul sito della vecchia necropoli: nel caso di Bosa appunto a Messerchimbe, dove i dati archeologici testimoniano un centro altomedioevale, e dove sarebbe sorta in seguito la chiesa di San Pietro.\nAttraversata dalla strada costiera occidentale, che superava il Temo nei pressi di Pont'Ezzu (ove permangono i resti di un ponte romano), Bosa era collegata direttamente a sud con Cornus (presso il comune di Cuglieri) e a nord con Carbia (Nostra Signora di Calvia, localit\u00e0 situata alla periferia sud di Alghero).\nIn et\u00e0 romana la citt\u00e0 divenne, forse dalla prima et\u00e0 imperiale, un municipio con un proprio ordine di decurioni e un collegio di \"quattuorviri\". L'introduzione del culto imperiale \u00e8 documentato da un'epigrafe in marmo che ricorda la dedica, fra il 138 e il 141, da parte di un magistrato o sacerdote locale, Quintus Rutilius, di quattro statuette in argento, raffiguranti Antonino Pio, Faustina, Marco Aurelio e Lucio Vero. \nAll'et\u00e0 degli Antonini risale anche la promozione di un anonimo flamine municipale bosano al massimo sacerdozio provinciale della Sardegna.\nMedioevo vandalo (456-534), bizantino (534-851) e giudicale (851-1232).\nIn et\u00e0 bizantina, come si \u00e8 detto, l'abitato era posto \u2013 forse \u2013 sulla riva sinistra del Temo, presso il sito della chiesa di San Pietro. La citt\u00e0 sub\u00ec per tutto il Medioevo le scorrerie degli Arabi. Tuttavia non perse la sua importanza: fu capoluogo della Curatoria di Planargia, nel Giudicato di Logudoro e sede vescovile. In un periodo compreso tra il sesto decennio dell'XI secolo e il 1073 si provvide alla costruzione della chiesa cattedrale dedicata a San Pietro. Le date vengono fornite da due documenti epigrafici presenti nella chiesa: il primo \u00e8 rappresentato da un'iscrizione incisa sul concio di una lesena absidale che, secondo una recente rilettura operata dallo studioso Giuseppe Piras, attesta l'atto di consacrazione e posa della prima pietra dell'edificio romanico celebrato dal vescovo Costantino de Castra (in passato il \"titulus\" veniva erroneamente riferito all'attivit\u00e0 di un presunto architetto di nome Sisinius Etra); il secondo \u00e8 costituito da un'epigrafe, collocata nella navata centrale, che ricorda l'anno di ultimazione dei lavori promossi dal vescovo, il 1073 appunto. La decisione di Costantino de Castra (primo vescovo di Bosa di cui si abbia notizia) di intitolare a San Pietro la cattedrale bosana pu\u00f2 essere forse intesa come segno di schieramento dalla parte del pontefice romano dopo lo scisma ortodosso del 1054: infatti Costantino de Castra, come sappiamo da una lettera del 1073 del Papa Gregorio VII, fu impegnato personalmente nella propaganda cattolica presso i Giudici della Sardegna e nello stesso anno ricevette da papa Gregorio VII la nomina ad arcivescovo di Torres. Con l'edificazione del castello dei Malaspina sul colle di Serravalle tra il 1112 e il 1121 o, secondo i pi\u00f9 recenti studi, nella seconda met\u00e0 del XIII secolo, si pensa che la popolazione abbia cominciato gradualmente a trasferirsi nella riva destra del fiume, sulle pendici dell'altura fortificata che garantiva una maggior protezione contro le incursioni arabe, finch\u00e9 nella zona di \"Calameda\" non rest\u00f2 che la cattedrale di San Pietro.\nMedioevo malaspiniano (1232-1317) e arborense-aragonese (1317-1409).\nNel 1297 il Papa Bonifacio VIII istitu\u00ec il Regno di Sardegna e Corsica, che concesse al re Giacomo II di Aragona. I Malaspina, temendo l'invasione aragonese, potenziarono il castello con una torre maestra che ricorda quelle cagliaritane dell'Elefante e di San Pancrazio (1305 e 1307), costruite da Giovanni Capula, il quale aveva forse edificato anche quella bosana. Tuttavia, il 2 novembre 1308, Moruello, Corrado e Franceschino Malaspina cedettero il castello di Bosa a Giacomo II. Negli anni successivi la famiglia lunense dovette nondimeno mantenere i propri diritti sul castello, se una cronaca sarda del Quattrocento sostiene che nel 1317 essa lo cedette al Giudicato di Arborea. Ad ogni modo, a seguito dell'alleanza tra l'Arborea e l'Aragona, Pietro Ortis prese possesso del castello di Bosa per conto dell'infante Alfonso d'Aragona, col consenso degli Arborensi. I Malaspina uscirono per\u00f2 definitivamente dalla storia bosana solo quando l'11 giugno 1326 Azzo e Giovanni delegarono il fratello Federico nelle trattative col re d'Aragona per la cessione di Bosa e della Curatoria di Planargia.\nPassarono solo due anni, e il 1\u00ba maggio 1328 Alfonso il Benigno, re d'Aragona, concesse in feudo il castello al giudice arborense Ugone II di Arborea: la citt\u00e0 e il suo territorio entrarono allora a far parte delle terre \"extra iudicatum\" dell'Arborea. Il figlio di Ugone, Mariano IV, ruppe per\u00f2 l'alleanza con gli Aragonesi, e nel suo tentativo di unificare la Sardegna sotto di s\u00e9 fece imprigionare, nel dicembre del 1349, il fratello Giovanni, Signore di Bosa dal 1335, e fedele alla vecchia alleanza. Il castello di Bosa era una roccaforte di grande importanza strategica per il controllo della Sardegna, e tanto Mariano quanto Pietro IV il Cerimonioso, desiderosi di impossessarsene, cercarono di farselo cedere dalla moglie di Giovanni, la catalana Sibilla di Moncada; ma ella tir\u00f2 per le lunghe le trattative, finch\u00e9 il 20 giugno 1352 Mariano lo prese con la forza. Bosa fu quindi sotto il controllo dei giudici d'Arborea Ugone III (1376-1383), ed Eleonora (1383-1404), che ne fecero la loro roccaforte nella guerra contro gli Aragonesi; alle trattative di pace tra Eleonora e Giovanni I d'Aragona, il 24 gennaio 1388, la citt\u00e0 invi\u00f2 il proprio podest\u00e0 con centouno rappresentanti che firmarono gli atti, separatamente dal castellano e dai funzionari e rappresentanti feudali. L'esistenza a quel tempo di un'organizzazione comunale, oltre che da questo fatto, \u00e8 dimostrata dai quattro capitoli degli statuti di Bosa citati in un atto notarile seicentesco. La citt\u00e0 era dunque divisa tra la parte di pertinenza del castello, e quindi soggetta al feudatario (che si suole oggi identificare, pur senza vere prove, col quartiere di \"Sa Costa\", privo di chiese perch\u00e9 avrebbe fatto capo a quella del castello), e il libero comune (identificato oggi col quartiere di \"Sa Piatta\"), retto dagli statuti.\nPeriodo aragonese-feudale (1409-1559).\nLa guerra per\u00f2 riprese, e quando gli Aragonesi il 30 giugno 1409 sconfissero il nuovo Giudice Guglielmo III di Narbona a Sanluri, il Giudicato d'Arborea, ultimo dei regni sardi indipendenti, cess\u00f2 di esistere, e l'anno successivo Bosa pass\u00f2 definitivamente sotto il controllo della Corona d'Aragona. Poco dopo la conquista aragonese, il 15 giugno 1413, Bosa e la Planargia furono unite al patrimonio regio, e la citt\u00e0, riconosciuti privilegi e consuetudini, fu organizzata come un comune catalano. L'organo cittadino era il consiglio generale, col potere di deliberare, dal quale erano scelti i cinque consiglieri, uno per ogni classe di censo, che formavano l'organo esecutivo; il primo consigliere rivestiva la funzione di sindaco, e rappresentava la citt\u00e0. D'altra parte il castello era tenuto da un capitano o castellano, di nomina regia, che curava la difesa; il re nominava anche il doganiere o maggiore del porto, il mostazzaffo (ufficiale incaricato di sorvegliare il commercio), e il podest\u00e0, che amministrava la giustizia e controllava per conto della corona l'operato dei consiglieri. Alle dipendenze del consiglio era poi l'ufficiale che governava la Planargia. In teoria tutte le cariche dovevano essere ricoperte da sardi nativi o residenti a Bosa o nella Planargia; ma sebbene questo diritto fosse stato ribadito pi\u00f9 volte, di fatto venne spesso calpestato. Tra la citt\u00e0 e il castello, poi, la convivenza non fu pacifica al punto che il castellano Pietro di San Giovanni, macchiatosi di abusi e angherie, fu deposto da Alfonso V d'Aragona su richiesta dei sindaci Nicol\u00f2 de Balbo e Giacomo de Milia, convocati al Parlamento sardo del 1421. In questa stessa sede, inoltre, il re ribad\u00ec il privilegio dapprima concesso alla citt\u00e0 da Ferdinando I, per il quale la villa e il suo territorio non potevano essere infeudati n\u00e9 separati dal patrimonio regio, confermando, infine, gli Statuti cittadini e le franchigie concesse al suo tempo dai sovrani arborensi. \nSotto il regno di Giovanni II d'Aragona a Bosa funzion\u00f2 anche una zecca, che emetteva monete di mistura del valore di un minuto, destinate a una circolazione locale. Qualcuna di esse si conserva tuttora.\nIl 23 settembre 1468 il castellano di Bosa, Giovanni di Villamar\u00ed, capitano generale della flotta reale, ottenne in feudo perpetuo (\"secundum morem Italiae\") la citt\u00e0, il castello e la Planargia di Bosa (con le ville di Suni, Sagama, Tresnuraghes, Sindia, Magomadas, Tinnura e Modolo), di cui divenne barone. Il Villamar\u00ed tuttavia prest\u00f2 omaggio alla citt\u00e0 e ne mantenne sostanzialmente le istituzioni. In questi tempi Bosa si trov\u00f2 ad avere il singolare privilegio di partecipare a tutti i tre stamenti del parlamento sardo, attraverso il feudatario (braccio militare), il vescovo (braccio ecclesiastico) e i delegati dei cittadini (braccio reale). Nel 1478 il castello di Serravalle vide la fine delle ultime speranze di indipendenza dei sardi, quando il marchese di Oristano, Leonardo de Alag\u00f3n, vinto a Macomer, trov\u00f2 in citt\u00e0 l'ultimo rifugio, prima di essere catturato da una nave spagnola, mentre fuggiva per mare verso Genova. \nEreditata da Bernardo di Villamar\u00ed il 24 dicembre 1479 alla morte del padre, Bosa ottenne sempre maggiori privilegi commerciali, spesso ai danni della vicina e rivale Alghero, che ne fecero una citt\u00e0 prospera. Il 30 settembre 1499 una prammatica di Ferdinando il Cattolico la inser\u00ec tra le citt\u00e0 reali, concedendole i privilegii connessi a tale titolo; essa rest\u00f2 tuttavia infeudata ai Villamar\u00ed, di cui anzi il 18 luglio 1502 divenne possedimento allodiale. La fioritura continu\u00f2 anche sotto la figlia di Bernardo, Isabella, che la resse tra il 1515-1518 e il 1559, facendole guadagnare terreno nei mercati dell'isola anche su Oristano. Ma proprio allora l'economia bosana doveva subire un duro colpo.\nNel 1527, durante la guerra tra la Francia di Francesco I e l'Impero di Carlo V, mentre i lanzichenecchi saccheggiavano Roma, i francesi contesero alla corona di Spagna il possesso della Sardegna. Entrati a Sassari alla fine di dicembre, la saccheggiarono, incutendo terrore nelle altre citt\u00e0 sarde. I bosani, per impedire un assalto della flotta francese comandata da Andrea Doria, reagirono l'anno successivo ostruendo con dei massi la foce del Temo, forse a \"S'Istagnone\", determinando per\u00f2 in questo modo il rapido decadimento del porto, e l'inizio di un lungo periodo di straripamenti del Temo che resero l'ambiente malsano. Da allora le imbarcazioni presero ad attraccare all'Isola Rossa. Per questi motivi, convocato il Parlamento Generale nel 1641, il Sindaco di Bosa chiese \u00abche si provvedesse a sgombrar dalla sabbia la foce del fiume, il quale nella primavera restava chiuso in modo che si potea passare a piede asciutto da una parte nell'altra, e bisognava a forza di braccia trasportare i battelli da una parte all'altra\u00bb, rappresent\u00f2, inoltre, che una tale situazione recava danno al commercio, \u00abnon potendo le barche entrare nel fiume sino alla citt\u00e0; ed il danno della sanit\u00e0, perch\u00e9 il fiume si cangiava in una palude\u00bb.\nEvo moderno spagnolo (1559-1714).\nDurante il regno di Filippo II di Spagna (1556-1598), nel 1559, Isabella Villamar\u00ed mor\u00ec senza discendenti lasciando un'eredit\u00e0 gravata da ingenti debiti. La contessa di Padula, Maria de Cardona (1509-1563), le successe nella titolarit\u00e0 del feudo bosano. Morendo quest'ultima senza discendenza nel 1563, ne dispose a favore del duca di Alcal\u00e1, Pedro Af\u00e1n de Ribera (1509-1571), che \u2014 a causa delle gravi passivit\u00e0 gravanti sull'eredit\u00e0 \u2014 vi rinunci\u00f2 il 25 maggio 1563. In esecuzione di un decreto che stabiliva l'unione alla corona dei feudi vacanti, il Supremo Consiglio d'Italia e quello d'Aragona furono chiamati a stabilire un prezzo di acquisto per la citt\u00e0 di Bosa e per la Planargia. Il re Filippo II si obblig\u00f2 a pagare i creditori ereditari e, contestualmente, acquist\u00f2 Bosa e la Planargia al patrimonio della corona. Da allora Bosa divenne a tutti gli effetti una citt\u00e0 regia, cessando di essere sotto un'autorit\u00e0 feudale.\nNel 1564, su richiesta dello Stamento militare, vennero tradotti in lingua catalana gli statuti di Bosa, originariamente in lingua italiana.\nNel 1568, il re ordin\u00f2 che venisse soppresso l'ufficio di governatore della citt\u00e0 di Bosa, surrogandovi un podest\u00e0, e, nel contempo, che fosse nominato un ufficiale regio per la Planargia.\nFilippo II, nel 1572, diede anche il via a un progetto di fortificazione delle coste sarde. In questo contesto si inseriscono le prime testimonianze della presenza \u2014 innanzi alla foce del Temo \u2014 della torre dell'Isola Rossa, allora denominata torre del porto.\nLa seconda met\u00e0 del Cinquecento rappresent\u00f2 per Bosa un'era di grandi cambiamenti anche sul piano culturale. Gi\u00e0 dal 1569 operava, come canonico della cattedrale, Gerolamo Araolla, il maggiore poeta in lingua sarda dell'et\u00e0 spagnola, che a Bosa compose le sue opere (\"Sa vida, su martiriu et morte de sos gloriosos martires Gavinu, Brothu et Gianuariu\", e \"Rimas diversas spirituales\").\nNel 1591 fu consacrato vescovo Giovanni Francesco Fara, il padre della storiografia sarda. Egli diresse la chiesa bosana soltanto per sei mesi ma subito convoc\u00f2 il sinodo diocesano (10-12 giugno 1591), e con le sue costituzioni riorganizz\u00f2 la diocesi secondo i canoni tridentini. Con tutta probabilit\u00e0 si deve a lui la costituzione dell'archivio diocesano e l'avvio della redazione dei cinque libri, il cui documento pi\u00f9 antico conservato oggi \u00e8 del 1594. All'interessamento del Fara dovette probabilmente la libert\u00e0 e la possibilit\u00e0 di uscire di prigione il poeta bosano Pietro Delitala, uno tra i primi autori sardi a usare nella sua opera la lingua italiana. Dal carcere indirizz\u00f2 alcuni sonetti di supplica al vescovo, e da altre liriche si evince che nel 1590 era tornato in libert\u00e0. Trascorse i suoi ultimi anni a Bosa, dove prese moglie ed ebbe cinque figli, fu podest\u00e0 della citt\u00e0 e cavaliere nello Stamento militare del Parlamento del Regno di Sardegna.\nDurante il regno di Filippo III di Spagna (1598-1621), arrivarono a Bosa i Cappuccini, che in citt\u00e0 edificarono il loro convento (1609), e furono fondate le confraternite della Santa Croce e del Rosario, nonch\u00e9 dei gremi dei sarti e calzolai e dei fabbri. \nIl nuovo secolo fu per\u00f2 un periodo di grande decadenza, come per tutti i dom\u00ecni spagnoli, anche per Bosa. Apertosi con la grave inondazione del 1606, funestato dalla peste (1652-1656), da un violento incendio (1663), dalla grande carestia del 1680, dalle continue incursioni ottomane e dalla forte recessione economica, vide precipitare la popolazione dai circa abitanti del 1609 ai del 1627, ridotti ancora a nel 1688. Non dovette giovare molto la concessione dello statuto di porto franco nel 1626.\nDurante il regno di Filippo IV di Spagna (1621-1665), gli urgenti bisogni finanziari derivanti dalla Guerra d'Italia spinsero la corona a vendere all'incanto i territori e le ville della Planargia insieme al castello di Serravalle e ad eccezione della libera citt\u00e0 di Bosa.\nLa regione fu venduta, quale franco e libero allodio, ad Antonio Brondo y Ruecas, marchese di Villacidro.\nBosa fu cos\u00ec obbligata a fare a meno dei contributi in grano che gli erano garantiti dall'entroterra planargese.\nDurante il regno di Carlo II di Spagna (1665-1700), il feudo della Planargia era poverissimo e spopolato, nonch\u00e9 caduto nel disinteresse dei suoi signori, al punto che la citt\u00e0 di Bosa ne aveva ripreso di fatto il controllo. Fu cos\u00ec che, nel 1670 la Planargia fu messa all'incanto dalla famiglia Brondo che, nel frattempo si era gravemente indebitata. Il feudo trov\u00f2 un acquirente soltanto nel 1698 in Giuseppe Olives.\nNel 1700 mor\u00ec Carlo II e gli successe, per disposizione testamentaria, Filippo V di Spagna (1700-1724). L'arciduca d'Austria, Carlo VI d'Asburgo, avanz\u00f2 pretese sul trono, scatenando la cosiddetta Guerra di successione spagnola. Fu cos\u00ec che, nell'agosto del 1708, le truppe anglo-olandesi \u2014 alleate dell'arciduca \u2014 effettuarono una spedizione in Sardegna e, con la resa di Cagliari, Alghero e Castelsardo, posero fine al dominio iberico sull'isola. La Sardegna aveva cessato definitivamente di essere un regno in unione personale con la corona di Spagna.\nPeriodo austriaco (1714-1718) e sardo-piemontese (1718-1861).\nPassata con l'intera Sardegna agli Asburgo d'Austria nel 1714, quindi ai Savoia tra il 1718 e il 1720, la citt\u00e0 riacquist\u00f2 via via una certa importanza: gi\u00e0 nel 1721 le barche coralline napoletane furono autorizzate a far quarantena anche nel porto di Bosa, e di conseguenza fu inaugurato un lazzaretto a Santa Giusta. La popolazione era andata in quegli anni progressivamente aumentando, tanto che dai abitanti del 1698, si era giunti nel 1728 a , e nel 1751 a . Nel 1750 Carlo Emanuele III autorizz\u00f2 un gruppo di coloni provenienti dalla Morea a insediarsi su una parte del territorio di Bosa: fu cos\u00ec fondato il paese di San Cristoforo, in seguito chiamato Montresta. Gli immigrati, per\u00f2, furono insediati in territori fino ad allora usati dai pastori bosani: non ebbero perci\u00f2 vita facile, e furono oggetto dell'aperta ostilit\u00e0 della citt\u00e0, spesso sfociata in fatti di sangue, cosicch\u00e9 un secolo dopo, secondo l'Angius, delle famiglie greche restavano due soli membri. Interessante per questo periodo \u00e8 la relazione nel 1770 della visita che il Vicer\u00e9 Vittorio Ludovico des Hayes, conte d'Hallot, comp\u00ec anche a Bosa: venne segnalato lo stato d'abbandono degli uffici e in particolare degli archivi. Il 4 maggio 1807 Bosa divenne capoluogo di provincia per un decreto del re Vittorio Emanuele I e nel 1848, in seguito all'abolizione delle province, fu incluso nella divisione amministrativa di Nuoro. Nel 1859 le province furono ripristinate e Bosa entr\u00f2 a far parte della Provincia di Sassari fino a quando nel 1927, istituita la Provincia di Nuoro, venne accorpata a questa.\nDall'unit\u00e0 d'Italia ad oggi (1861-XXI secolo).\nLa citt\u00e0 conobbe nell'Ottocento un incremento demografico progressivo ma lento: la popolazione pass\u00f2 via via dai abitanti del 1821 ai del 1844, ai del 1861, ai del 1881, ai del 1901. Si svilupp\u00f2 tuttavia l'attivit\u00e0 della concia delle pelli (sulla sinistra del Temo, negli edifici noti come \"sas Conzas\"), mentre le vecchie mura vennero abbattute e gi\u00e0 alla met\u00e0 del XIX secolo la citt\u00e0 si ampli\u00f2 verso il mare, secondo le indicazioni del piano d'ornato di Pietro Cadolini (1867). Il rinnovamento delle vecchie infrastrutture, come il ponte sul Temo (1871), e le nuove costruzioni, quali l'acquedotto (1877) e la rete fognaria, che posero rimedio all'ambiente insalubre della citt\u00e0, o la strada ferrata a scartamento ridotto per Macomer, segnarono un risveglio che soltanto dopo la grande guerra conobbe un sensibile rallentamento. Nel 1869, dopo decenni di richieste, si cerc\u00f2 di ridar vita anche al porto, ormai scomparso da pi\u00f9 di trecento anni, congiungendo l'Isola Rossa alla terraferma, senza per\u00f2 che si ottenessero risultati apprezzabili. Le opere pubbliche di questi anni diedero al centro un aspetto dignitoso ancora oggi pienamente fruibile; tuttavia per il comune di allora, accanto al miglioramento delle condizioni di vita, significarono anche un forte indebitamento, che con gli anni, sommandosi alla pressione fiscale voluta dal ministero, diede origine a una rivolta popolare (14 aprile 1889).\nLa popolazione conobbe un'evoluzione relativamente modesta anche nel corso del Novecento ( abitanti nel 1971, ma nel 2001) ed \u00e8 proprio grazie a questa sua scarsa vitalit\u00e0 che Bosa ha potuto mantenere una fisionomia storica sconosciuta in molti altri centri della Sardegna. Negli ultimi decenni l'espansione urbana ha portato al congiungimento del centro alla marina, con interventi edilizi come due nuovi ponti, il primo all'altezza di \"Terr\u00ecdi\" (anni ottanta) e il secondo (esclusivamente pedonale) presso il centro storico (anno 2000), che hanno almeno in parte alterato il sapore tradizionale del suo ambiente. \nOggi per di pi\u00f9, anche in seguito all'apertura della litoranea per Alghero, la citt\u00e0 \u00e8 avviata verso un rilancio turistico, che se rappresenta un'opportunit\u00e0 economica per gli abitanti, rischia di compromettere definitivamente il suo carattere.\nAi sensi della Legge Regionale n. 10 del 13 ottobre 2003, che ha ridefinito le circoscrizioni delle nuove province sarde, il comune di Bosa \u00e8 passato dalla Provincia di Nuoro alla Provincia di Oristano.\nSimboli.\nIl comune di Bosa ha come segno distintivo lo stemma concesso il 15 gennaio 1767 con diploma di motuproprio del re di Sardegna Carlo Emanuele III e confermato con un decreto del capo di Governo del 24 settembre 1931. Si tratta di uno scudo interposto a due fronde di palma e sormontato da una corona comitale (d'oro, cimata da nove perle visibili sostenute da punte); all'interno dello scudo, nella parte inferiore (2/3) in campo azzurro, un castello d'oro, murato di nero, fondato in punta, aperto del campo, esso castello munito di tre torri finestrate e merlate di quattro alla guelfa, la torre centrale pi\u00f9 alta e pi\u00f9 larga, e nel capo (1/3) una croce di Savoia (d'argento al campo rosso).\nFino al 1766, come nei sigilli di altre citt\u00e0 sarde, permanevano le insegne del Regno d'Aragona. Negli stemmi, queste vennero poi sostituite \u2013 dietro suggerimento del ministro Giovanni Battista Lorenzo Bogino \u2013 con la croce di Savoia, come anche nel caso degli stemmi di Cagliari, Oristano, Sassari e Alghero (che la rimosse nel 1991 a favore delle barre d'Aragona).\nOnorificenze.\nBosa ottenne il titolo di citt\u00e0 regia nel 1499, attraverso una Prammatica Sanzione di Ferdinando II d'Aragona. L'utilizzo dell'onorificenza venne confermata consuetudinariamente nelle forme riconosciute dall'ordinamento del Regno di Sardegna e d'Italia, prima, e dalla Repubblica italiana, poi. \nMonumenti e luoghi d'interesse.\nArchitetture religiose.\nNumerosi sono gli edifici religiosi eretti sul territorio comunale, molti dei quali continuano ad arricchire il tessuto urbano cittadino, fornendo testimonianza del variare del gusto architettonico e del modo di intendere la fede nel corso dei secoli, dagli ambienti spogli di una delle prime costruzioni romaniche della Sardegna, la chiesa di San Pietro, per arrivare agli interni barocchi della concattedrale dell'Immacolata Concezione, passando per i messaggi biblici espressi dagli affreschi della chiesa palatina di Nostra Signora de Sos Regnos Altos, rarissimo esempio di pittura parietale trecentesca nella regione.\nTra gli edifici religiosi scomparsi, invece, si annoverano le chiese di Santa Maria Maddalena (distrutta nel 1870 per far spazio all'attuale piazza Costituzione), Santa Maria de Sole, Sant'Antonio di Padova, San Bartolomeo, Santa Barbara, Santa Margarita.\nChiese medievali e cistercensi.\nForse gi\u00e0 prima dell'XI secolo fu innalzata la chiesetta campestre di San Giorgio martire guerriero, sulla riva sinistra del Temo, pi\u00f9 volte rimaneggiata nei secoli successivi, da ultimo mediante un portale barocco. \nIn epoca medioevale venne costruita, presso la fonte di Contra, in un sito gi\u00e0 edificato in epoca romana, la chiesa di San Bacchisio (intitolata ai medici e martiri Cosma e Damiano dopo le pestilenze del XV e del XVI secolo). Nel medesimo periodo fu eretta la chiesetta di Sant'Eligio la quale poggia le fondamenta sui ruderi di un nuraghe, come molte chiese paleocristiane e del primo Medioevo.\nUlteriori chiesette campestri di antica e incerta datazione sono dedicate, rispettivamente, a santa Maria di Turuddas, santa Maria di Prammas e san Martino vescovo.\nAl XIII secolo si fa risalire l'erezione dell'impianto originario delle chiese di San Giovanni Battista, presso l'attuale cimitero, e di Santa Maria di Caraveta con l'annesso monastero maschile cistercense, in localit\u00e0 Abbamala, (gi\u00e0 in stato di abbandono nel 1580). Una seconda chiesa cistercense, intitolata a santa Maria \"Salvada\" e con un monastero femminile annesso, sorgeva nei pressi della fonte di Su Anzu, nei pressi delle antiche mura dell'abitato romano. \nAgli inizi del secolo risale anche la costruzione, ai piedi del colle di Serravalle, della chiesa di Santa Maria, sulla quale verr\u00e0 edificata la cattedrale ottocentesca.\nAl XIV secolo risalirebbe la costruzione, forse su un edificio preesistente, della chiesa palatina di san Giovanni al castello.\nChiesa di San Pietro.\nNell'XI secolo, nei pressi della necropoli dell'abitato romano, in localit\u00e0 Calameda, si edific\u00f2 l'antica chiesa di San Pietro in stile romanico lombardo (o pisano). L'iscrizione del vescovo Costantino de Castra, custodita all'interno della chiesa, tramanda la memoria dell'inizio della fabbrica nel 1073. La chiesa venne successivamente dotata di torre campanaria e ampliata sia verso l'abside (1110-1120) sia verso il prospetto, in stile gotico, che pu\u00f2 forse essere attribuito ad Anselmo di Como (fine XIII secolo). In et\u00e0 giudicale fu sede della diocesi di Bosa, svolgendo la funzione di cattedrale. Costruita in conci di pietra vulcanica, presenta un'aula a tre navate e abside poligonale. La navata mediana \u00e8 coperta con tetto in legno, mentre quelle laterali sono voltate a crociera. I setti divisori sono costituiti da arcate che si impostano su pilastri a sezione rettangolare.\nChiesa di \"Nostra Signora de sos Regnos Altos\".\nLa chiesa di Nostra Signora de Sos Regnos Altos fu edificata nel XIV secolo quale cappella palatina del castello di Serravalle e cos\u00ec denominata - in sostituzione delle precedenti intitolazioni a san Giovanni, prima, e a sant'Andrea, poi - in seguito al rinvenimento, nel 1847, tra le rovine del castello, di un simulacro ligneo raffigurante la Madonna. L'interno \u00e8 costituito da un unico ambiente, pi\u00f9 volte rimaneggiato (particolarmente nell'area del presbiterio), a pianta rettangolare, con copertura lignea a capriate e abside semicircolare. Durante i restauri del 1974 vennero alla luce alcuni affreschi nelle pareti laterali e nella controfacciata, danneggiati in seguito a una precedente riedificazione dell'abside, originariamente facenti parte di un ciclo realizzato, secondo gli studiosi, tra il XIV e il XV secolo e di attribuzione, italica o iberica, controversa. Le scene affrescate comprendono raffigurazioni di scene evangeliche \u2013 come l\"Adorazione dei Magi\" e l\"Ultima Cena\", nella parete sinistra \u2013, rappresentazioni della Madonna e di diversi santi (l\"Annunciazione\", il \"Martirio di san Lorenzo\" e \"San Giorgio e il drago\", nella controfacciata), nonch\u00e9 l'unica rappresentazione in Sardegna dell\"Incontro dei tre vivi e dei tre morti\", nella parete destra.\nChiese gotico-catalane.\nInizia a radicarsi un nuovo modello costruttivo che, nel Quattrocento, sfocer\u00e0 nel tipico schema iconografico gotico-catalano, che si diffonder\u00e0 in Sardegna nelle sue declinazioni pi\u00f9 semplici con inserti e superfetazioni rinascimentali e manieristiche.\nChiesa di Sant'Antonio Abate.\nA schemi gotico-catalani del XVI secolo risponde la forma attuale della chiesa di Sant'Antonio, essa sorge nei pressi del Ponte Vecchio, al di fuori dell'antica cinta muraria e perci\u00f2 le viene attribuito l'appellativo di \"extra muros\". Si ritiene che sia appartenuta ai monaci camaldolesi, stanziati in un piccolo monastero annesso, e che sia stata successivamente gestita dai carmelitani dal 1580 al 1606, quando si trasferirono presso la chiesa della Vergine del Soccorso, nel sito dell'attuale chiesa del Carmine. Di stile gotico catalano, la facciata in trachite rossa, del XVI secolo, presenta un prospetto cuspidato e concluso da archetti pensili a tutto sesto; sulla superficie si apre un portale ad arco inflesso gigliato sormontato da un rosoncino modanato. La chiesa \u00e8 composta da una sola navata voltata a crociera, come il presbiterio, ed \u00e8 divisa in quattro campate da robusti pilastri. I capitelli dell'arco, che separa il presbiterio dalla navata, sono caratterizzati da decorazioni vegetali e presentano, sul lato destro, lo stemma degli Aragona e, sul lato sinistro, l'effigie del moro bendato, tipica dell'araldica aragonese. Vicino all'altare sono poste un'ancona lignea, intagliata e dorata e la statua di sant'Antonio abate, entrambe risalenti al XVII secolo. Alla parete \u00e8 appeso un Cristo gotico.\nIn stile gotico-catalano \u00e8 anche il rimaneggiamento, avvenuto tra il XIV e il XVII secolo, della chiesa di San Giovanni Battista, forse edificata su una struttura precedente al 1162.\nChiese manieristico-classicheggianti.\nIntorno al XVII secolo si assiste all'incontro della tradizione gotico-catalana con le nuove forme del manierismo severo, approssimativamente rinascimentali e classicheggianti. Nel 1609 \u00e8 fondato il convento dei padri cappuccini con l'annessa chiesa dedicata alla Madonna degli Angeli. Del 1686 \u00e8, invece, la chiesa di Santa Maria del Mare, a Bosa Marina, costruita su un tempio preesistente, dedicato a San Paolo eremita, in seguito al ritrovamento di una statua della Vergine sulle rive del mare. Nel corso del Seicento fu costruita, nei pressi della porta orientale della citt\u00e0, la chiesetta intitolata alle martiri santagiustesi Giusta, Giustina ed Enedina. Ispirata ai medesimi modelli \u00e8 la forma attuale della chiesetta dei Santi Cosma e Damiano, ricostruita nel XXI secolo, e della chiesa di Santa Filomena.\nChiese barocche.\nAlla fine del Seicento emergono sobrie soluzioni prebarocche e tardo manieristiche. Risale a questo periodo il rimaneggiamento della chiesa di Santa Croce, la cui esistenza era gi\u00e0 attestata nel 1580. Essa fu affidata ai Fratelli di San Giovanni di Dio, che nel 1644 gestivano il contiguo ospedale della Misericordia.\nChiesa della Beata Vergine del Carmelo.\nLa chiesa e l\"ex\" convento della Beata Vergine del Carmelo vennero eretti tra il 1770 e il 1779 sul sito in precedenza occupato dalla chiesa della Madonna del Soccorso, concessa ai frati carmelitani nel 1660, in seguito all'abbandono del convento annesso alla chiesa di Sant'Antonio, nel 1660. La chiesa costruita in un moderato stile barocco-piemontese, presenta elementi di vaga ispirazione rinascimentale e borrominiana. Il tempio presenta un prospetto \"a\" \"retablo\" in stile barocco piemontese su tre ordini decrescenti, scandito da cornicioni e lesene di trachite rossa a vista, finestrato al centro e concluso da una nicchia sovrastata da un fastigio curvilineo. L'interno presenta una navata unica voltata a botte con quattro cappelle laterali per lato. Il presbiterio, rialzato e sormontato da una cupola semisferica su pennacchi, \u00e8 arricchito da un altare barocco in marmo policromo e stucchi. Custodisce arredi lignei in stile tardo barocco, come il pulpito, ornato d'oro zecchino, le ancone delle cappelle laterali e la bussola. Sulla tribuna, con ringhiera in ferro battuto, \u00e8 collocato l'organo costruito dal lombardo Carlo Giuliani (1796-1855), intorno al 1844. Il tempio \u00e8 fiancheggiato, sul lato sinistro, dal convento dei carmelitani, i quali abbandonarono la struttura nella seconda met\u00e0 del XIX secolo; da allora ospit\u00f2, in un primo tempo, le scuole elementari e il ginnasio, per poi essere adibita a sede della casa comunale, sino al trasferimento di quest'ultima nel caseggiato dell'orfanotrofio Puggioni.\nChiesa di Nostra Signora del Santo Rosario.\nAl medesimo stilema barocco si \u00e8 ispirato il successivo rimaneggiamento della chiesa di Nostra Signora del Santo Rosario. Essa sorge lungo il corso Vittorio Emanuele II, costeggiata dai palazzi ottocenteschi della borghesia cittadina e nelle adiacenze del collegio dell'ordine dei gesuiti, trasformato in seminario durante l'episcopato di monsignor Giovanni Antonio Cossu (1785-1796). L'attuale edificio, probabile rimaneggiatura ottocentesca di una pi\u00f9 antica costruzione, presenta un prospetto barocco simile a quello della chiesa del Carmine, sebbene pi\u00f9 semplice e diviso in due ordini. Nel primo si apre il portale centinato in stile tardo rinascimentale di trachite rossa sormontato da un timpano curvilineo spezzato che racchiude un lunotto nel quale \u00e8 posta l'immagine della Madonna del Rosario in bassorilievo. Il secondo ordine \u00e8 spartito, da due lesene, in tre specchi; in quello mediano si apre una finestra ad arco a tutto sesto, sopra la quale fu collocato, nel 1875 un orologio pubblico bifronte con mensola in aggetto. Sulla sommit\u00e0 insiste un fastigio dalla struttura slanciata e culminante con una struttura campanaria a vela. L'interno \u00e8 semplice, in stile neoclassico, successivo alla costruzione originaria dell'oratorio, si presenta a unica navata, con volta a crociera e sottarchi che scandiscono le campate. Gli altari laterali in stucchi dipinti sono dedicati a San Domenico, alla Vergine della Salute, San Nicola e Sant'Antonio da Padova.\nConcattedrale dell'Immacolata Concezione.\nNel XIX secolo si intraprese la costruzione della nuova cattedrale sovra una preesistente costruzione risalente al XII secolo, pi\u00f9 volte rimaneggiata in epoca successiva. Il nuovo edificio fu dedicato alla a Vergine Immacolata e fu realizzata a partire dal 1803, quando il capitolo vescovile ne affidava il rifacimento al capomastro locale, Salvatore Are, al quale si affiancher\u00e0, in un secondo tempo, il sassarese Ramelli. Il nuovo edificio venne solennemente consacrato \u2013 a cantiere ancora aperto \u2013 dal vescovo della diocesi di Bosa, Gavino Murru, nel mese di luglio del 1809, mentre per il completamento dei lavori si dovette attendere l'anno successivo. L'edificio \u00e8 costituito da un'ampia navata voltata a botte in cui si aprono quattro cappelle sul lato sinistro e tre sul destro. L'ampio presbiterio rialzato \u00e8 coperto da una cupola impostata su tamburo ottagonale. All'ingresso, a destra, si apre la cappella del Sacro Cuore, che si presenta come un edificio autonomo dotato di altari e di un presbiterio rialzato coperto da una cupola. Sotto l'egida del vescovo monsignor Eugenio Cano, negli anni settanta dell'Ottocento, la cattedrale fu oggetto di interventi di abbellimento, che vanno dalle decorazioni pittoriche, realizzate dal parmense Emilio Scherer, al rifacimento dell'organo \u2013 originariamente costruito dal lucchese Giuseppe Crudeli nel 1810 e del quale si conserva la cassa neoclassica \u2013 operato nel 1875 dai fabbricanti modenesi Tommaso Piacentini e Antonio Battani di Frassinoro.\nNel 1880 Emilio Scherer affresc\u00f2 la chiesa di Santa Croce e nel 1876 si era provveduto a restaurare, con un moderato assetto neoclassico, la chiesetta dedicata alle sante Giusta, Giustina ed Enedina.\nChiese del XX secolo.\nNei primi anni '30 del Novecento si consacr\u00f2, nel borgo di \"Sa Costa\", la chiesa di santa Caterina, la quale \u00e8 comunemente conosciuta con il diverso appellativo di Santa Teresina.\nNella seconda met\u00e0 del XX secolo, da ultimo, fu eretta la chiesa parrocchiale del Sacro Cuore di Ges\u00f9.\nArchitetture civili.\nIl complesso delle vecchie concerie fu eretto tra il Seicento e il Settecento lungo la riva sinistra del Temo, in prossimit\u00e0 del Ponte Vecchio, e raggiunse la sua massima operativit\u00e0 nel XIX secolo diventando il maggior centro conciario della Sardegna con ventotto strutture in attivit\u00e0. Completamente dismesse nel 1962, le vecchie concerie sono state classificate come monumento nazionale, in quanto rara testimonianza di architettura industriale all'interno di un contesto urbano che concorre a caratterizzare. Le strutture, pertanto, sono state sottoposte a misure di tutela che ne hanno consentito il recupero e la valorizzazione dopo il degrado seguito al loro abbandono.\nSi tratta di un insieme di stabilimenti conciari che occupano una superficie coperta di , estendendosi \u2013 con uno schema modulare ripetitivo a timpani affiancati. All'interno delle singole strutture, l'area era divisa in un piano terra con vasca in muratura, ove avveniva la lavorazione delle pelli, e in un piano superiore, nel quale si procedeva alla rifinitura.\nIl Ponte Nazionale, meglio conosciuto come Ponte Vecchio (\"Pont'ezzu\" in sardo) venne edificato, in trachite rossa e a tre arcate, su disegno dell'ingegnere del genio civile Carlo Pizzagalli, nel 1871. Ha sostituito quello precedente \u2013 in legno e a sette archi \u2013 crollato all'inizio del XIX secolo.\nFontane monumentali.\nIn Piazza Costituzione (meglio conosciuta come Piazza Fontana), precedentemente intitolata a Umberto I, tra il 1881 e il 1882 venne edificata, su una base in trachite rossa a tre livelli, una fontana monumentale marmorea a quattro alzate, culminante con una bocchetta a forma di mazzo di rose con foro centrale per lo zampillo dell'acqua. Il progetto, eseguito in occasione della costruzione del primo acquedotto pubblico cittadino, si inseriva nel pi\u00f9 vasto piano di riassetto urbano dell'ingegner Pietro Cadolini che prevedeva la risistemazione del Corso Vittorio Emanuele II, a partire dalla demolizione, nel 1877, della fatiscente chiesa della Maddalena. La piazza, abbellita dal fontanone monumentale, \u00e8 circondata anche dai palazzi signorili Delitala e Don Carlo.\nArchitetture militari.\nLa Sardegna ha rappresentato per i suoi dominatori, un territorio di frontiera spesso vulnerabile per la sua vicinanza alle sponde del nord Africa e perch\u00e9 continuo bersaglio di attacchi barbareschi. La sua costa occidentale, in particolare, si \u00e8 trovata a lungo in un clima di generalizzata insicurezza incrementata dalla sua lontananza dalle pi\u00f9 sicure e trafficate coste italiane e per la presenza di centri abitati di maggior rilievo rispetto alla meno popolata costa orientale. \nIn questo contesto, \u00e8 probabile che gi\u00e0 l'antico abitato romano sia stato interessato da opere rudimentali di fortificazione. In particolare, alcuni studiosi hanno affermato che l'antico villaggio sia stato cinto da mura, sebbene in forma rudimentale, e che l'attuale torre campanaria della chiesa di San Pietro sia stata eretta sopra una preesistente struttura difensiva romana, forse collegata visivamente a una torre di avvistamento posta sul colle di Serravalle, punto strategico di osservazione sull'intera vallata del Temo e sul mare antistante.\nQuel che \u00e8 certo \u00e8 che proprio su quel colle, intorno al XIII secolo \u2013 con l'intensificarsi della belligeranza tra i feudatari liguri e toscani, da una parte, e gli indeboliti giudicati locali, dall'altra \u2013 i marchesi Malaspina edificarono il primo nucleo di quella piazzaforte che ancora oggi costituisce la pi\u00f9 caratterizzante architettura militare del territorio.\nCastello di Serravalle.\nIl castello di Serravalle si trova sulle alture dell'omonimo colle, costeggiato sino a valle dal quartiere medievale di \"Sa Costa\". Fu edificato in varie fasi, per volere dei Malaspina, a partire dalla seconda met\u00e0 del XIII secolo, dopo la fine del giudicato turritano e lo smembramento dei suoi territori tra i potenti feudatari liguri e toscani. Nella piazza d'armi del castello, all'interno della cinta muraria, lunga e presidiata da sette torri, si trova la chiesa di \"Nostra Signora de Sos Regnos Altos\".\nTorri costiere.\nLungo il litorale della Sardegna occidentale furono edificate, durante il dominio pisano e \u2013 con particolare intensificazione all'indomani della battaglia di Lepanto (1571) \u2013 dai dominatori spagnoli,\nuna serie di torri costiere per la difesa del territorio dalle invasioni saracene. Da questo fervore edilizio non rimase esclusa la costa della Planargia, da capo Marrargiu alla marina di Tresnuraghes, tanto che nel giro di pochi chilometri furono erette, per lo pi\u00f9 con tufi trachitici locali, cinque torri: di \"Foghe\", di \"Ischia Ruggia\", di \"Columbargia\", dell'Isola Rossa e di punta Argentina. Queste continuarono la loro azione difensiva sino alla met\u00e0 del XIX secolo, quando con Regio decreto-legge si cess\u00f2 di considerarle luoghi fortificati del Regno d'Italia. Le torri costiere di pi\u00f9 piccole dimensioni avevano generalmente lo scopo di avvistare e segnalare eventuali pericoli, mentre le pi\u00f9 grandi erano destinate alla difesa pesante e per questo erano meglio equipaggiate. Tutte le torri, poi, facevano capo a una \"Reale Amministrazione\", un organo governativo con il compito di sovrintendere al loro funzionamento.\nTorre dell'Isola Rossa.\nLa torre dell'Isola Rossa si trova nella frazione di Bosa Marina, su un'isola prospiciente la foce del fiume Temo, collegata alla terraferma dal 1869. Edificata in una data anteriore al 1572 (probabilmente intorno alla fine del XV secolo), fu adibita alla difesa pesante e a tal fine fu presidiata da un \"alcaide\", comandante della guarnigione, sei soldati e un artigliere, nonch\u00e9 dotata di sei cannoni di vario calibro e sette fucili, allo scopo di proteggere la citt\u00e0 e la sua costa dalle incursioni dei Saraceni. La torre, costituita da un unico piano con volta a cupola, fu realizzata in tufi trachitici locali ed \u00e8 la pi\u00f9 imponente delle torri costiere di questo tratto di mare, superando il suo diametro interno i . La torre \u00e8 stata restaurata agli inizi degli anni ottanta del XX secolo e oggi viene utilizzata per scopi culturali.\nTorre Argentina.\nLa torre Argentina, la cui costruzione \u00e8 anteriore al 1578, si trova lungo la costa in direzione di Alghero, arroccata, a 33 , sul promontorio di Punta Argentina. \u00c8 costituita da un unico piano con boccaporto d'ingresso a tre metri di altezza dal suolo e presenta una volta a fungo. Faceva parte della rete delle torri costiere della Sardegna adibite al controllo e alla sorveglianza contro le incursioni saracene. Era presidiata da un \"alcaide\" e due soldati e dotata di tre fucili e un piccolo cannone. \u00c8 collegata visivamente con la torre dell'Isola Rossa e, pi\u00f9 a sud, con quelle di Foghe e Colombargia, sulla costa di Tresnuraghes.\nLuoghi di interesse naturalistico.\nSito d'interesse comunitario \"Entroterra e zona costiera di Bosa, Capo Marargiu e Porto Tangone\".\nLa zona costiera di Bosa, a nord della foce del fiume Temo, cos\u00ec come l'entroterra, \u00e8 oggetto di tutela quale sito di interesse comunitario in quanto area di particolare interesse avifaunistico (per la presenza di colonie di grifone), di rilievo naturalistico marino, per le ampie praterie di poseidonia, e floristico-vegetazionale, per lo stanziamento di varie specie endemiche. Non da ultimo, presenta un certo interesse storico per le diverse aree archeologiche che vi si incontrano.\n\"L'entroterra\": L'entroterra rurale del SIC corrisponde alla fascia di territorio compresa tra le pendici che racchiudono la valle alla destra del fiume Temo e la costa. Esso risulta modellato dalle passate attivit\u00e0 silvopastorali ed \u00e8 caratterizzato da formazioni boschive (sughera, leccio, olivastro) e da arbusteti mediterranei (\"juniperus phoenicea\" e \"euphorbia dendroides\"), a contatto con zone di gariga secondaria, presso le coste, e con boschi xerofili, nelle aree interne. Tali formazioni sono interrotte da praterie aride e pareti rocciose.\n\"L'ambito costiero\": La zona costiera racchiusa dal SIC presenta pareti rocciose e strapiombanti arricchite, tra l'altro, da specie endemiche di \"limonium\". Partendo dall'estremo pi\u00f9 settentrionale del territorio comunale, una prima zona, compresa tra il confine con Villanova Monteleone e la punta Sos Attentos, si caratterizza per una costa particolarmente alta e rocciosa, intercalata da poche insenature, quali quelle di Porto Sattonaera e Cala Ittiri. A sud dell'isolotto di Sa Pagliosa, racchiuso tra la punta Sos Attentos e Capo Marargiu, si trova la cala di Porto Baosu, adiacente all'area mineraria dismessa del Marrargiu. Pi\u00f9 a sud, a valle di Sas Bagassas, si rinviene Cala Bernardu, mentre in localit\u00e0 Su Pulighe, si trovano la cala Giuncheza e la spiaggia di Cala Fenuggiu o di Santa Maria. Oltre le grotte di Managu e Punta Salinedda si trovano Porto Managu e l'isolotto omonimo.\nA meridione, poi, si annoverano La Casa del Vento, Tentizzos e la spiaggia di Torre Argentina. Lasciandoci alle spalle Punta Argentina, sorvegliata dall'omonima torre aragonese, dalle numerose domus de janas di Tentizzos, e dalle rovine di alcuni edifici che residuano dall'attivit\u00e0 mineraria della zona, fanno la propria comparsa la spiaggia ciottolosa di Sa Codulera, nei pressi di Sa Domo Ruta, e, a sud, la frequentata spiaggetta sabbiosa di Cala Cumpoltitu.\nL'area di S\u2019Abba Druche racchiude un sito archeologico ascrivibile all'epoca romana (una necropoli e un insediamento produttivo di cui residuano le vasche, forse per la spremitura dell'uva).\nEssa comprende un'area di sosta attrezzata per i camper a servizio delle frequentate spiagge di S\u2019Abba Druche, Su Calighe, Capiteddu e di Sos Furraghes.\nA valle di Sa Tanca de sa Mola, si trovano Cala Rapina (a nord), la costa rocciosa di Sos Puppos e, infine, a sud, non lontano da una cava di pietra, la baia di Cala \u2019e Moro.\nPi\u00f9 a meridione, la costa si presenta nella forma di una piattaforma vulcanica regolare che ha dato luogo alla formazione, al suo interno, di una piscina naturale nella punta Cane Malu. Nel medesimo contesto si sviluppano le insenature di Pogiu \u2019e Padre e di Pogiu 'e Columbu, nella prossimit\u00e0 settentrionale della diga foranea del fiume Temo. Nella zona riparata da quest'ultima, invece, sulla riva destra della foce a estuario, ai piedi del promontorio di Sa Sea, si trova l'area di Sas Covas e la punta di Cabu d'Aspu; quest'ultima ormai smantellata artificialmente.\nSpiagge di Bosa Marina e Turas.\nSul versante sinistro della foce, l'Isola Rossa \u2014 sulla quale insistono la Torre Aragonese e un faro inattivo \u2014 \u00e8 stata unita alla terraferma da un muraglione che ha causato l'insabbiamento del tratto di costa antistante,\n\u00c8 questa la frequentata e ampia spiaggia di Bosa Marina, di cui la parte pi\u00f9 a sud \u00e8 chiamata \"le Colonie\" perch\u00e9 d'estate ospita, in strutture adiacenti, un tempo utilizzate come tonnare, i bambini iscritti in colonie di tutta l'Italia.\nA valle di Monte Furru la costa, prevalentemente rocciosa, racchiude brevi tratti di spiaggette dalla sabbia scura nella zona nota come Pedras nieddas. Pi\u00f9 a sud, infine, si trova l'ampia spiaggia di Turas con, a monte, l'omonimo villaggio turistico.\nSociet\u00e0.\nEvoluzione demografica.\nIn data 31 dicembre 2018, con 7\u00a0852 abitanti, Bosa risulta essere il quarto comune pi\u00f9 popoloso della provincia di Oristano, dopo il capoluogo e i comuni di Terralba e Cabras. Ha presentato, nello stesso anno, una tasso di crescita demografica negativo (0,7%), perdendo 36 unit\u00e0 in ragione del saldo naturale e 39 per cause migratorie.\nEtnie e minoranze straniere.\nAl 31 dicembre 2018 a Bosa risultavano residenti 191 cittadini stranieri, pari al 2,43% circa della popolazione totale, le cui principali nazionalit\u00e0 sono:\nLingue e dialetti.\nNonostante sia il centro principale della Planargia, la lingua parlata a Bosa mantiene le tipiche caratteristiche del sardo logudorese settentrionale.\nTradizioni e folclore.\nIl carnevale.\nTipiche del carnevale di Bosa (\"carrasegare 'osincu\")\nsono le mascherate di \"s'Attitidu\" e di \"Gioltzi\", le quali si inseriscono nel novero delle tradizionali manifestazioni carnevalesche della Sardegna, differenziandosene per taluni caratteri peculiari (l'accentuazione dell'elemento goliardico-sessuale) ma condividendone la ritualit\u00e0 apotropaica legata ai cicli naturali della vita e della morte, della rinascita della natura nonch\u00e9 al culto di divinit\u00e0 agricolo-pastorali e pluviali precristiane (Maimone) o di Dioniso \"Mainoles\".\nLe festivit\u00e0 hanno inizio il giorno di \"Giogia lardagiolu\", a una settimana dal gioved\u00ec grasso, con cortei di maschere dal volto coperto di fuliggine e con berretto e giacca indossata al contrario, muniti di spiedi e bisacce \u2013 da riempire con le offerte ricevute \u2013 e di improvvisati strumenti musicali, come la \"serragia\", mestoli e coperchi di pentole (\"cobertores\"), e \u2013 anticamente \u2013 le staffe del cavallo (\"attaidu\"). Le maschere si aggirano per le strade dileggiando coloro che durante l'anno si sono resi protagonisti di eventi scandalosi e canzonando \u2013 con improvvisati stornelli satirici a \"trallallera\" \u2013 il malcapitato di turno, al quale \u00e8 chiesto di partecipare alla questua con un contributo in derrate alimentari per la cena (\"parte 'e cantare\"). La sera, secondo la tradizione, si preparano banchetti a base di fave e lardo (\"fae a landinu\"), vino novello e zeppole (\"frisciolas\").\nNel tradizionale calendario del carnevale, si \u00e8 inserito, tra \"Giogia lardagiolu\" e il Marted\u00ec grasso, il sabato delle cantine. In questa occasione ognuno pu\u00f2 scegliere liberamente la propria maschera, ripercorrendo le vie del centro storico per degustare cibi tipici e vini locali presso le cantine private aperte per l'occasione.\nLa mattina del Marted\u00ec grasso sfilano le \"attitadoras\" con il viso ricoperto dalla fuliggine del sughero bruciato e vestite di nero, in segno di lutto: indossano una gonna lunga (\"gunnedda\"), uno scialle (\"moccaloru\") e, eventualmente, un bustino (\"isciacca\"). Le maschere-prefiche recitano ritmiche lamentazioni funebri, esibendosi in dimostrazioni di dolore ritualizzate (dondolio del capo o del busto, percussione del petto, sfregamento convulso delle cosce e battito delle mani, l'una sull'altra o contro il capo). Mostrano figure sessuali (rappresentazioni di falli o di seni) e un bambolotto smembrato, spesso imbrattato di nero o di rosso, di cui lamentano il malessere \u2013 o la morte \u2013 con caratteristiche cantilene (\"attitidos\") intervallate da sillabe emotive periodiche (\u00abohi!\u00bb o \u00abahi!\u00bb) e per il ristoro del quale chiedono un sorso di latte (\"unu tichirigheddu 'e latte\") alle donne che incontrino nel loro cammino. La richiesta \u00e8 spesso accompagnata da gesti osceni e versi satirici.\nAll'imbrunire del Marted\u00ec grasso, le maschere si vestono con lenzuoli e copricapi bianchi, trasportando torce o candele \u2013 eventualmente all'interno di un cesto di vimini (\"pischedda\") \u2013 per cercare \"Gioltzi\", il cui nome \u00e8 spesso ripetuto come una cantilena.\nA tal fine, vagano per le strade fino a tarda notte, inseguendosi e catturandosi l'un l'altra, per svelare le rispettive identit\u00e0. Alle maschere fermate \u00e8 sollevata la veste, mentre un lume viene indirizzato verso i loro genitali. Cos\u00ec facendo, il catturante pu\u00f2 urlare \u00abCiappadu, ciappadu!\u00bb, annunciando di aver trovato \"Gioltzi\", il capro espiatorio. \nIn seguito, un pupazzo che lo raffigura \u00e8 condannato e sacrificato con un rogo catartico nell'euforia collettiva, ponendosi fine al \"carrasegare\".\nGli aspetti di drammatizzazione che caratterizzano il carnevale bosano hanno attirato l'attenzione di antropologi e studiosi del teatro.\nLe feste religiose.\nNumerose sono le feste religiose che la citt\u00e0 ha praticato nel corso dei secoli. Solo alcune si svolgono ancora oggi, mentre di altre se ne \u00e8 mantenuto solo il ricordo nella memoria orale o letteraria.\nFesta della Madonna del Mare.\nLa prima domenica di agosto si celebra la festa in onore di santa Maria Stella Maris. \nDalla chiesa omonima di Bosa Marina, ove la statua della Vergine \u2014 protettrice di marinai e pescatori \u2014 \u00e8 collocata, un corteo di barche addobbate con festoni, palme e fiori scorta il simulacro lungo il fiume Temo per circa due chilometri. Giunta presso la banchina fluviale all'altezza del Ponte Vecchio, la statua \u00e8 condotta nella cattedrale ove si celebra la messa. La sera, la Madonna \u00e8 portata nuovamente in processione verso Bosa Marina dove, superata la foce, si rende omaggio ai caduti in mare gettando nelle acque una corona di fiori. Trasportato il simulacro nella chiesa di Santa Maria Stella Maris, la festa si sposta lungo le strade di Bosa Marina, colme di bancarelle sin dalla vigilia. La notte si tengono spettacoli pirotecnici sulla spiaggia, nei pressi della torre dell'Isola Rossa.\nUn documento tratto dal capitolo della cattedrale, datato al 3 settembre 1689, ci informa sulle origini della devozione cittadina alla Vergine del Mare. Durante il vescovado di Francisco Lopez de Hurranca (1672-1677) fu rinvenuta sul litorale bosano, spinta dalle onde, una statua della Madonna, forse la polena di una nave in considerazione delle caratteristiche del dorso, piatto e con due ganci che ne avrebbero permesso l'ancoraggio alla prua. L'immagine sacra fu oggetto di un primo restauro e venne collocata in una chiesetta, dedicata a San Paolo eremita, allora sita sopra uno scoglio nei pressi della foce del Temo e aggregata al capitolo della cattedrale. Il vescovo decret\u00f2, in onore della \"Virgen del mar\", la celebrazione di una processione sul fiume che si tenne, almeno a partire dal 1689 e sino al secondo dopoguerra, due volte all'anno: la seconda domenica di maggio e la prima domenica di settembre, con la partecipazione del capitolo della cattedrale. Il vescovo Giorgio Soggia Serra (1682-1701), a seguito della crescente venerazione per il simulacro, diede l'ordine di demolire il piccolo tempio che l'ospitava per costruire l'attuale chiesa dedicandola nel 1686 alla Madonna del Mare. Nel 1888, Emilio Scherer, decoratore della cattedrale, restaur\u00f2 il simulacro della Vergine su incarico del vescovo Eugenio Cano (1871-1905), consegnandola nelle forme attuali. Nel 1986, ricorrendo il terzo centenario dalla dedicazione della chiesa alla Vergine del Mare, il vescovo Giovanni Pes (1979-1993) incoron\u00f2 con un diadema e uno scettro d'oro offerti dalla comunit\u00e0 la statua di Santa Maria Stella Maris.\nFesta di Nostra Signora di Regnos Altos.\nLa seconda domenica di settembre si celebra la festa in onore della Vergine Nostra Signora di Sos Regnos Altos. Il simulacro della Madonna, che ha sede nell'omonima chiesa racchiusa tra le mura del castello di Serravalle, \u00e8 portato in processione, la sera della vigilia, lungo i vicoli del borgo medievale di Sa Costa, addobbati per l'occasione con festoni, lenzuola, archi di canne e fronde. Ogni famiglia del rione, secondo la tradizione, espone dalle finestre tendaggi ricamati e allestisce sull'uscio un altarino \u2014 adornato con drappi, pizzi in filet, ceri e fiori \u2014 sul quale viene posta una statua della Vergine. Ciascun altarino rappresenta una tappa di sosta per la preghiera (\"parada de sos altaritos\"): intorno ad esso si era soliti recitare il rosario e cantare i \"gosos\", lodi alla Madonna in lingua sarda. Sulle strade del borgo, infine, al calar della sera ci si raccoglie per la veglia intorno a tavolate imbandite per l'occasione con prodotti tipici.\nLe origini della devozione alla santa risalgono al 1847 quando un ragazzino rinvenne la statua di una Madonna col bambino tra le macerie del castello, nella cui piazza d'armi dal primo decennio del XIX secolo avevano trovato rifugio oltre ottocento indigenti. L'immagine sacra fu esposta alla venerazione nella reale chiesa di Sant'Andrea Apostolo, dentro il castello, e le fu dato il titolo di Signora de Sos Regnos Altos (degli Alti Regni, in italiano), nella convinzione che, dall'alto del colle ove era stata ritrovata, essa vegliasse, simbolicamente, sulla citt\u00e0 con il titolo di Regina del cielo e della terra. La statua rinvenuta nel castello \u00e8 stata collocata in una piccola nicchia aperta nel presbiterio della chiesa palatina, mentre il simulacro della Vergine portato attualmente in processione fu acquistato durante la Seconda guerra mondiale, come voto alla Madonna perch\u00e9 i soldati in guerra tornassero salvi in patria.\nLa Settimana Santa (\"Sa Chida Santa\").\nLa Settimana Santa, appuntamento storico della citt\u00e0, si snoda nelle giornate che vanno dalla Domenica delle Palme alla Domenica di Risurrezione. La domenica precedente alla Pasqua vengono benedetti rami di palma e di ulivo precedentemente intrecciati e preparati dalla Confraternita della Santa Croce e dai gruppi delle parrocchie. Il Marted\u00ec Santo \u00e8 il giorno della processione dei Misteri; per l'occasione, le statue d'et\u00e0 spagnola, in legno e cartapesta, vengono portate in processione per le vie della citt\u00e0, facendo soste per meditare i Misteri del dolore. I simulacri raffigurano Ges\u00f9 nell'orto, Ges\u00f9 alla colonna, l\"Ecce Homo\", Ges\u00f9 carico della croce, il crocifisso e l'Addolorata. \nDurante la processione del marted\u00ec, il coro di Bosa intona le strofe dell'antica melodia del Miserere sulla struttura del canto \"a tragiu\", una variante del canto a \"cuncordu\" che raggruppa le voci de su \"basciu\", \"sa contra\", su \"tenore\" e su \"cuntraltu\". Questi, insieme, innalzano il canto del Salmo Penitenziale.\nIl gioved\u00ec, giorno della \"Missa in Coena Domini\", nelle chiese parrocchiali si celebra la Santa Messa con la lavanda dei piedi. Al termine delle celebrazioni, il coro fa tappa nelle chiese del centro storico per Sas Chircas (: ), la processione in cui la Vergine e la Maddalena vanno alla ricerca di Cristo nella notte. Le statue, dopo la riforma del triduo pasquale, vengono portate in processione dopo i riti della mattina del Venerd\u00ec Santo mentre il coro perpetua le antiche tappe nella notte del gioved\u00ec.\nLa giornata del venerd\u00ec \u00e8 trascritta in carte del 1793 come \"giornata obbligata\" per il Consiglio civico, il quale deve presenziare \u00ab\"a las estassiones con insinos negros y sombreros en las cabesas\"\u00bb e la sera accompagnare la processione di rientro alla vecchia chiesa della Maddalena \u00ab\"llevando el palio negro\" [...], \"besar los pies del Cristo con una vela enverdida en la mano, despues de todo el cabillo, dando un guantillo de limosina cada consellers y despues se retorna al Palacio Civico\"\u00bb.\nIl venerd\u00ec mattina la Via Crucis parte dalla chiesa del Carmine con i simulacri della Maddalena e della Vergine velati di nero, i quali accompagnano il grande crocifisso che, alle dodici, viene issato sul presbiterio della chiesa Cattedrale. Durante le soste della processione, il coro intona le strofe del Miserere fino alla crocifissione; da quel momento fino al discendimento verr\u00e0 cantato lo Stabat Mater. La sera, dopo che la confraternita si \u00e8 recata con il coro nella chiesa del Carmine per prendere la lettiga e le scale per il rito della deposizione, inizia il discendimento di Cristo dalla croce. Due confratelli salgono sulle scale per schiodare il Cristo dalla croce e deporlo nella lettiga. Indi, nuovamente sulle note del Miserere, la processione fa rientro alla chiesa del Carmine ove il Cristo morto viene esposto alla venerazione dei fedeli.\nLa domenica di Pasqua ha luogo la processione de \"S'Incontru\", l'incontro tra il Cristo risorto e Maria a cui viene tolto il velo nero sulle note del Magnificat. La processione, infine, fa rientro nella Cattedrale per la Santa Messa Solenne.\nL'abito tradizionale.\nGli acquerelli attribuibili ad Agostino Verani \u2014 attivo a Torino tra il 1793 e il 1819 \u2014 e a Nicola Benedetto Tiole, nonch\u00e9 quelli facenti parte della collezione Luzzietti (1820 circa), insieme ad alcune litografie e fotografie della seconda met\u00e0 dell'Ottocento costituiscono il materiale iconografico sulla base del quale lo studioso Antonio Giuseppe Milia ha ricostruito, nel 2002, il costume attualmente considerato e utilizzato come abito tradizionale della citt\u00e0. D'altronde, a differenza di molti paesi del centro della Sardegna, fortemente legati alle proprie radici e tradizioni, Bosa \u2014 cos\u00ec come altre citt\u00e0 costiere \u2014 ha abbandonato l'antica foggia dell'abito sardo gi\u00e0 nell'Ottocento. Il desiderio di modernit\u00e0, infatti, aveva investito da subito le nobildonne e poi gli appartenenti della borghesia mercantile che, mediante l'utilizzo di un abbigliamento d'importazione europea, affermavano cos\u00ec la propria ricchezza e il proprio status sociale. Anche le classi popolari, in seguito, abbandonarono l'uso del costume sardo e cominciarono a utilizzare vesti pi\u00f9 semplici e i pantaloni a tubo, ormai universalmente diffusi.\nL'abito femminile.\nL'abito femminile festivo era composto, negli esemplari riportati alla luce, dalla \"unnedda\", ossia una gonna alla caviglia rossa o nera, bordata inferiormente con una balza bianca o azzurra. Sulla parte anteriore della gonna, liscia, ricade un grembiule, bianco o nero, detto \"falda\", ornato con un ricamo tono su tono nell'angolo inferiore sinistro. La parte superiore della gonna, aderente al corpo, invece, \u00e8 fittamente pieghettata, alla maniera delle vesti greche. I tessuti utilizzati erano, per i ceti pi\u00f9 elevati, il panno di lana d'importazione (\"saja\"), mentre per le classi pi\u00f9 basse, l'orbace.\nL'abito si compone, nella parte superiore, di un giubbetto aderente (\"corittu\") a maniche lunghe, colorato di rosso o di bianco e, spesso, decorato con bottoni d'argento. Il giubbetto presenta falde ad alette ed \u00e8 aperto sul davanti, mostrando il busto (\"imbustu\") azzurro, irrigidito da stecche e composto di due parti simmetriche unite da nastri anteriormente e posteriormente o, in altra versione, a pezzo unico allacciato sul davanti su un'ampia camicia pieghettata e scollata. Il capo \u00e8 coperto da un ampio fazzoletto quadrilungo (\"muccaloru\") bianco, a volte bordato di rosso. Il fazzoletto \u00e8 nero, cos\u00ec come l'intero abito, privato di decorazioni, nel costume vedovile.\nNell'Ottocento, si afferm\u00f2, infine, l'uso del \"ficu\", un fazzoletto in tulle di cotone ecr\u00f9 che aveva la funzione di coprire il collo, come esigeva la Chiesa nel tentativo di moralizzare la moda.\nL'abito quotidiano femminile delle popolane, come risulta da un dipinto del 1860, era composto da un'ampia gonna alla caviglia, a pieghe sciolte, fabbricato con lana colorata di indaco, stretta sui fianchi mediante una cintura a contrasto, e con due strette balze nere, di differente larghezza, nel bordo inferiore. Nella parte superiore, l'abito \u00e8 composto di un giubbetto aderente di color marrone con pieghe sui due fianchi, indossato sopra una camicia accollata e dal colletto ampio. Le maniche sono ampie e strette sui polsi. Sul capo \u00e8 indossato un fazzoletto color panna o giallo pallido, bordato con tre nastri di colore giallo, rosso e viola e annodato sotto il mento.\nL'abito maschile.\nL'abito maschile era composto, negli esemplari riportati alla luce, da un corto gonnellino di ispirazione greca (detto \"ragas\", dal greco \u1fe5\u03ac\u03ba\u03bf\u03c2, ), fabbricato con orbace o panno, prevalente nero e bordato di blu o di rosso, con increspature in vita e munito di posola che, passando tra le cosce, univa i bordi anteriore e posteriore. Il gonnellino, fissato posteriormente con dei lacci, \u00e8 indossato \u2014 almeno sin dal Settecento \u2014 sopra ampi calzoni bianchi al ginocchio (\"calzones\"), realizzati spesso con lino locale e gi\u00e0 utilizzati dai pescatori di varie regioni italiane.\nLa parte superiore prevede l'utilizzo di una camicia ampia di lino o cotone bianco, con increspature sui polsi, nelle spalle e nel colletto alto e rigido (che sarebbe ispirato alla \"golilla\" spagnola del Seicento, chiuso con laccetti neri o con bottoni sardi. Sopra la camicia si indossa un giubbetto (\"corittu\") a doppio petto chiuso da due file di cinque bottoni e di colore rosso (o miele in uno degli acquerelli Luzzetti); le maniche sono lunghe, ampie o aderenti, con spacchi laterali che lasciano intravedere la camicia. I polsi sono chiusi da bottoni a coppola o dai bottoni sardi d'argento. Il soprabito senza maniche, ispirato alla \"mastruca\" romana e comune a diverse culture del Mediterraneo, \u00e8 detto \"'este 'e pedde\" ed \u00e8 realizzato con pelle ovina intonsa.\nEsso \u00e8 costituito da un corpetto e da un doppio grembiule uniti e fermati in vita da una larga cintura. In inverno era indossato rivolgendo il pelo verso l'interno e in estate volgendolo all'esterno. A completare l'abito, i calzari (\"calzas\") di orbace o pelle conciata, di ispirazione ispanica, chiusi al lato o dietro alla gamba attraverso un laccio.\nQuesti ultimi furono sostituiti, nel Novecento, da gambali di cuoio simili alle ghette in dotazione dell'esercito italiano durante la Prima guerra mondiale.\nImmancabile, infine, \u00e8 la \"berrita\", il copricapo nero, in filato di lana, derivante dal berretto alla frigia usato dai catalani, la \"barretina\". Presenta una struttura a sacco con bordi arrotondati perch\u00e9 poteva contenere cibo o monete e veniva indossata con la punta rivolta all'indietro o a cerchio, secondo l'uso del nord Sardegna. Venne sostituita, in seguito, dal berretto a coste in velluto.\nCultura.\nIstruzione.\nArchivi e biblioteche.\nIl Comune di Bosa vanta un archivio storico fra i pi\u00f9 importanti della Sardegna con un fondo di documenti il cui estremo remoto consiste in una copia autentica della concessione in perpetuo alla citt\u00e0, da parte del re Alfonso V d'Aragona, dei territori e delle pertinenze di Sierra, Espinas e Casta\u00f1as (Valencia, 16 gennaio 1427), estratta dal registro \"Sardinie II\" dell'Archivio regio di Barcellona su richiesta dell'allora sindaco di Bosa Giuliano Ursena.\nL'archivio \u00e8 stato diviso in due sezioni: la prima comprende la documentazione prodotta durante le dominazioni iberica e sabauda (1427-1851), originariamente contenuta nell'antico archivio regio cittadino, la seconda annovera, invece, gli atti relativi al periodo successivo al 1848, anno in cui entr\u00f2 in vigore, nel Regno di Sardegna, il moderno ordinamento comunale.\nVi hanno sede, inoltre, due biblioteche aderenti al Polo del Sistema Bibliotecario Nazionale: la biblioteca comunale, fondata nel 1857, con un patrimonio librario di volumi, comprende un fondo antico di 29 manoscritti, essenzialmente di diritto canonico, datati fra il XVI e il XIX secolo e provenienti dall'ex Convento dei Cappuccini e quella diocesana \u2013 del Polo SBN di biblioteche ecclesiastiche \u2013 con una collezione di opere. Quest'ultima, fondata intorno al XVIII secolo, ha raccolto, nel tempo, il patrimonio bibliografico dell'antico Collegio gesuitico di Bosa (1684), del Seminario Tridentino (1797), di vescovi, religiosi e illustri privati. La biblioteca custodisce, cos\u00ec, un ampio fondo giuridico, formativo e teologico che passa attraverso le cinquentine, i volumi del 1600, 1700 e 1800 fino ad arrivare ai giorni nostri.\nScuole.\nLa citt\u00e0 ha una tradizione plurisecolare in materia di istruzione, essendo stata sede di un antico collegio reale e del seminario vescovile, nonch\u00e9, successivamente, di quello che fu uno dei primi regi ginnasi della Sardegna, istituito nel 1859 e funzionante sotto la direzione del canonico Gavino Nino.\nAttualmente gli istituti scolastici siti a Bosa sono centri di riferimento per l'area della Planargia e del Montiferru. Sono attive varie scuole materne, una scuola elementare, una scuola media, l'Istituto d'Istruzione Superiore G.A. Pischedda, comprendente un liceo classico, un liceo scientifico, un istituto tecnico-economico con indirizzo \"Amministrazione, finanza e marketing\", un istituto professionale agrario e un istituto alberghiero.\nMusei.\nLa documentazione nel tempo della storia, dell'arte e delle tradizioni locali della citt\u00e0 si avvale anche di un polo museale che offre, in particolare, un'immersione nello spaccato sociale della citt\u00e0 a cavallo tra il XIX e il XX secolo.\nIl novero dei musei siti nel comune conta di una collezione di strumenti agricoli e marinari risalenti alla fine dell'Ottocento e agli inizi del Novecento, suddivisa in ventisei sezioni che trattano, ognuna, un mestiere differente.\nIl polo museale comprende, altres\u00ec, un museo dedicato all'attivit\u00e0 conciaria, realizzato in una conceria risalente al Settecento, da ultimo appartenente alla famiglia Poddighe e ampliata nel 1840. Il piano terra conserva le originali vasche in muratura nelle quali avveniva la prima fase della lavorazione delle pelli, mentre nel piano superiore sono esposti, oltre ad antiche fotografie, parte dei macchinari e degli attrezzi adoperati all'epoca.\nA corredo della dimensione operaia della citt\u00e0 ottocentesca, il polo \u00e8 integrato dal Museo Casa Deriu, ospitato in un palazzo signorile del XIX secolo, appartenuto da ultimo alla famiglia Uras-Chelo. Esso offre un angolo di osservazione diverso sul tessuto sociale del tempo e testimonia il fermento artistico e culturale della borghesia bosana, non chiusa in una dimensione meramente locale.\nNel primo piano del palazzo sono allestite mostre temporanee mentre nel secondo, riservato all'abitazione padronale, \u00e8 stato riprodotto con arredi in gran parte originari l'appartamento borghese ottocentesco. \nLa sistemazione degli ambienti propone un percorso che si articola a partire dalla stanza di rappresentanza \u2013 arredata con mobili d'epoca e con tappezzeria parietale e un parquet dai motivi geometrici ripresi dagli ornati del soffitto a finti cassettoni \u2013, la camera da letto con una volta dipinta con cornici e vasi di fiori di gusto neo settecentesco, un pavimento in maioliche di manifattura campana del XXI secolo e un letto dorato in ferro battuto di fabbrica ligure \u2013, la sala da pranzo con gli ornati in stile Jugend dei primi del Novecento e, infine, gli ambienti dedicati alla sevit\u00f9.\nIl terzo piano dell'edificio ospita la Pinacoteca Melkiorre Melis che accoglie la collezione delle opere dell'omonimo artista locale. La sala d'ingresso \u00e8 dedicata a Bosa, la citt\u00e0 ove l'autore nacque nel 1889; la Sala della Libia, invece, conserva vasi, piastrelle e piatti in ceramica datati dal 1934 al 1941, quando Melkiorre Melis rivest\u00ec l'incarico di direttore artistico della Scuola musulmana di arti e mestieri di Tripoli; un'ultima sala, infine, conserva le grandi opere pittoriche raffiguranti danze arabo-egiziane.\nProspiciente il Museo Casa Deriu si trova la Pinacoteca Antonio Atza la quale si compone di novantasei dipinti, cinquantacinque dell'autore omonimo e quarantuno frutto di scambi dello stesso Atza con alcuni colleghi sardi, tra i quali Stanis Dessy, Carmelo Floris, Mauro Manca, Giovanni Thermes e Giovanni Pisano.\nMedia.\nRadio.\nDal 1979, il comune di Bosa \u00e8 sede della stazione radiofonica di Radio Planargia, emittente diocesana locale, fondata in seguito alla chiusura di Radio Bosa, la quale aveva operato per un triennio a partire dal 1976. Nel periodo compreso tra il 1977 e il 1987 era presente anche Radio Montefurru, radio libera privata e laica.\nEconomia.\nTurismo.\nPrevalentemente stagionale, ha visto negli ultimi anni una tendenza all'allungamento della stagione grazie all'arrivo dei turisti da altre regioni e dall'estero dovuto all'incremento dei voli low cost dell'aeroporto di Alghero-Fertilia. La maggior parte dei turisti stranieri sono inglesi e tedeschi, con buona affluenza anche da parte di danesi, spagnoli e scandinavi.\nInfrastrutture e trasporti.\nStrade.\nIl sistema infrastrutturale di collegamento principale di Bosa \u00e8 rappresentato dal sistema di\ntrasporto stradale, che costituisce l'elemento fondamentale per l'integrazione del territorio comunale nel contesto regionale.\nIl principale asse viario extraurbano della citt\u00e0 \u00e8 rappresentato dalla strada statale 129bis che, congiungendosi alla Trasversale sarda, consente il collegamento con il centro, l'est della Sardegna e, in particolare, con Nuoro.\nAll'altezza di Macomer, la Trasversale si innesta con la SS 131 (Carlo Felice), sia verso nord, permettendo la connessione con Sassari, con Porto Torres e \u2013 mediante la SS 597 \u2013 con Olbia, sia verso sud, garantendo il collegamento con Cagliari.\nL'intersezione della SS 129bis con la Nord occidentale sarda, garantisce un ulteriore raccordo verso il settentrione, all'altezza di Cossoine, con la SS 131 e, verso sud, cos\u00ec permettendo il collegamento con il capoluogo di provincia, Oristano.\nIl nord della Sardegna \u00e8 collegato, inoltre, con due strade provinciali: la litoranea che connette Bosa ad Alghero nonch\u00e9 all'aeroporto di Alghero-Fertilia e la strada Bosa-Montresta, che attraversa l'entroterra.\nA partire dal 1928, la scelta del potenziamento dell'asse centrale (SS 131) ha comportato l'inizio di un processo di emarginazione della Planargia e di Bosa. Il progressivo affermarsi di un'economia di scambio legata agli sviluppi di Cagliari, Olbia e Porto Torres, meglio situati e attrezzati per i contatti con la penisola italiana e con l'estero, ha accentuato le condizioni di generale isolamento del territorio, non sufficientemente integrato nel sistema di comunicazioni principali.\nLa situazione di marginalizzazione, poi, \u00e8 stata ancor pi\u00f9 enfatizzata dalla successiva chiusura al traffico della linea ferroviaria che collegava la citt\u00e0 a Macomer.\nFerrovie.\nBosa fu dotata di una linea ferroviaria, con scartamento da , che connett\u00e9 la citt\u00e0 (a partire dal 26 dicembre del 1888) e Bosa Marina (a partire dal mese di maggio del 1915) con la stazione ferroviaria di Macomer, consentendo il collegamento con Nuoro e Cagliari.\nIl 14 giugno 1981, per motivi di sicurezza, la ferrovia fu chiusa tra le proteste degli abitanti dei centri serviti dalla linea, parzialmente placate dalla riapertura nel 1982 del tratto da Macomer a Tresnuraghes, dopo che fu sostituito l'armamento dei binari.\nLa suggestivit\u00e0 degli scenari attraversati nel tratto chiuso, e la crescente domanda di turismo ferroviario nell'isola, portarono l'Ente sardo industrie turistiche, la Comunit\u00e0 europea e la Regione a finanziare la ricostruzione della tratta Tresnuraghes-Bosa Marina, che il 10 maggio 1995 fu riaperta al traffico come linea turistica delle Ferrovie della Sardegna (la prima in ordine di tempo). Il capolinea per\u00f2 non si trovava pi\u00f9 nella stazione di Bosa ma in quella di Bosa Marina, per via dell'impossibilit\u00e0 di ripristinare il tratto tra i due scali dovuta a fenomeni di erosione del terreno su cui passavano i binari, fatto che avrebbe compromesso la stabilit\u00e0 della ferrovia. L'intera Macomer-Bosa Marina infine venne destinata all'esclusivo uso turistico a partire dal giugno 1997.\nPorti.\nNella frazione di Bosa Marina, ai piedi del vecchio faro dell'Isola Rossa, \u00e8 presente un porto per la nautica da diporto a destinazione turistica e sportiva, in regime di concessione. Il Porticciolo, dotato di servizi portuali, consta di un pontile fisso di circa , denominato Banchina commerciale, il quale viene integrato \u2013 nel periodo compreso tra maggio e ottobre \u2013 con l'allestimento di pontili galleggianti per centoquaranta ormeggi per barche fino a e con pescaggio fino a .\nLungo la piazza Paul Harris \u2013 ove hanno sede gli uffici della Guardia costiera \u2013 a circa dalla foce del Temo, sulla sua sponda sinistra, si trova la Banchina fluviale, lunga circa , gestita direttamente dall'Ufficio circondariale marittimo di Bosa. Essa \u00e8 in parte riservata alle unit\u00e0 militari, in altri tratti, invece, \u00e8 destinata all'ormeggio di unit\u00e0 da diporto e da pesca in transito o al bunkeraggio.\nSulla sponda destra del fiume, a circa dalla foce, in acque interne, ha sede un porto canale attrezzato e dotato di servizi che dispone di un cantiere e di un pontile galleggiante con duecentosessanta posti barca e rimessaggio; infine, sulla stessa sponda, a dalla foce, si trova la Nuova darsena con pontili galleggianti da duecentoventi ormeggi.\nAmministrazione.\nDi seguito l'elenco dei sindaci e dei commissari prefettizi e straordinari che si sono succeduti a Bosa, dal 1985 ad oggi:\nGemellaggi.\nBosa \u00e8 gemellata con:\n (Delibera del Consiglio comunale n\u00ba 11/2013).\nSport.\nArti marziali.\nNel campo delle arti marziali si annovera il Judo Club Bosa, i cui atleti hanno conquistato, nel 2015, un terzo posto nella categoria M6 del Campionato mondiale \"Veterans\" della International Judo Federation e due titoli del Campionato regionale Esordienti.\nCalcio.\nNella citt\u00e0 hanno sede due squadre di calcio dilettantistico affiliate al Comitato Regionale Sardegna della Federazione Italiana Giuoco Calcio: il Centro Sportivo Bosa, fondato nel 1929, la cui prima squadra milita, negli anni 2018-2019, nel Campionato di Eccellenza regionale della Lega Nazionale Dilettanti e l'A.S.D. Calmedia, la cui prima squadra milita nel Campionato di terza categoria regionale 2018-2019.\nEsse disputano le loro partite casalinghe sul campo comunale Bartolomeo Cabula (anche noto come Campo Italia), in erba sintetica o, raramente, nell'impianto in terra battuta di Sant'Eligio.\nCanottaggio.\nTra le associazioni sportive di Bosa, il Circolo Canottieri G. Sannio, fondato nel 1973 e affiliato alla Federazione Italiana Canottaggio, si \u00e8 distinta nell'ambito regionale raggiungendo i massimi risultati, con la vittoria di numerosi titoli e trofei, e confermandosi come prima societ\u00e0 sarda nella classifica agonistica nazionale della disciplina (63\u00b0 su 236 nel 2017). Ha conseguito importanti risultati e piazzamenti anche a livello nazionale, vincendo \u2013 per la categoria \"ragazzi\" \u2013 il titolo femminile del campionato \"Indoor Rowing\" (2015).\nCiclismo.\nIl 13 maggio 2007 la cittadina ha ospitato l'arrivo della seconda tappa del 90\u00ba Giro d'Italia, partita da Tempio Pausania e vinta da Robbie McEwen.\nPallacanestro.\nNel settembre del 2015 un gruppo di appassionati ha fondato la societ\u00e0 sportiva Bosa Basket 2015 che conta oltre 50 atleti di tutte le categorie a partire dal minibasket."}
{"id": "32822", "revid": "287204", "url": "https://it.wikipedia.org/wiki?curid=32822", "title": "Budoni", "text": "Budoni (\"Budune\" in sardo logudorese, \"Buduni\" in gallurese) \u00e8 un comune italiano di abitanti della provincia di Sassari in Sardegna.\nStoria.\nPreistoria e storia antica.\nNel territorio budonese sono presenti due domus de janas, sepolture preistoriche scavate nella roccia, che testimoniano la frequentazione di queste zone gi\u00e0 in epoca neolitica, in un arco di tempo che spazia indicativamente tra il 4.000 e il 3.000 a.C. Le due \"domus\" di Budoni rivestono particolare interesse in quanto rappresentano l'ultima attestazione nordorientale di questo tipo di sepoltura, diffusa invece in quasi tutta la Sardegna. Appena a nord, entrando nella regione storica della Gallura, non si ha pi\u00f9 presenza di domus de janas per tutto il quadrante nordorientale dell'isola.\nLa civilt\u00e0 nuragica, di epoca successiva (et\u00e0 del bronzo), ha lasciato anche nel territorio di Budoni le costruzioni dei nuraghi: rimangono in zona i resti di almeno due esemplari monotorre (nelle vicinanze delle borgate di Tanaunella e di Ottiolu), sebbene, come le pi\u00f9 antiche domus de janas presenti sul territorio, ancora non pienamente studiati e valorizzati.\nNel territorio si sono avuti anche ritrovamenti di epoca romana. Unica documentazione scritta riguardante la zona per quei secoli \u00e8 l'Itinerario Antonino, che descrive il sistema viario imperiale, tra cui le vie presenti in Sardegna. Tra queste, si segnalano alcune stazioni intermedie della via Portu Tibula-Caralis (presumibilmente Santa Teresa Gallura-Cagliari) che riguardano il nostro territorio. Da nord a sud, dopo Olbia troviamo Coclearia e Portus Luguidonis, che tendono a essere collocate nel territorio compreso negli attuali comuni di San Teodoro, Budoni e Posada. La precisa collocazione di questi antichi centri abitati, di cui non rimane traccia nell'attuale toponomastica, risulta per\u00f2 ancora dibattuta (con l'eccezione di Coclearia, che, concordano gli studiosi, doveva trovarsi non lontano dall'attuale centro abitato principale di San Teodoro).\nInteressante, in tema di storia romana, il caso della borgata di Agrustos, che si trova pochi chilometri a nord dell'abitato principale di Budoni, e che in diversi testi ottocenteschi era anche definita con il nome di \"Augustus Populus\", nell'ipotesi dell'esistenza di un antico insediamento romano. La validit\u00e0 dell'etimologia ottocentesca, risulta, per\u00f2 allo stato attuale delle ricerche, da verificare, in assenza di continuit\u00e0 documentaria accertata.\nMedioevo e storia moderna.\nIn periodo giudicale (dal X secolo) il territorio nordorientale sardo era parte del giudicato di Gallura, che pass\u00f2 poi alla fine del XIII secolo sotto il dominio del comune di Pisa.\nUn primo testo, molto dettagliato, che descrive anche il territorio dell'attuale agro budonese \u00e8 il \"Liber fondachi\", registro fiscale pisano del primo Trecento concernente la met\u00e0 meridionale del giudicato. Nel testo sono elencate, in un esteso territorio a nord della \"villa\" di Posada, attualmente compreso nei comuni di Budoni e San Teodoro, numerose piccole ville tributarie del fisco pisano, da cui si desume che gli attuali territori budonese e teodorino dovevano rientrare nell'area amministrativa detta curatoria di Posada. Gran parte di queste ville, per\u00f2, sono scomparse nei secoli successivi ed \u00e8 attualmente arduo dare loro una collocazione geografica precisa. Tra queste si ricordano le ville di Sullay, Sortinissa, Erisquion e Tamarispa. Quest'ultimo toponimo \u00e8 sopravvissuto ai giorni nostri e d\u00e0 il nome a una borgata.\nIn seguito alla conquista aragonese del 1324, il territorio fu inserito in un vasto feudo, noto anche come Contea di Montalbo, e tale rimase per tutto il periodo spagnolo e sabaudo. Il feudo aveva come principale centro amministrativo la villa di Posada e comprendeva grosso modo le aree degli attuali comuni di Lod\u00e8, Torp\u00e8, Siniscola, Posada, San Teodoro e Budoni. I territori a nord di Posada, ora in buona parte compresi nei comuni di Budoni e di San Teodoro, risultavano classificati come \"salti\", che nell'ordinamento feudale indicavano aree periferiche, spopolate e boschive, funzionali sostanzialmente all'allevamento brado dei maiali, grazie alla presenza di boschi ghiandiferi, e alla raccolta della legna. Tali territori erano anche affittati stagionalmente a pastori transumanti che, nel caso dell'attuale area budonese, provenivano sia da territori interni meridionali (per es. Bitti e Lod\u00e8), sia da settentrione (Tempio). Differenza di provenienze che spiega la distinzione tradizionale, ancora evidente in zona, tra parlata logudorese nella met\u00e0 meridionale del comune e gallurese nella met\u00e0 settentrionale. Furono tali comunit\u00e0 di allevatori che, stabilizzandosi nel tempo sul territorio, avrebbero costituito, con certezza tra settecento e ottocento, i primi nuclei delle attuali borgate sparse che popolano il territorio budonese e teodorino.\nStoria contemporanea.\nCon la dismissione del sistema feudale sardo e la formazione dei moderni comuni nei primi decenni del XIX secolo, il territorio budonese fu inserito nel Comune di Posada. Nel 1927 Posada con tutti i suoi territori entr\u00f2 a far parte dell'appena creata provincia di Nuoro. La nascita di Budoni come comune autonomo risale al 1959, pressoch\u00e9 in contemporanea con il comune di San Teodoro. Budoni fece parte della provincia di Nuoro fino all'istituzione delle nuove province sarde, quando pass\u00f2 insieme a San Teodoro alla neonata provincia di Olbia-Tempio. Con la successiva riforma del 2016, che ha abolito le nuove province, entrambi i comuni furono aggregati alla provincia di Sassari.\nMonumenti e luoghi d'interesse.\nLuoghi di interesse naturalistico.\nRicadono nella giurisdizione comunale gli stagni di Porto Ainu, Li Salineddi, Li Cucutti, Sant'Anna e lo stagno Morto.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 295 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e dialetto.\nOltre all'italiano, a Budoni per tradizione sono parlati sia il gallurese che il logudorese, in quanto il territorio comunale \u00e8 segnato dal confine tra i due domini linguistici. Seguendo una divisione di massima, il gallurese \u00e8 per tradizione parlato nelle borgate a nord dell'abitato principale, mentre nella met\u00e0 sud si parla il logudorese. Il logudorese risulta parlato da circa il 60% dei suoi abitanti.\nGeografia antropica.\nBudoni confina a nord col comune di San Teodoro, a ovest col comune di Torp\u00e8 e a sud col comune di Posada. Il territorio \u00e8 adagiato lungo piccole insenature, ove vi sono scogliere e lunghe spiagge composte da una sabbia bianca e fine. Il mare \u00e8 cristallino. Sono presenti anche piccoli stagni salmastri, con la tipica flora di tamerici e giunchi ove stazionano piccole colonie di fenicotteri rosa. Anche grazie a queste caratteristiche \u00e8 divenuto un importante centro turistico. Il caseggiato che componeva il centro originario di Budoni si collocava attorno alla chiesa di San Giovanni Battista, struttura risalente al 1969. Il santo patrono viene festeggiato il 29 agosto. Non mancano aree archeologiche: il nuraghe Su Entosu, una struttura monotorre situata su una vetta granitica che probabilmente ebbe funzione di vedetta; il nuraghe Conca e Bentu e la domus de jana l'Agliola nella frazione di Solit\u00e0. Il nuraghe \u00e8 ubicato in una collina che domina la piana di Budoni, mentre la domus de jana \u00e8 scavata in una roccia scistosa vicino alla riva di un ruscello. Alcune frazioni sono:\nConta circa 319 abitanti, il toponimo \u00e8 di origine medioevale e rimanda forse ad un antico luogo di culto. San Lorenzo \u00e8 situata su una collina, gode della visione di valli ad oriente e ad occidente. Il patrono \u00e8 appunto San Lorenzo che da il nome all'omonima chiesa, che si festeggia il 9 e 11 agosto.\nIl significato del nome ci ricorda il Sole, infatti la morfologia del territorio di Solit\u00e0 \u00e8 in vista ad una piena esposizione solare. Diventa affascinante credere che nell'antichit\u00e0 questa zona fosse dedicata all'astro celeste e che i frammenti primitivi, sulla collina di fronte, fossero di un tempio consacrato al sole. Conta circa 230 abitanti, il patrono di questo piccolo centro \u00e8 Sant'Antonio di Padova che si festeggia alla fine della seconda settimana di agosto.\nIl piccolo borgo di San Gavino conta circa 94 abitanti ed \u00e8 situato a meno di un chilometro da Solit\u00e0. Ubicato su una collina, in un'ottima posizione panoramica; il sito, come anche la chiesa qui presente, viene dedicato a san Gavino in periodo medioevale. Il patrono san Gavino di Torres si festeggia nella terza settimana di settembre.\nLimpiddu \u00e8 tra le pi\u00f9 grandi ed estese frazioni di Budoni. Conta circa 369 abitanti. La chiesa di Limpiddu \u00e8 quella del Sacro Cuore, pi\u00f9 precisamente intitolata ai Sacri Cuori di Ges\u00f9 e Maria, dove si festeggia il 16-17 luglio. Il toponimo Limpiddu ha un'origine forse semitica. La frazione, anch'essa situata su una collina, ha inglobato le tracce di un antichissimo insediamento. Il nome della frazione in gallurese significa \"pascoli autunnali\".\nFra tutte le frazioni Tanaunella \u00e8 quella pi\u00f9 grande ed ha una popolazione di circa 800 abitanti. Il santo, che si festeggia il 20 e 21 agosto, \u00e8 san Sebastiano, titolare dell'omonima chiesa. Questo centro gode di un panorama e di una vista lungo il mare tra i pi\u00f9 ampi. Anticamente, forse in periodo nuragico, il suo abitato scendeva fino alla spiaggia tenendo un buon rapporto fra i popoli per gli scambi che venivano dal mare. Questo borgo tuttavia \u00e8 stato rinnovato quasi completamente; resta esclusivamente il vecchio impianto urbanistico che presenta tutte le caratteristiche del villaggio nuragico e nella parte alta la chiesa ha forse preso il posto di un nuraghe. Infatti dalla posizione pi\u00f9 elevata di Tanaunella \u00e8 possibile osservare il nuraghe sovrastante Porto Ottiolu ad est e quello di S'Iscala - Muriscuv\u00f2 ad ovest.\nAgrustos fino a pochi anni fa era una piccola frazione e ora invece conta 330 abitanti. Tra i centri pi\u00f9 grandi situati nel comune di Budoni, \u00e8 situato al confine del territorio comunale, vicino a San Teodoro. Il 24 giugno vi \u00e8 la festa del San Giovanni Battista. Agrustos conserva delle impronte preistoriche e storiche. Di estremo interesse \u00e8 il percorso subacqueo dove in un fondale di pochi metri si riconoscono tracce del periodo punico-romano ma anche medioevale.\nPorto Ottiolu \u00e8 un piccolo borgo in cui d'inverno risiedono circa 120 abitanti, ma che nei mesi estivi si riempie raggiungendo la presenza di circa tremila abitanti, grazie alle parecchie case costruite per fini turistici. La festa patronale celebrata \u00e8 per la Madonna degli Abissi, festeggiata l'8 agosto. La statua della Vergine, realizzata in granito, \u00e8 posta ad una profondit\u00e0 di 10 metri nella Baia dei Francesi. \u00c8 un borgo da solo il 1988 perch\u00e9 \u00e8 stato costruito all'interno di uno stagno asciutto. Tuttavia, nonostante sia stato creato un porticciolo turistico, il territorio che prima vi era non ha subito particolari modifiche, in quanto sono ancora evidenti le tracce di un glorioso passato dal nuragico al punico-romano, infatti si pensa che anticamente ci fosse un piccolo porticciolo che si presume fosse utilizzato dai romani come approdo nelle loro rotte verso la Sardegna. \nPiccolo borgo nella quale risiedono circa 35 abitanti. Questo centro \u00e8 situato in un luogo alto e panoramico sotto la Punta. Il nome di Luddu\u00ec potrebbe nascere dall'assemblaggio di diversi vocaboli essendo un sito salubre, ventilato, panoramico, protetto.\nFrazione che conta circa 219 abitanti. Nell'ultima settimana di luglio si festeggia sant'Anna, titolare dell'omonima chiesa. Il centro \u00e8 situato ad ovest nel territorio di Budoni, nascosto della collina di Punta Ultia, insieme alle piccole frazioni di San Silvestro, Nuditta e Maiorca, abitati che formano un agglomerato di origine medioevale. Il toponimo di Berruiles potrebbe significare luogo nascosto o protetto, dove si potevano allevare armenti. La presenza di macine romane attesta che la localit\u00e0 \u00e8 stata abitata fin dall'antichit\u00e0.\nSan Silvestro, che conta circa 50 abitanti, \u00e8 posto a circa trecento metri a sud di Berruiles e porta il nome dell'omonimo papa.\nLa frazione di Nuditta conta circa 57 abitanti, porta un toponimo che vuole significare spoglia; ci\u00f2 potrebbe essergli confacente in quanto il sito venne completamente spogliato degli alberi per fare carbone.\nMaiorca \u00e8 un piccolo borgo che conta circa 67 abitanti. Ha un toponimo di origine spagnola che vuol significare \"la pi\u00f9 estesa\".\nPiccolo borgo che conta 55 abitanti. La radice del nome potrebbe significare nascosto alla vista, ma anche ricco di acque da bere. La frazione \u00e8 fisicamente adagiata sui fianchi di due colline sovrastate dai boschi.\nLa frazione conta circa 51 abitanti e si svilupp\u00f2 durante il periodo medioevale. Essa nacque e crebbe vicino ad un luogo di culto, forse nuragico. Il sito \u00e8 boscoso e ricco di una flora variegata; in fondo alla valle scorre un rio sempre colmo d'acqua. In questo centro sorge la chiesetta di San Pietro del Bosco, la cui origine pu\u00f2 collocarsi nel XIV secolo. Il patrono \u00e8 appunto san Pietro del Bosco, festeggiato alla fine della seconda settimana di maggio.\nLa frazione Tamarispa \u00e8 tra le pi\u00f9 grandi di Budoni; conta 219 abitanti. Vi viene festeggiata la beata suor Maria Gabriella Sagheddu il primo sabato e la prima domenica del mese di giugno, ma la processione avviene il 22 aprile. Il centro inizialmente sorse in un altro sito con un'antica storia; esso \u00e8 stato interamente recuperato e restaurato fra gli anni Ottanta e Novanta del secolo scorso. Gli abitanti hanno scelto di insediarsi in un luogo panoramico ove vi \u00e8 anche la vista verso il mare di Posada.\nEconomia.\nOggi quasi totalmente riconvertita al turismo balneare, era in passato interamente basata sull'allevamento e l'agricoltura. Quest'ultima, comunque, rappresenta ancor oggi un settore importante dell'economia budonese.\nAgrustos, la piccola frazione del comune di Budoni che si affaccia sulla costa del nord-est Sardegna \u00e8 abitata da circa 200 residenti, ma durante il periodo estivo si raggiungono i 15000 frequentatori circa.\nSport.\nLa principale squadra di calcio del paese \u00e8 la Polisportiva Budoni, militante in serie D.\nAltri sport praticati a Budoni, oltre al calcio, al minibasket e alla pallacanestro sono: la pallamano, il tiro a volo lo j\u016bd\u014d e il karting, di cui si svolgono vari campionati, amatoriali e non, nel kartodromo di Agrustos. Durante l'estate si svolgono tornei di beach rugby."}
{"id": "32823", "revid": "2039709", "url": "https://it.wikipedia.org/wiki?curid=32823", "title": "Acquasparta", "text": "Acquasparta \u00e8 un comune italiano di abitanti in provincia di Terni in Umbria.\nFa parte del club I borghi pi\u00f9 belli d'Italia.\nStoria.\nDi probabile origine romana, il suo nome deriva dal latino \"ad Aquas Partas\" per via della sua posizione tra le fonti dell'Amerino e di Furapane nella Valle del Naia.\nNel Medioevo Acquasparta faceva parte delle cosiddette Terre Arnolfe e, dopo alcuni passaggi a beneficio di signori ecclesiastici (fra cui anche il vescovo di Todi), fu ceduta alla famiglia Cesi che vi eresse l'omonimo palazzo (XVI secolo). La cittadina fu anche sede, agli inizi del Seicento, della ricostituita Accademia dei Lincei grazie all'interesse del duca Federico Cesi.\nSimboli.\nLo stemma \u00e8 stato concesso con il decreto del Capo del Governo del 9 aprile 1931.\nMonumenti e luoghi d'interesse.\nTutt'oggi si pu\u00f2 ammirare la piazza restaurata davanti al Palazzo Cesi e le famose \"terme amerino\" che, secondo la leggenda, vennero fatte sgorgare da san Francesco intorno al 1200.\nIl Palazzo Cesi risale alla seconda met\u00e0 del XVI secolo e all'interno sono conservate iscrizioni romane derivanti dalle rovine di \"Carsulae\". Galileo fu in questo palazzo ospitato dal duca Federico Cesi.\nCultura.\nEventi.\nOgni anno a giugno si svolge la \"Festa del Rinascimento\" che rievoca i fasti della vita del Principe Federico Cesi detto il Linceo, promossa dall'Ente \u201cIl Rinascimento ad Acquasparta\u201d, con spettacoli, cortei, convegni, laboratori, taverne e gare tra le tre contrade, la festa si conclude con il \"Grande Gioco dell'Oca\" in piazza e il \"Grande Corteo dei doni\".\nNel periodo natalizio nelle date del 26 dicembre e del 1\u00ba - 6 gennaio ogni anno ad Acquasparta viene rappresentato il Presepe vivente per le vie del borgo.\nUn altro evento molto noto \u00e8 il carnevale dei bambini che si svolge tutti gli anni nel periodo di carnevale, nelle tre domeniche sfilano per le vie del paese i carri allegorici a cura del Comitato del Carnevale, infine a novembre si svolge la \"Sagra del Vino Novello\" con l'apertura della taverna, la festa si conclude il 22 novembre con la Pesca di Beneficenza di S. Cecilia.\nGeografia antropica.\nAltre localit\u00e0 del territorio.\nCanepine, Collebianco, San Nicol\u00f2, Santa Barbara, Selvarelle Alte, Selvarelle Basse. Nel territorio comunale si trova inoltre una parte del piccolo lago di Arezzo.\nInfrastrutture e trasporti.\nFerrovie.\nAcquasparta \u00e8 attraversata dalla Ferrovia Centrale Umbra nel tratto (attualmente non attivo) che va da Terni a Perugia. \u00c8 servita dalla stazione di Acquasparta.\nStrade.\nIl comune \u00e8 servito dalla SS 3 bis.\nAmministrazione.\nSindaco attuale \u00e8 Giovanni Montani eletto in occasione delle elezioni amministrative del maggio del 2019."}
{"id": "32824", "revid": "124751890", "url": "https://it.wikipedia.org/wiki?curid=32824", "title": "Allerona", "text": "Allerona \u00e8 un comune italiano di abitanti della provincia di Terni in Umbria. Fa parte dei Borghi pi\u00f9 belli d'Italia.\nGeografia fisica.\nAllerona fa parte della Comunit\u00e0 Montana Monte Peglia e Selva di Meana. \u00c8 il comune pi\u00f9 occidentale della regione Umbria e condivide con Norcia, Citt\u00e0 di Castello e San Giustino la particolarit\u00e0 di essere uno quatto comuni umbri il cui territorio confina con due regioni diverse, esattamente con il comune laziale di Acquapendente, in Provincia di Viterbo e con il comune toscano di San Casciano dei Bagni, in Provincia di Siena.\nCultura.\nEventi.\nLa terza domenica di maggio viene celebrato sant'Isidoro, patrono degli agricoltori. In questa festa, come da tradizione, vengono esposti i \"Pugnaloni\", cio\u00e8 carri allegorici che rappresentano scene di vita agreste; su ogni carro, inoltre, \u00e8 riportata la scena del miracolo di S. Isidoro (il santo prega mentre un angelo lavora per lui). La parola \"Pugnalone\" viene fatta derivare dal \"Pungolo\", un bastone con ad una estremit\u00e0 un puntale di ferro e all'altra un raschietto, utilizzato dai contadini per spronare i buoi e per pulire l'aratro dalle zolle. Prima della guerra, i \"Pugnaloni\" erano oggetti fatti in legno o con altro materiale che si riferivano al lavoro dei campi, e realizzati dai contadini durante l'inverno. I carri vengono esposti il giorno della festa fino al momento della premiazione del pi\u00f9 bello.\nDa notare la netta distinzione tra i Pugnaloni di Allerona e gli omonimi Pugnaloni del contiguo comune di Acquapendente.\nAmministrazione.\nIl sindaco in carica \u00e8 Sauro Basili, eletto nel 2014 e riconfermato nel 2019 per un secondo mandato. "}
{"id": "32825", "revid": "123830658", "url": "https://it.wikipedia.org/wiki?curid=32825", "title": "Alviano", "text": "Alviano \u00e8 un comune italiano di abitanti della provincia di Terni in Umbria. Nel suo territorio geograficamente nella Valle del Tevere si trova parte del Lago di Alviano, creato artificialmente nel 1963 con uno sbarramento del Tevere.\nGeografia fisica.\n\u00c8 possibile osservare come l'architettura in stile medievale sia adattata al territorio.\nNel punto pi\u00f9 alto della collina si trova il rione \"Valle\", che sormonta dall'alto la vallata; apprezzabile per il suo verde e le sue aree attrezzate il rione \"Pietraia\", rione di nuova fondazione. Scendendo lungo la collina \u00e8 possibile trovare \"Alviano Vecchio\": antico borgo medievale, fulcro della nascita e sviluppo del paese, dove \u00e8 situato il castello, mentre la zona appena fuori dal centro storico, proseguendo verso il Campo sportivo e, risalendo, verso la palestra comunale, corrisponde ad \"Alviano Nuovo\". Alle pendici della vallata, situato a ridosso del lago di Alviano \u00e8 possibile trovare \"la stazione\". Il terreno, a differenza delle altre zone, si mantiene pianeggiante, con lievi pendenze, estremamente adatto all'agricoltura di vario genere, anche se la vera eccellenza dell'agricoltura alvianese \u00e8 l'olio prodotto nelle storiche colline a riparo dalla nebbia che infesta \"la stazione\".\nStoria.\nDi origine medievale, fu feudo della famiglia nobile Liviani (di origine longobarda) nel cui seno venne alla luce il condottiero Bartolomeo d'Alviano."}
{"id": "32826", "revid": "22416", "url": "https://it.wikipedia.org/wiki?curid=32826", "title": "Cardedu", "text": "Cardedu (\"Cardedu\" in sardo) \u00e8 un comune italiano di abitanti della provincia di Nuoro (subregione Ogliastra) in Sardegna.\nStoria.\nCardedu \u00e8 un centro di recente costituzione, aggregazione di una serie di interventi costruttivi nati da eventi calamitosi: dopo l'alluvione del 1951 un certo numero di abitanti del comune di Gairo \u00e8 costretto ad abbandonare le proprie case e a trasferirsi nella piana vicino al mare. Il nome \"Card\u00e8du\" con tutta probabilit\u00e0 deriva da \"cardo\", pianta di cui tutta la zona era ricca, prima della nascita dell'insediamento urbano.\nNel 1966, per venire incontro alle esigenze di alcune famiglie che preferiscono stabilirsi in una zona pi\u00f9 a monte nasce il Borgo di Cardedu, costituito inizialmente dalla chiesa, la scuola elementare, la caserma dei Carabinieri e gli uffici del Consorzio di bonifica del Pelau-Buoncammino. Attorno a questo primo insediamento, chiamato \"la borgata\" vengono in seguito costruite delle abitazioni che una volta finite sono occupate da famiglie provenienti da Gairo.\nE di Gairo Cardedu diviene frazione, sino a che, nel 1984 diventa comune autonomo, come testimonia il numero romano nel capo dello stemma comunale.\nMonumenti e luoghi d'interesse.\nSiti archeologici.\nA causa della sua recente costituzione, non esistono edifici di rilevanza storica, tuttavia nel territorio di Cardedu \u00e8 possibile ammirare diversi siti archeologici, quali nuraghi di Perda e pera, le domus de janas nella localit\u00e0 Cucuddadas, e infine un imponente pozzo sacro denominato Su Presoneddu. Quest'ultimo ancora integro \u00e8 completamente abbandonato, non essendo mai considerato motivo di pregio da parte delle amministrazioni locali, nonostante l'importanza archeologica, ora rischia di esser costantemente rovinato dall'incuria del tempo e dei vandali.\nSociet\u00e0.\nEtnie e minoranze straniere.\nAl 31 dicembre 2014 risultano residenti 45 cittadini stranieri; le nazionalit\u00e0 pi\u00f9 rappresentate sono:\nDati ISTAT\nLingue e dialetti.\nLa variante del sardo parlata a Cardedu \u00e8 il campidanese ogliastrino.\nSport.\nCalcio.\nLa squadra di calcio della citt\u00e0 \u00e8 l\"'U.S. Cardedu 1977\" che milita nel girone C sardo di 1\u00aa Categoria. \u00c8 nata nel 1977. I colori sociali sono il rosso ed il bianco.\nCiclismo.\nNel 1982 nasce il \"Gruppo Sportivo Ciclistico Cardedu\" squadra dilettantistica che negli anni ha avuto a livello individuale, diversi campioni provinciali, regionali e un campione italiano. I colori sociali sono il verde e il giallo."}
{"id": "32828", "revid": "239497", "url": "https://it.wikipedia.org/wiki?curid=32828", "title": "Dorgali", "text": "Dorgali (\"Durgali\" in sardo), \u00e8 un comune italiano di abitanti della provincia di Nuoro. Con la sua superficie di 226,54\u00a0km\u00b2 \u00e8 l'ottavo comune della Sardegna, in ordine di estensione.\nGeografia fisica.\nTerritorio.\nDorgali \u00e8 situato nella zona centro-orientale della Sardegna possiede un territorio di forma grosso modo rettangolare presentando un allungamento che si spinge all'interno verso Orune, per un'estensione di quasi 225\u00a0km2 comprendenti anche la grossa frazione di Cala Gonone. Il territorio comunale confina: a sud con i comuni di Baunei, Urzulei e Orgosolo, a ovest con Oliena, Nuoro, e Orune a nord con Galtell\u00ec, Lula e Orosei, mentre a est si affaccia sul Mar Tirreno. Un territorio tanto vasto quanto vario e morfologicamente complesso che si muove dalle coste basse e sabbiose o a falesia della baia di Cala Gonone, nel settore centrale del golfo di Orosei, agli altopiani, fino alle montagne del Supramonte, nell'entroterra, arrivando a toccare i 1086 m con Monte Oddeu. Il territorio \u00e8 attraversato da numerosi torrenti e fiumi dei quali i pi\u00f9 importanti sono il Rio Flumineddu, che scorre nella fertile valle di Oddoene, il Rio Isalle che scorre nell'altrettanto produttiva valle omonima e il Fiume Cedrino che grazie alla diga di Preda'e Othoni forma il grande lago artificiale di Iriai a pochi chilometri da Dorgali. Il centro urbano si stende nelle colline alle falde dei monti calcarei di Bardia (881 m s.l.m.) e Tului (911 m s.l.m) alla congiunzione dei quali una galleria assicura il collegamento con il paese di Cala Gonone a 8 chilometri dal capoluogo comunale, quattrocento metri pi\u00f9 a valle. Le bellezze naturalistiche sparse per il territorio e anche il clima temperato e tipicamente mediterraneo hanno reso Dorgali e Cala Gonone una famosa meta turistica internazionale.\nOrigini del nome.\nEtimologicamente il nome deriva da \"sorga\", fonte. \"Sorga\" (fonte, sorgente) \u00e8, con il suo sostantivo \"sorgal\" (da cui \"Castras Sorgal\" o \"Thorgal\"), parola della lingua provenzale e catalana antica gi\u00e0 usata dai monaci vittorini e lerinensi presenti a Dorgali. \"Unu durgalu\", in dorgalese e in ollolaese, significa canale o luogo dell'acqua corrente. Una seconda ipotesi farebbe risalire il nome della citt\u00e0 all'insediamento romano di Sulcalis (Thurcali).\nStoria.\nPreistoria e storia antica.\nIl territorio oggi interessato dall'amministrazione dorgalese era gi\u00e0 densamente popolato in periodo prenuragico, nuragico, punico e romano.\nDurante il periodo nuragico fu interessato dalla costruzione di innumerevoli nuraghi, come avvenne nella maggior parte del territorio della Sardegna. In seguito alla conquista dell'isola da parte dell'Impero Romano si svilupparono gli insediamenti romani di \"Thurcali\" e \"Cares\" la cui presenza \u00e8 testimoniata dal ritrovamento del congedo bronzeo di \"Tunila\" (esposto nel Museo Nazionale di Cagliari) e la targa bronzea, del IV secolo d.C., della locale caserma dei vigili romani nel centro di \"Cares\".\nStoria medievale.\nIn seguito alla caduta dell'Impero romano d'occidente subentr\u00f2 la giurisdizione bizantina che, tra alterne vicende legate agli attacchi costieri dei pirati barbareschi mussulmani, fin\u00ec nel IX secolo.\nDurante il seguente periodo giudicale si instaurarono nel territorio, inviati dal papato, diversi ordini monastici, dei quali i primi ad arrivare furono i vittorini provenzali e, in seguito, i cistercensi, ai quali fu concessa la Franca di Jurifai, collocata tra i quattro giudicati (Torres, Cagliari, Gallura, Arborea) e parzialmente posta nell'agro di Dorgali, che faceva parte del Giudicato di Gallura, nella curatoria di Galtell\u00ec. La fine del Giudicato vide un breve periodo di dominazione sotto la Repubblica di Pisa, seguito dalla conquista dell'isola da parte degli aragonesi nel 1324 e proseguito con la dominazione castigliana dalla fine del secolo XIV, che si concluse nel 1713, quando la Sardegna, con il Trattato di Utrecht, fu ceduta prima all'Austria e poi, nel 1718, al Ducato di Savoia. La maggior parte dei villaggi esistenti in quell'epoca nell'agro dorgalese scompaiono nella seconda met\u00e0 del XIV secolo.\nL'ultimo paese a scomparire in ordine cronologico in agro dorgalese fu \"Torpee de S'Iscra de Garteddi\" scomparso nel 1610, dopo \"Isalle\", che si estinse nel 1567.\nStoria moderna e contemporanea.\nNel decennio che va dagli anni 1678 al 1688 Dorgali sub\u00ec quella che pu\u00f2 essere considerata la catastrofe pi\u00f9 significativa della sua storia, l'epidemia di peste e la conseguente carestia che fecero ridurre la sua popolazione, allora di circa tremila abitanti, a meno della met\u00e0. Nel corso del '700 si ebbe una lenta ma costante ripresa, venne costruita la nuova chiesa di Santa Caterina e con lo sviluppo dei commerci, legato alle attivit\u00e0 agricole e pastorali, si arriv\u00f2 ai primi dell'800 a superare nuovamente la soglia dei tremila abitanti.\nCon l'inizio del nuovo secolo iniziarono anche i veri e propri cambiamenti politici e sociali per Dorgali. Nel 1824 venne aperta la prima scuola comunale, prima infatti l'educazione veniva assicurata soltanto dal clero con una piccola scuola dei gesuiti e dalla parrocchia. Nel 1860 venne inaugurata la prima galleria e la strada per Cala Gonone, iniziarono cos\u00ec i rapporti commerciali anche con bastimenti stranieri. Con l'apertura dell'Orientale Sarda e con la costruzione del nuovo ponte sul Cedrino nel 1866 Dorgali svilupp\u00f2 un florido commercio arricchendosi sempre di pi\u00f9, raggiungendo i quattromila abitanti, ponendo fine a quell'isolamento che lo aveva caratterizzato per diversi secoli. L'importanza sia economica che politica del centro si vide anche nel 1842 quando nella definizione dei confini dei territori comunali fece valere la sua forza creando quello che attualmente \u00e8 l'ottavo comune della Sardegna per estensione.\nNel 1915 Dorgali, cos\u00ec come tutta l'Italia, venne investito dai tragici avvenimenti della prima guerra mondiale e 140 dei suoi cittadini persero la vita nei campi di battaglia. Dopo la fine della guerra con la costruzione della prima centrale elettrica sul Cedrino (1924) Dorgali poteva disporre dell'energia e della luce elettrica, venne aperto il nuovo traforo nel monte Bardia e costruita la nuova strada per Cala Gonone che gi\u00e0 iniziava a diventare una localit\u00e0 balneare molto apprezzata, inoltre venne costruito anche il nuovo caseggiato scolastico. Lo scoppio della seconda guerra mondiale fece vivere a Dorgali anni di estrema miseria e fame, 59 furono i caduti in questa guerra e in quelle precedenti di Abissinia e Spagna. La ripresa si ebbe solo a partire dagli anni '50 con lo sviluppo di quello che \u00e8 diventato il motore trainante dell'economia della cittadina e cio\u00e8 il turismo, che con le sue attivit\u00e0 collaterali di artigianato ed edilizia ha messo le basi per l'attuale sviluppo economico e sociale di Dorgali e Cala Gonone.\nSimboli.\nLo stemma del Comune di Dorgali \u00e8 sovrastato da una corona che rappresenta l'antica cinta muraria del castro.\nMonumenti e luoghi d'interesse.\nArchitetture religiose.\nChiese e architetture scomparse nel centro urbano.\nNel centro urbano sono apposte delle targhe ad identificare il luogo un tempo occupato da questi monumenti ora scomparsi.\nNell'agro vi sono chiese ancora esistenti, ruderi di antichi monumenti, chiese e monasteri, oggi scomparsi.\nSiti archeologici.\nNel territorio dorgalese e nelle sue vicinanze sono presenti numerosi siti archeologici visitabili:\nSociet\u00e0.\nDorgali appartiene alla Barbagia di Nuoro ma \u00e8 da sempre legato alla Barbagia di Ollolai e mantiene un legame particolare con gli altri centri del Supramonte. I legami con il vicino villaggio medioevale di Lollove, presso la localit\u00e0 Isalle, a sette chilometri dal confine di Dorgali, sono di carattere religioso in quanto i dorgalesi vi si recano il 3 febbraio per la festa di san Biagio.\nEvoluzione demografica.\nIl centro di Dorgali conta circa 7000 abitanti, ai quali vanno aggiunti i quasi mille e seicento della frazione marittima di Cala Gonone che negli anni del boom \u00e8 riuscita a contenere anche 30.000 turisti. I locali chiamano quest'ultimo paese semplicemente \"Gonone\".\nTra i residenti nel comune, in costante crescita negli ultimi anni, circa un centinaio di abitanti, per lo pi\u00f9 svizzeri, risiedono nelle campagne di \"Filine (o S'Iffiline se si usa con l'articolo)\" dove si trovano case sparse al confine con l'agro di Urzulei. Case sparse abitate si trovano anche nelle campagne di \"Iscopidana\" (gi\u00e0 \"Scopeta\" nel Medioevo), \"Mulattai-Icor\u00e8-Isportana\" (gi\u00e0 \"S'Armulanza\" nel Medioevo), \"Sena\", \"Oroviddo-Sa Costa, La Traversa di Iloghe\". In quest'ultima localit\u00e0 si trovano i ruderi delle chiese medioevali di San Basilio Magno e di San Giacomo Maggiore. Dorgali, in virt\u00f9 della sua antica tradizione conventuale francescana, \u00e8 gemellato con Castelvecchio Subequo (L'Aquila).\nEtnie e minoranze straniere.\nAl 1\u00ba gennaio 2021 a Dorgali risultavano residenti 172 cittadini stranieri pari a poco pi\u00f9 del 2% della popolazione totale. Le nazionalit\u00e0 pi\u00f9 rappresentate erano:\nLingue e dialetti.\nLa variante del sardo parlata a Dorgali \u00e8 quella nuorese.\nCultura.\nIstruzione.\nDorgali dispone di scuole di ogni ordine e grado. L'istituto comprensivo \"G. M. Gisellu\" include quattro plessi di scuola dell'infanzia, tre plessi di scuola primaria, e due di scuola secondaria di primo grado distribuiti nei due centri abitati di Dorgali e Cala Gonone. A Dorgali \u00e8 attiva anche una scuola dell'infanzia paritaria dedicata a \"Don Basilio Meloni\". Per quanto riguarda l'istruzione superiore \u00e8 presente il Liceo Scientifico \"M.Pira\". Svolge un ruolo educativo e culturale per il territorio anche la Biblioteca comunale \"Giovanni Mulas\" che con oltre 32.000 opere assicura il servizio di pubblica lettura alla popolazione.\nEconomia.\nL'economia cittadina \u00e8 una delle pi\u00f9 dinamiche e vivaci della provincia di Nuoro. Fra le attivit\u00e0 produttive principali si annoverano l'artigianato, che \u00e8 vario e importante con botteghe dedite alla produzione di manufatti in legno in pelle e in ferro battuto, sviluppato anche nei settori della ceramica, della scultura, dell'oreficeria (filigrana) nella lavorazione del marmo oltre alla produzione di tappeti e coltelli.\nLa viticoltura, con la produzione del cannonau, l'allevamento e l'agricoltura ricoprono un ruolo importante nell'economia dorgalese.\nNegli ultimi decenni si \u00e8 assistito allo sviluppo della gi\u00e0 famosa industria alimentare in particolare panifici, con la produzione di pane carasau (moddizzosu ecc.) e dolcifici (savoiardi, papassini, arantzada, essas, orullettas, ecc.), rilevante anche la produzione di olio di oliva e formaggi. Lentamente va sviluppandosi anche una zona PIP (Piano insediamenti produttivi) a tre chilometri dall'abitato.\nContributo fondamentale per l'economia dorgalese lo da' il turismo estivo, grazie alla bellezza delle sue coste e alla sua frazione marina Cala Gonone, ponendo Dorgali al vertice in provincia per numero di alberghi ed esercizi complementari (B&amp;B ecc.).\nTurismo.\nIl settore turistico \u00e8 divenuto nel corso degli ultimi decenni il settore centrale per l'economia dorgalese legata a doppio filo con la nascita e lo sviluppo della frazione marina di Cala Gonone. Un fenomeno, quello turistico, che ha mosso i primi passi gi\u00e0 alla fine del 1800. Con la realizzazione della galleria ideata dal La Marmora, che consentiva di raggiungere il mare. In quel periodo si era gi\u00e0 formato il piccolo villaggio di Cala Gonone, e assieme ai commerci inizi\u00f2 anche il primo turismo balneare specialmente legato a ragioni salutistiche, la spiaggia di s'Abba Meiga, infatti era frequentata d'estate dai dorgalesi e dalle famiglie che arrivavano dai paesi del nuorese affittando le camere disponibili o sistemandosi in baracche provvisorie. Risale al 1932 la costruzione del cosiddetto \"Bagnetto\" un molo su palafitte, uno dei primi stabilimenti della costa orientale e di quella che veniva considerata \"la pi\u00f9 attraente e la pi\u00f9 affollata spiaggia della costa orientale\u201d dotato di 30 cabine, di servizio ristorante e caff\u00e8 e di un motoscafo che conduceva alle Grotte del Bue Marino che gi\u00e0 erano diventate meta di diversi visitatori. A partire dal 1950 con la costruzione dei primi complessi ricettivi a Cala Gonone inizi\u00f2 a delinearsi quello che sarebbe stato da l\u00ec a breve il futuro di Dorgali.\nAd oggi il fenomeno turistico coinvolge diverse attivit\u00e0 che rendono il panorama turistico dorgalese fra i pi\u00f9 ampi e diversificati in Sardegna. Si concentra prevalentemente nel periodo primaverile ed estivo ma con un allungamento anche alla prima parte d'autunno e si basa su un'offerta variegata. Il settore balneare occupa un ruolo di primo piano a partire dalle spiagge sino al turismo subacqueo. Le caratteristiche geologiche e orografiche del territorio del Supramonte di Dorgali e di quelli confinanti sono adatte all'escursionismo a sport come il trekking, l'arrampicata, o il free climbing oppure alle mountain bike. Il circuito ambientale e archeologico dorgalese comprende: il sito archeologico di Tiscali, il complesso nuragico di Serra Orrios, le celebri Grotte del Bue marino, l'area archeologica di Nuraghe Mannu, la Grotta di Ispinigoli, tutti luoghi di grande attrazione.\nAl turismo archeologico e naturalistico si affianca quello culturale con istituzioni come l'acquario di Cala Gonone, il Museo archeologico, il Museo etno-naturalistico \"Parco Museo S'Abba Frisca\" in localit\u00e0 Littu-Zorza, l'esposizione del Centro di Educazione Ambientale a Cala Gonone, l'esposizione permanente Salvatore Fancello presso il palazzo del municipio. \u00c8 caratteristica la vallata agraria di Filine Oddoene, unica nel suo contesto naturalistico, che si attraversa per raggiungere la gola di Gorroppu e il canyon di Surtana che costituisce l'accesso al Supramonte di Dorgali, Orgosolo e Oliena. Da visitare il panoramico Lago di Iriai o del Cedrino diventato negli ultimi anni una meta ambita per i canoisti con diversi insediamenti di attivit\u00e0 turistiche. Raggiungibile dalla localit\u00e0 Iriai, Sp. 38, sono presenti, sull'isoletta de Sos Angelos, le Chiese di San Pantaleo Dottore e della Madonna degli Angeli, \"Sos Anzelos\", che possono essere raggiunte solo in barca, il giorno della festa dei santi (rispettivamente il 27 luglio e il 7 agosto) le barche sono condotte da volontari per il trasbordo dei fedeli.\nInfrastrutture e trasporti.\nStrade.\nLa strada statale 131 Diramazione Centrale Nuorese collega Dorgali con Nuoro e gran parte della Sardegna.\nLa strada statale 125 Orientale Sarda percorrendo l'est dell isola collega Dorgali con il sud della Sardegna fino a Cagliari e il nord con Olbia, attraverso la Strada provinciale 38 si unisce alla Strada statale 129 Trasversale Sarda che porta fino ad Orosei passando per Galtell\u00ec.\nAeroporti.\nNel 2014 viene inaugurata l'aviosuperficie di Dorgali nel quale possono atterrare gli aerei ultraleggeri, quelli da turismo e i Cessna. Nell'aviosuperficie si trova anche una zona per l'atterraggio degli elicotteri (Zae).\nSport.\nA Dorgali \u00e8 presente una squadra di calcio: la \"Polisportiva Dorgalese A.S.D.\", nata nel 1945, che attualmente milita nel girone C sardo di Prima Categoria. Gioca le sue partite casalinghe nello stadio comunale \"Osolai\"\nNel 2009 nella frazione di Cala Gonone si \u00e8 ricostituita la locale squadra \"Cala Gonone A.S.D.\" che anch'essa milita nel campionato di seconda categoria e disputa gli incontri casalinghi nel campo sportivo \"Tonino Ceselia\". Sono presenti la Polisportiva \"Mistral\" presso cui vengono praticate e insegnate la danza moderna, l'aerobica, la ginnastica artistica, il taekwondo, lo judo, la kickboxing e il soft air. Inoltre \u00e8 presente una squadra di basket, la \"Sant'Elene Basket\" che milita con la prima squadra nel campionato di promozione e gioca le sue partite nel Palazzetto dello Sport Comunale, il fiore all'occhiello della squadra \u00e8 il pubblico, il pi\u00f9 numeroso della categoria. Una realt\u00e0 sportiva molto importante e il \"Tennis Club Dorgali A.S.D.\", associazione nata nel 1993 che ha sempre riscosso numerosi successi in molte categorie."}
{"id": "32829", "revid": "122410637", "url": "https://it.wikipedia.org/wiki?curid=32829", "title": "Arrone", "text": "Arrone \u00e8 un comune italiano di abitanti della provincia di Terni in Umbria.\nFa parte del club I borghi pi\u00f9 belli d'Italia.\nStoria.\nSul finire del IX secolo, un nobile romano di nome Arrone, si stabil\u00ec nella Valnerina e si impossess\u00f2 di uno dei promontori rocciosi che vi si ergevano, costruendovi un castello fortificato, inizialmente in legno e poi ricostruito in muratura. \nQuesto castello fu il primo nucleo del paese, che prese da lui il nome.\nIl feudo della nobile famiglia Arrone giunse in seguito ad estendersi da Papigno a S. Pietro in Valle, da Miranda a Labbro, da Piediluco a Melaci e a Polino. Gli Arrone erano legati ai duchi di Spoleto, il cui dominio termin\u00f2 nel 1198.\nAgli inizi del XIII secolo gli Arroni persero progressivamente terre, autonomia e prestigio in favore del nuovo comune di Spoleto, a cui si assoggettarono nel 1229. Gli uomini di Arrone, allora, nel 1315, riscattarono tutto il territorio comunale dagli antichi signori e nel 1347 si costituirono in comune. Nel 1542 gli abitanti si dettero uno statuto e si fecero animatori della rivolta della Bassa Valnerina contro il sistema feudale spoletino (secoli XVII-XVIII). Arrone venne saccheggiato dai lanzichenecchi nel 1527 e dai francesi nel 1799.\nCon la restaurazione del governo pontificio, furono aggregate ad Arrone come frazioni comunit\u00e0 fino a quel momento autonome.\nMonumenti.\nDi grande interesse il castello di Arrone, la parte alta dell'abitato, che conserva l'impianto urbanistico medioevale, con le mura e i pittoreschi vicoli. Da visitare: il campanile civico, la torre \"degli olivi\", la trecentesca chiesa di San Giovanni Battista con affreschi quattrocenteschi di scuola umbra, la cinquecentesca Parrocchiale di Santa Maria Assunta e l'ex convento di San Francesco. Nella vicina frazione di Casteldilago sono notevoli la chiesa di San Nicola, con affreschi di Giovanni di Pietro, detto \"Lo Spagna\", o di un suo allievo, e il santuario della Madonna dello Scoglio Rotondo.\nEventi.\nLa vicinanza del paese al fiume Nera ha permesso il prodursi di numerose manifestazioni ad esso legate quali gare di discesa in canoa, in natanti autocostruiti ecc che si tengono durante tutta l'estate. Da non perdere ad Arrone anche i festeggiamenti in onore del Patrono S. Giovanni Battista (24 giugno) durante i quali si svolge la \"Sagra dell'acqua cotta\" presso il centro canoistico e, nel periodo natalizio, la rappresentazione del presepe vivente presso l'antico castello.\nInfrastrutture e trasporti.\nAttraversata dalla strada statale 209 \"Valnerina\", Arrone era servita, nel periodo compreso tra il 1909 e il 1960, dalla stazione comune a Montefranco della tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che risult\u00f2 determinante ai tempi dell'industrializzazione della stessa.\nAmministrazione.\nArrone fa parte di:\nSport.\nLa societ\u00e0 calcistica che rappresenta il comune era il \"Gruppo Sportivo Arrone\", squadra che militava nel Girone E di Serie D fino al 2009. La squadra giocava le sue gare interne presso lo stadio comunale sito in Via Pi\u00e8 d'Arrone.\nNel 2009 si \u00e8 fusa insieme a 2 squadre dilettantistiche di Terni, Gabelletta e Nuova Virgilio Maroso, per formare lo Sporting Terni che attualmente milita in Serie D."}
{"id": "32830", "revid": "2069609", "url": "https://it.wikipedia.org/wiki?curid=32830", "title": "Attigliano", "text": "Attigliano \u00e8 un comune italiano di abitanti della provincia di Terni in Umbria. Si trova geograficamente nella Valle del Tevere.\nOrigini del nome.\nDeriva dal nome personale latino \"Attilius\"; si tratta di un nome prediale, ovvero legato a terreni o fondi rustici, con suffisso -\"\u0101nus\", che ha attestazioni in Umbria.\nStoria.\nLa zona, di origine etrusca, delimitata dalla linea naturale del fiume Tevere, ospit\u00f2 le primitive popolazioni, come attestano i ritrovamenti di tombe, cripte e vasellame. All'inizio del XIII secolo fu coinvolta nelle guerre, e Todi si assicur\u00f2 il possesso del castello (di importante posizione strategica). Fino al 1500, insieme ai paesi vicini, Attigliano fu teatro di guerre ed assalti e pi\u00f9 volte pass\u00f2 dal dominio di Todi a quello della Santa Sede, a quello di Amelia, fino a tornare definitivamente dominio di Bartolomeo d'Alviano. A Corrado o Consolo, nipote di Bartolomeo, si deve la costruzione del palazzo Baronale e della chiesa della Madonna del Porto (ora chiesa del cimitero). Nel 1540 Attigliano venne ceduto a papa Paolo III Farnese. Dopo 104 anni di possesso, nel 1644 il feudo di Attigliano fu venduto dai Farnese al marchese Marcello Raimondi di Genova, che dopo sette anni lo rivendette ad Olimpia Pamphili, che lo pass\u00f2 poi alla famiglia Orsini. Nel 1840 il feudo fu acquistato dal principe Borghese.\nIntorno alla seconda met\u00e0 dell'800 il comune di Attigliano si scelse un emblema, un gonfalone in pesante velluto, diviso in bande, una bianca e una verde, con al centro uno scudo sormontato da una corona baronale rappresentante tre figure naturali e ideali: un tiglio, un mitologico ippogrifo che lo arrampa su una distesa d'acqua.\nInfrastrutture e trasporti.\nFerrovie.\nLa stazione di Attigliano-Bomarzo \u00e8 collocata sulla ferrovia Viterbo-Attigliano-Orte e sulla ferrovia Roma-Firenze.\nVi si fermano treni regionali in servizio navetta tra Viterbo e Orte, tutte le coppie di treni regionali veloci Viterbo Porta Fiorentina-Orte-Roma Termini nonch\u00e9 tutti i treni regionali della ferrovia Roma-Firenze.\nAmministrazione.\n\u00c8 la sede nazionale del sindacato dei Direttori e degli Assistenti Amministrativi delle scuole pubbliche italiane (ANQUAP)."}
{"id": "32831", "revid": "416175", "url": "https://it.wikipedia.org/wiki?curid=32831", "title": "Avigliano Umbro", "text": "Avigliano Umbro \u00e8 un comune italiano di abitanti della provincia di Terni.\nStoria.\n \u00c8 un comune giovane creato nel 1975 dopo essersi separato da Montecastrilli.\nL'abitato sorge sul colle di San Rocco e, in base al caratteristico reticolo delle vie, probabilmente \u00e8 nato da un accampamento dell'esercito romano. Il luogo per\u00f2 fu abitato fin dall'antichit\u00e0. Infatti il territorio era attraversato dall'Antica via Amerina e pertanto costituiva un importante nodo stradale e ne sono testimonianza un'iscrizione in caratteri osco-umbri, ritrovata in localit\u00e0 Le Coste - I Trocchi e numerose grotti artificiali scavate nella stessa zona. Il sorgere dell'insediamento fu favorito anche dalla fertilit\u00e0 del suolo (olivi e viti) e dalla ricchezza del manto boschivo. Il nome, molto probabilmente, deriva dalla Gens Avil(l)ia e a testimonianza ci sono delle iscrizioni citate dall'Alvi. Quando l'intera penisola italiana sub\u00ec l'invasione dei Longobardi, Avigliano rimase in mano ai Romano -Bizantini, perch\u00e9 il suo territorio era parte integrante di quello stretto lembo di terra tra il Ducato di Spoleto ed il Ducato della Tuscia, chiamato \"Corridoio Bizantino\". Questo costituiva l'unico percorso che permetteva, in quel periodo, il collegamento tra Roma, Ravenna e quindi il nord Italia e il nord Europa. Le prime notizie storiche scritte, risalgono al 1074 e si riferiscono ad un documento del vescovo di Todi (tale Gorodolfo o Rodolfo) che consacr\u00f2 l'altare maggiore della chiesa di Santa Maria in Foris, situata fuori dalle mura castellane. Successivamente Avigliano fece parte dei territori dati in feudo all'Abbazia di Farfa dagli imperatori tedeschi e da alcuni documenti del Regesto dell'Abbazia, datati 1112, risulta \"sito nel Comune di Todi\". A causa del suo desiderio di autonomia, nel 1237 Avigliano venne distrutto dal potente esercito todino, che uccise anche gran parte dei suoi abitanti. Solo due secoli pi\u00f9 tardi la citt\u00e0 tuderte fu costretta dal papa a ricostruire le mura perimetrali. La posizione strategica del castello era molto importante, perch\u00e9 si trovava a met\u00e0 strada tra Amelia e Todi e per evitare altre ribellioni, nel 1294 la citt\u00e0 di Todi, togliendo ad Avigliano parte del suo territorio, costru\u00ec nelle vicinanze un suo castello (Castel dell'Aquila), dove acquartier\u00f2 le sue milizie, per controllare sia l'importante via di transito, che la riottosa Avigliano. Il percorso dell'Antica via Amerina, che transitando per la Mestaiola di Civitella Mogliemala giungeva fino a Todi, \u00e8 ancora oggi percorribile a piedi ma, dal XIX secolo, \u00e8 stato sostituito dalla Sismanese - che, partendo da Avigliano e transitando per Dunarobba e Sismano, giunge fino a Todi all'altezza di Porta Amerina.\nA causa delle mura distrutte dai Todini, Avigliano sub\u00ec numerosi saccheggi e angherie da vari eserciti di passaggio, tra cui quello del capitano di ventura Giovanni Acuto (questi al servizio del cardinale Albornoz, nel 1366, attravers\u00f2 il territorio cercando di riportare sotto l'egida della Chiesa i castelli). I guai per Avigliano continuarono anche nel periodo delle lotte tra le fazioni dei ghibellini e dei guelfi sostenuti, rispettivamente, dagli Atti che dominavano sulla vicina Sismano e dai Chiaravalle, signori di Canale.\nIl toponimo deriva, come gi\u00e0 detto, molto probabilmente dalla Gens Avil(l)ia. Altri studiosi lo collegano invece al termine \"avellana\" (nocciolo) o ad avis (uccello), ma non ci sono elementi che possono confermare tale ipotesi.\nIl borgo \u00e8 stato completamente ristrutturato. \nNelle vicinanze del centro storico vi \u00e8 una moderna torre merlata, adibita a serbatoio idrico abbellita da un orologio (1948), che ne caratterizza il profilo. \nDel periodo medioevale resta un torrione cilindrico aperto da graziose finestre, e brevi lacerti della cinta difensiva. \nSul versante, molto panoramico, che guarda Terni, si apre Porta Vecchia decorata da una raffigurazione simbolica: un'aquila (Todi) che tiene sotto le proprie ali protettrici due aquilotti (Amelia e Terni).\nPolitica.\nFin dalla sua nascita nel 1975 il comune \u00e8 stato continuativamente in mano al centrosinistra e nello Specifico a rappresentanti del Partito Socialista Italiano (che ne aveva voluto la scissione da Montecastrilli).\nL'attuale amministrazione \u00e8 retta da una coalizione di centrosinistra formata da PD e PSI.\nElezioni amministrative 2016.\nIl 5 giugno 2016 si sono tenute le elezioni amministrative per il rinnovo del consiglio comunale.\n\u00c8 stato eletto sindaco Luciano Conti (centrosinistra) che con 779 voti totalizzati corrispondenti al 52% del totale, ha sconfitto il ventenne Daniele Marcelli (centrodestra) che tuttavia ottenendo 710 voti (48%) ha raggiunto un risultato storico per l'area di centrodestra ad Avigliano Umbro.\nDaniele Marcelli risulta essere il pi\u00f9 giovane candidato sindaco di tutta Italia alle elezioni amministrative 2016.\nMonumenti e luoghi d'interesse.\nIl teatro costituisce l'orgoglio della cittadina. Venne costruito dalla popolazione negli anni '20 ed inaugurato nel 1928 per mettere in scena opere della Filodrammatica e concerti della S.F.A.U. (Societ\u00e0 Filarmonica Avigliano Umbro) e, da allora, ha sempre ospitato spettacoli, rappresentazioni teatrali ed anche convegni. \nLa facciata \u00e8 in stile liberty.\nLa chiesa della Santissima Trinit\u00e0 venne costruita nella prima met\u00e0 del XVII secolo \"con il sudore e il sangue degli aviglianesi\" (come ricorda un'iscrizione all'interno del fabbricato) e le risorse delle sue numerose Confraternite, L'interno del luogo sacro fu interamente affrescato da Bartolomeo Barbiani da Montepulciano. Dal 1638 al 1648 la direzione dei lavori fu affidata al Cavalier Settimio Vici, che contemporaneamente fece costruire il suo palazzo nelle adiacenze. Nel 1948, a causa di un insensato, quanto devastante intervento, le pitture furono ricoperte da imbiancatura e alcune addirittura distrutte. Solo recentemente, su iniziativa del parroco don Piero Grassi, sono iniziati i lavori di recupero. All'interno dell'edificio si possono ammirare alcune tele in cui sono raffigurate: la Madonna del Rosario tra san Giovanni Evangelista, san Domenico, santa Caterina e santa Cecilia di Andrea Polinori, una Conversione di san Paolo del 1640; una Madonna tra i santi Antonio da Padova e Barbara (di ignoto autore del XVII sec.) da alcuni attribuita al Polinori, del quale sono anche due dipinti raffiguranti la Deposizione e San Lorenzo. Tra il corredo della chiesa parrocchiale vi \u00e8 anche una Croce in argento e smalto del '300.\nAlla periferia di Avigliano sono due chiese romaniche: Sant'Egidio e Sant'Angelo al cui interno si ammira una Madonna tra i santi Antonio abate e Bernardino del XV secolo. Nella chiesa della Madonna delle Grazie, edificio di modeste dimensioni e di semplice architettura, si trova una Madonna col Bambino attribuita a Pier Matteo D'Amelia.\nAvigliano Umbro in epoca medievale faceva parte del plebato di Santa Vittorina, la cui chiesa romanica dell'XI secolo si trova nelle vicinanze di Dunarobba. Il Plebato o Pievania era la giurisdizione religiosa e amministrativa esercitata da una pieve e dal suo arcipresbitero sul territorio circostante e sulle altre chiese.\nIl Santo protettore Sant'Egidio ateniese. La festa si celebra il 1\u00ba settembre. \u00c8 stato identificato con l'abate che visse probabilmente tra il VII e l'VIII secolo, fondando in Francia, presso N\u00eemes, un'abazia benedettina da cui deriv\u00f2 poi il St. Giles (traduzione francese di Egidio). Fu tra i santi ausiliatori in quanto considerato protettore della febbre e della pazzia.\nI Murales: Dal 2016 il centro storico di Avigliano Umbro si \u00e8 arricchito di alcuni murales realizzati da artisti provenienti da tutta Italia e rappresentanti vecchi mestieri e antiche botteghe artigiane che animavano il centro fino agli anni '80. Il progetto di realizzazione dei Murales \u00e8 curato dall'Associazione \"Avigliano Variopinto\" che procede regolarmente ad aggiungerne dei nuovi.\nSismano.\nL'antico toponimo fu quello di \"Susmano\" e anche \"Sosmano\" e \"Submano\", forse derivato dalla gens Sisimia.\nNel Medioevo fu un castello fortificato di una certa importanza: appartenne agli Arnolfi e agli Atti di Todi. Nel 1254, in seguito alla guerra che coinvolse Todi e le citt\u00e0 coalizzate di Perugia, Orvieto, Spoleto e Narni, fu fatto oggetto di devastazioni tali che ne limitarono l'importanza. fu poi sotto gli Anguillara e, nel 1462, sotto Matteo di Chiaravalle, signore della Rocca di Canale. successivamente pass\u00f2 allo Stato pontificio e, infine, nel 1607, ai principi Corsini, alla cui famiglia tuttora appartiene insieme al Castello di Casigliano.\nIl castello di Sismano imponente e severo, sviluppa ben cinque piani di altezza. La struttura \u00e8 movimentata da due grosse torri angolari cilindriche. Due porte sormontate da stemmi gentilizi - una di esse ha anche un interessante orologio settecentesco - danno accesso al borgo, di modeste dimensioni ma rilevante impatto visivo. Esso \u00e8 tutt'uno con il castello: una strada segue, con andamento ellittico, il perimetro della fortezza; le case, di chiara impronta medioevale, si distribuiscono lungo il perimetro delle mura.\nAll'interno della chiesa di Sant'Andrea Corsini vi \u00e8 un affresco raffigurante la Madonna col Bambino tra i santi Atanasio e Andrea Corsini e la Madonna del Rosario tra i santi Domenico e Caterina di Palminius Alvi (1630).\nFuori le mura del paese, di fronte alla porta di accesso, \u00e8 la chiesa della Madonna delle Grazie.\nNotevoli spunti naturalistici offre la valle dell'Arnata ove si trova Le Molinelle, localit\u00e0 che deve il suo nome alla presenza di un molino ad acqua del 1600.\nCivitella-Colle Casalini: il suo antico toponimo era Civitella Moglie Mala. Fu degli Atti di Todi e poi dei Corsini. Ne restano solo ruderi.\nDunarobba.\nIl toponimo \u00e8 da far risalire alla gens Dunnia. Secondo altri potrebbe essere una derivazione longobarda da \u201cduna\u201d e \u201cpreda\", quindi terra di preda.\nCostitu\u00ec uno dei feudi degli Arnolfi e, per questo, venne fortificato intorno all'XI secolo. Fu soggetto alle mire espansionistiche di Todi e di Narni subendo scorrerie e devastazioni, soprattutto negli anni che vanno dal 1282 al 1284. Del castello all'interno del paese nulla rimane. Il nucleo storico presenta un assetto urbano sostanzialmente regolare con strade - la principale \u00e8 via dell'Arco - a maglie ortogonali.\nLa Fortezza: il castello si trova isolato in aperta campagna in prossimit\u00e0 del paese di Dunarobba. Il complesso, nel suo aspetto attuale, risale al XV-XVI secolo. Ha pianta quadrangolare movimentata da quattro torri angolari cilindriche. Sebbene abbia l'aspetto di un fortilizio, donde il nome, si tratta in realt\u00e0 di un edificio agricolo fortificato le cui origini sembrano risalire al Medioevo. Presenta due ordini di cornici a beccatelli, una copertura a coppi: sul portale di ingresso si vede un piombatoio di 21 fuochi. Uno degli ingressi alla Fortezza \u00e8 stato chiuso da un edificio settecentesco.\nPieve di Santa Vittorina: era una delle 19 pievi di Todi: in epoca medievale soprintendeva all'organizzazione ecclesiastica del territorio. Da essa dipendevano alcuni castelli tra cui quello di Avigliano Umbro e Montecastrilli. L'altare paleocristiano che un tempo si trovava nella chiesa custodiva, secondo una tradizione, le spoglie di santa Vittorina. Oggi sono visibili, anche se deteriorati, resti di affreschi e alcuni inserti di marmo. Pregevole il portale che si apre sulla facciata con tetto a capanna. All'edificio religioso era annesso un convento.\nEx miniera di Dunarobba. Aperta nel 1929, notizie si hanno a partire dal XVII secolo, sfrutt\u00f2 i giacimenti di lignite fino al 1952.\nLa fornace inizi\u00f2 l'attivit\u00e0 nel 1922, fu ampliata nel 1932, nel 1965 e nel 2002. La necessit\u00e0 di approvvigionamento della materia prima ha portato, del tutto casualmente, alla scoperta dei tronchi fossili di Dunarobba.\nLa Foresta fossile di Dunarobba costituisce una documentazione di incredibile valore per la conoscenza del paleoambiente della zona e per la storia delle manifestazioni tettoniche del territorio. L'eccezionalit\u00e0 del ritrovamento \u00e8 dovuta a diversi fattori, primo fra tutti il fatto che i tronchi, a differenza di altri giacimenti fossili, si sono conservati nella loro posizione eretta. Altro evento raro \u00e8 il fatto di aver mantenuto la loro struttura lignea, a differenza di altre foreste cosiddette pietrificate. \u00c8 venuta alla luce in localit\u00e0 Casaccia, a poca distanza da Avigliano, tra il 1970 e il 1987, durante i lavori di scavo per ricavare l'argilla da utilizzare per la vicina fabbrica di laterizi. Le dimensioni dei tronchi raggiungono m 1,5 di diametro e anche m 8 di lunghezza. Si tratta di tronchi fossili il cui periodo di sepoltura e di vita delle piante risale al Pliocene medio-superiore (3.000.000-2.000.000 di anni fa), un interessante esempio del genere Taxodium (una specie estinta di Sequoia, il \"Taxodioxylon gypsaceum\"), cresciuti sulle sponde del lago Tiberino che attraversava gran parte dell'Umbria formando una specie di Y rovesciata a partire all'incirca da Citt\u00e0 di Castello: uno dei rami, quello occidentale, occupava tutta la conca ternana e quindi anche l'area di Dunarobba. Questo territorio \u00e8 caratterizzato da depositi sedimentari argillosi e sabbiosi.\nSanta Restituta.\nIl piccolo centro mantiene inalterato il fascino dei borghi antichi. Le case si allineano intorno a una strada gradinata che sale verso la parte alta del paese, un tempo occupata da un castello sorto con funzioni di difesa del corridoio bizantino e protagonista di diverse vicende storiche, tra cui la presenza nel 1495, del re di Francia Carlo VII, con 3000 francesi, che pose i suoi accampamenti sul posto, occupando anche Toscolano e chiedendo il riscatto a Todi. Un particolare urbanistico interessante \u00e8 dato dal fatto che le stesse case, addossate le une alle altre e rafforzate da alcuni torrioni, fungono da cinta muraria. L'accesso al borgo \u00e8 garantito da quattro porte. Il primitivo nucleo fortificato sorgeva pi\u00f9 in alto, sul monte Pianello, dove ancora \u00e8 possibile rintracciare alcuni resti.\nNella chiesa parrocchiale di Santa Restituta al suo interno si ammirano affreschi e una statua lignea detta della Madonna del Pero, opera del XV secolo.\nChiesa di San Michele: \u00e8 la chiesa annessa al cimitero: ha semplice impostazione romanica.\nParagnano un tempo fu un potente borgo fortificato con Forte Cesare e Civitella. Attualmente \u00e8 solo una casa colonica nei pressi di Santa Restituta.\nUn'importante risorsa economica di Santa Restituta, come di Toscolano, \u00e8 data dalle castagne, assai pregiate per la loro qualit\u00e0.\nGrotta Bella: la grotta \u00e8 stata scoperta nel 1902, ma esplorata tra il 1971 e il 1973. Si apre sul fianco del monte Aiola: l'accesso \u00e8 in parte coperto dalla vegetazione. Dalla apertura iniziale - misura circa 9 metri - si accede a un grande vano ricco di concrezioni stalattitiche e stalagmitiche. Da qui si diramano poi una serie di ambienti minori ove \u00e8 possibile rilevare notevoli fenomeni carsici. Essi sono collegati da due cunicoli uno dei quali presenta una tale rete di intersecazioni che danno luogo a un vero e proprio labirinto. La grotta per\u00f2 si \u00e8 rivelata una scoperta particolarmente interessante per la conoscenza della storia dell'uomo. Essa, oltre che per i suoi valori ambientali ha rilievo storico e archeologico poich\u00e9, nella cavit\u00e0, sono stati rinvenuti materiali ceramici di diverse epoche che attestano la presenza di un insediamento gi\u00e0 a partire dal Neolitico. Il ritrovamento di una stipe votiva dimostra inoltre che la grotta, a partire dal VI secolo a.C. e fino al 1 secolo a.C., era divenuta luogo di culto. Probabilmente, date le caratteristiche del sito, si trattava di divinit\u00e0 legate alle acque - le cavit\u00e0 naturali costituivano un legame diretto con il mondo sotterraneo - e agricolo-pastorali.\nA partire dai primi anni del '700 le montagne del circondario particolarmente ricche di boschi che fornivano legno prezioso e abbondanza di castagne, vennero contese da Guardea: la disputa \u00e8 stata risolta solo dopo due secoli a favore di Santa Restituta. Sul monte Pianicel Grande e sul monte Aiola, nella zona compresa tra i centri di Santa Restituta e Toscolano, prevalgono i castagneti - ma non mancano leccete e quercete - che sono parte fondamentale dell'economia di questi paesi sia per quanto riguarda la produzione di marroni che di legname. Largamente praticata \u00e8 la caccia: quella alle palombe fu talmente redditizia da garantire, fino a tutto l'800 agli abitanti del luogo, la possibilit\u00e0 di pagare le tasse dell'enfiteusi.\nSui rilievi di Santa Restituta \u00e8 stato rinvenuto un albero che conta molte centinaia di anni e che pertanto costituisce uno degli esemplari pi\u00f9 antichi d'Europa. Si tratta di un acero comunemente chiamato \u201cAcerone\u201d per la sua mole.\nToscolano.\nIl toponimo deriva dalla gens Toscola. Il borgo medievale si distribuisce alle pendici del monte Croce di Serra, in splendida posizione panoramica ed \u00e8 immerso in folti boschi di castagni. Ha un impianto urbano circolare, racchiuso entro una solida cinta muraria con possenti torrioni che furono ristrutturati nel 1442. Le case, all'interno del borgo, si addossano alle\nmura seguendone l'andamento. Gi\u00e0 sviluppato agli inizi del XIII secolo, il castello garantiva la difesa della zona di confine con le vicine Melezzole e Santa Restituta. Fece parte del territorio di Todi, come dimostra lo stemma che campeggia sopra una delle porte di accesso al castrum. Il sito originario della fortezza \u00e8 individuabile nei ruderi di Toscolano Vecchia.\nChiesa di Sant'Apollinare: la costruzione risale al XVIII secolo. All'interno si ammirano: \"Crocifissione tra la Madonna e i santi Francesco, Carlo Borromeo e vescovo martire\" di Andrea Polinori (XVII secolo); \"Madonna del Rosario\" di Pietro Paolo Sensi da Todi (XVII secolo); \"Madonna col Bambino e Santi\", non attribuita. In un messale conservato a Toscolano nella chiesa di Sant'Apollinare si pu\u00f2 leggere la firma di Carlo VIII re di Francia, che occup\u00f2 il castello nel 1495.\nChiesa della Santissima Annunziata. Edicola votiva di Toscolano. La cappella, antica edicola votiva, si trova alla periferia di Toscolano. \u00c8 stata scoperta nel 1985. In essa, oltre a molti ex voto donati alla chiesa a seguito di una pestilenza, \u00e8 visibile un grande affresco, una \"Maest\u00e0\", da Federico Zeri attribuita a Piermatteo d'Amelia. Il cielo di Piermatteo d'Amelia (1481 - 83 ca.). Sull'arco della fronte \u00e8 dipinta un\"Annunciazione con l'Angelo\" a sinistra, la Madonna con libro aperto in mano a destra e, al centro in alto il Padre Eterno.\nEdicola. Sulla parete di fondo si trova la Madonna in trono col Bambino, i santi Rocco e Sebastiano e gli Angeli con segni di ridipintura settecentesca. Tale immagine \u00e8 speculare alla Madonna di Porchiano di Amelia e alla Madonna di Berlino, anch'esse di Piermatteo d'Amelia. Nella volta sono rappresentati i quattro Evangelisti. Al centro della volta \u00e8 raffigurato il Padre Eterno benedicente. Ai lati, sulle pareti, si osservano resti di affreschi di otto Santi, tra cui San Francesco, santa Caterina d'Alessandria, santa Maria Maddalena, santo martire, sant'Antonio abate e santa Lucia.\nFra Faostino (1595-Trevi 1679). Nativo di Toscolano, il frate viaggi\u00f2 in Terra Santa. Il resoconto si trova nel suo \u201cItinerario di Terrasanta\u201d ove descrive popoli, usi e costumi della societ\u00e0 araba.\nMogol, il famoso autore di testi di canzoni di successo, per lungo tempo in sodalizio con il cantante Lucio Battisti, ha creato a Toscolano la Citt\u00e0 della Musica: \u00e8 una vera e propria scuola per musicisti, parolieri e cantanti provenienti da ogni parte del mondo che si prefigge la conoscenza e l'approfondimento delle strumentalit\u00e0 di base della musica coniugandole con la libera espressione e la creativit\u00e0 di ciascuno.\nCultura.\nEventi.\nIl Trionfo del Carnevale.\nLa manifestazione si spalma per tutto il periodo del Carnevale, protagoniste assolute dell'evento sono le Maschere Umbre della commedia dell'Arte: Nasotorto, Nasoacciaccato, Chicchirichella e Rosalinda con spettacoli teatrali, e poi sfilate e balli in maschera in costumi carnascialeschi ispirati al '700. Il marted\u00ec grasso viene bruciato \"Pippinaccio\", un grosso pupazzo in cartapesta, intorno al quale si canta e si danza recitando una tiritera ispirata ai guai del momento del quale Pippinaccio viene accusato.\nExpolabor.\n\u00c8 una mostra mercato che presenta le diverse attivit\u00e0 artigianali del territorio quali la lavoratone del ferro, del legno, della ceramica. Accanto ai mestieri tradizionali la rassegna ha affiancato l'esposizione di lavorazioni e tecnologie di recente acquisizione. La manifestazione si tiene ad agosto. La mostra mercato \u00e8 affiancata da convegni di approfondimento e di informazione.\nAgosto Aviglianese.\nOgni anno all'inizio del mese di agosto, \u00e8 una delle feste del circondario Amerino-Ternano: con la Sagra del Manfricolo nelle tre variet\u00e0 rossi, bianchi e alla \"zozzona\". La Notte Bianca e l'Osteria del Cicchio dove ascoltare musica folk/ska/raggae/rock/popular. \nLa manifestazione nasce nel 1975 e da allora si ripete ogni anno con eventi gastronomici, musicali, sportivi e culturali diventando uno dei massimi attrattori dell'area amerina-ternana. Straordinario \u00e8 il totale coinvolgimento della popolazione che volontariamente partecipa per la buona riuscita della manifestazione organizzata e gestita ogni anno dalla Pro Loco di Avigliano Umbro.\nFesta della Musica.\nSi tiene tra settembre e dicembre di ogni anno con concerti di musica classica.\nAmministrazione.\nGemellaggi.\nIl gemellaggio con la citt\u00e0 di Benidoleig (Spagna) non \u00e8 stato mai perfezionato, poich\u00e9 con il cambio delle rispettive amministrazioni comunali, \u00e8 venuto meno l'interesse da ambo le parti a proseguire nell'iniziativa."}
{"id": "32832", "revid": "22416", "url": "https://it.wikipedia.org/wiki?curid=32832", "title": "Dualchi", "text": "Dualchi (\"Duarche\" in sardo) \u00e8 un comune italiano di 586 abitanti della provincia di Nuoro nella subregione del Marghine.\nIl paese \u00e8 situato a 321 metri sul livello del mare nella zona settentrionale dell'altopiano di Abbasanta. Fa parte del Gal Marghine.\nStoria.\nArea abitata gi\u00e0 in epoca nuragica, per la presenza nel territorio di alcuni nuraghi, nel Medioevo appartenne al giudicato di Torres e fece parte della curatoria del Marghine. Quando nel XIV secolo la curatoria di Parte Barigadu del giudicato di Arborea assorb\u00ec parte della curatoria del Marghine, il paese pass\u00f2 sotto l'influenza dei giudici di Arborea. Alla caduta del giudicato (1429) entr\u00f2 a far parte del marchesato di Oristano. Nel corso della guerra, combattuta nel 1478, tra Leonardo Alagon marchese di Oristano e il vicer\u00e9 di Aragona, gli abitanti di Dualchi furono fedeli al marchese, combatterono contro gli aragonesi ma furono sconfitti. Il paese pass\u00f2 quindi sotto il dominio aragonese e divenne un feudo. Nel XVIII secolo fu incorporato nel marchesato del Marghine, di cui i titolari erano i Pimentel. Dai Pimentel pass\u00f2 ai Tellez-Giron, ai quali fu riscattato nel 1839 con la soppressione del sistema feudale.\nSociet\u00e0.\nLingue e dialetti.\nLa variante del sardo parlata a Dualchi \u00e8 il logudorese centrale o comune.\nTradizione e folclore.\nIl 28 e 29 giugno in occasione dei festeggiamenti per san Pietro Apostolo, si svolge a Dualchi una corsa a cavallo che viene chiamata \"Ardia\", esattamente come la simile manifestazione che si tiene il 6 e 7 luglio a Sedilo.\nCome da tradizione la festa ha inizio il pomeriggio del 28 giugno, quando una processione accompagna il simulacro del santo alla chiesa campestre a lui dedicata.\nIn testa alla processione il capo corsa porta lo stendardo del santo, \"sa bandela mazore\"."}
{"id": "32833", "revid": "22416", "url": "https://it.wikipedia.org/wiki?curid=32833", "title": "Elini", "text": "Elini \u00e8 un comune italiano di 561 abitanti della provincia di Nuoro che si trova a 472 metri sul livello del mare lungo la strada provinciale che collega Ilbono ad Arzana.\nStoria.\nL'area \u00e8 stata abitata fin dall'epoca neolitica e nuragica per la presenza di varie testimonianze archeologiche.\nNel medioevo appartenne al giudicato di Cagliari e fece parte della curatoria dell'Ogliastra.\nAlla caduta del giudicato (1258) pass\u00f2 sotto il dominio dei pisani, e successivamente (1324) degli aragonesi, che lo incorporarono nella contea di Quirra, formatasi nel 1363 e data in feudo dal Re d'Aragona Pietro IV \"il cerimonioso\" a Berengario Carroz. Nel 1603 la contea fu trasformata in marchesato e data in feudo ai Centelles e successivamente agli Osorio de la Cueva, ai quali fu riscattato nel 1839 con la soppressione del sistema feudale.\nFino al 1958 era accorpato dal punto di vista amministrativo al comune di Ilbono.\nSociet\u00e0.\nLingue e dialetti.\nLa variante del sardo parlata a Elini \u00e8 il campidanese ogliastrino.\nGeografia antropica.\nIl territorio comunale comprende anche l'isola amministrativa di \"Monte Bonghi\", avente una superficie di 7,72\u00a0km\u00b2.\nInfrastrutture e trasporti.\nFerrovie.\nIl territorio comunale \u00e8 attraversato dalla ferrovia Mandas-Arbatax dell'ARST, dal 1997 utilizzata esclusivamente per il servizio turistico Trenino Verde, ed \u00e8 dotato di una stazione ferroviaria posta nella parte centrale dell'abitato. La stazione di Elini \u00e8 utilizzata principalmente tra la primavera e l'autunno, con un impiego quasi quotidiano durante l'estate."}
{"id": "32834", "revid": "124267380", "url": "https://it.wikipedia.org/wiki?curid=32834", "title": "Baschi (Italia)", "text": "Baschi \u00e8 un comune italiano di abitanti della provincia di Terni.\nStoria.\nAntico castello, divenuto comune (uno dei primi in Italia), la cui tradizione lo farebbe edificare alla fine del IX secolo da Ugolino o Galino di Biscaglia, ufficiale carolingio sceso in Italia con Carlo Magno, il quale gli regal\u00f2 un vecchio castello (\"castrum vetus\") nella Valle del Tevere. Qui, Ugolino di Biscaglia, soprannominato \"le Basque\", eresse un nuovo castello che chiam\u00f2 Baschi, dal suo soprannome.\nMonumenti e luoghi d'interesse.\nLa famiglia Baschi, tra le pi\u00f9 potenti del centro Italia, aveva il dominio su oltre 60 castelli della zona e aveva fondato, a circa 3\u00a0km dal castello Baschi della Teverina, una grande Rocca con castello, quale fastosa e imponente sede residenziale della nobile famiglia. Tale roccaforte, di propriet\u00e0 privata e ridotta a rudere, \u00e8 ubicata nella localit\u00e0 Carnano, nella frazione Tenaglie del comune di Montecchio.\nDi grande interesse la chiesa parrocchiale di San Nicol\u00f2, edificata nella seconda met\u00e0 del XVI secolo. Conserva, al suo interno, un polittico del di Giovanni di Paolo (XV secolo). Baschi \u00e8 anche una localit\u00e0 frequentata, nei mesi estivi, da turisti provenienti soprattutto dalla zona di Roma.\nInfrastrutture e trasporti.\nStrade.\nBaschi \u00e8 collegata tramite la Strada statale 205 Amerina a Orvieto, dove \u00e8 presente l'accesso all'Autostrada del Sole. Il centro abitato \u00e8 inoltre collegato con la Strada statale 448 di Baschi, dal quale prende il nome, e dalla strada provinciale 92 che porta al Comune di Montecchio.\nFerrovie.\nIl centro abitato era servito fino al 2011 dalla linea ferroviaria Firenze-Roma, anche detta \"linea lenta\", che fermava presso la locale stazione ferroviaria. Il 4 dicembre 2011 la stazione \u00e8 stata soppressa unitamente a quella di Bassano in Teverina.."}
{"id": "32835", "revid": "1632387", "url": "https://it.wikipedia.org/wiki?curid=32835", "title": "Calvi dell'Umbria", "text": "Calvi dell'Umbria \u00e8 un comune di abitanti della provincia di Terni in Umbria.\nGeografia fisica.\nSi erge a 401 su uno sperone di roccia calcarea emergente dalle pendici boschive del monte San Pancrazio, dove domina un paesaggio di colline coltivate a viti ed ulivi che spazia fino alla valle del Tevere. Confina col Lazio, sia con la provincia di Rieti sia con quella di Viterbo per via di una exclave del comune di Gallese.\nStoria.\nLa localit\u00e0 era gi\u00e0 abitata in et\u00e0 romana ma si svilupp\u00f2 come centro urbano solo in epoca altomedievale. Fu feudo prima degli Orsini e poi degli Anguillara.\n\u00c8 un tipico centro medievale racchiuso entro le mura, le porte e i vicoli tortuosi. \u00c8 un insediamento molto antico le cui tracce risalgono all'et\u00e0 del Bronzo Medio. Sulla sommit\u00e0 del monte San Pancrazio sono visibili i resti di un centro di culto del VI secolo di area umbro-sabellica.\nNel XII secolo il castello di Calvi \u00e8 compreso nella Diocesi di Narni e fino al 1860, ad eccezione dei brevi periodi del vicariato di Lorenzo de' Ceri e della dominazione francese, fu un libero comune dello Stato della Chiesa.\nIl centro storico, costituito dal castello e dalle dimore del borgo, si sviluppa lungo una serie di vicoli medievali che salgono e scendono tra gli archi, le volte ed i resti delle mura e delle torri.\nMonumenti e luoghi d'interesse.\nDi grande interesse artistico la chiesa di Santa Maria assunta, dove si pu\u00f2 ammirare un fonte battesimale in stile tardorinascimentale e la chiesa di Sant'Antonio, con un presepe risalente al XVI secolo.\nNelle immediate vicinanze del centro abitato si trovano la chiesa ed i resti del convento fatti erigere da san Francesco nei primi decenni del XIII secolo, dedicati al protomartire francescano san Berardo (primo missionario francescano in terra saracena, martirizzato il 16 gennaio 1220, presso Marrakech, insieme ai suoi compagni Otone, Pietro, Accursio e Adiuto).\nIl Monastero di Santa Brigida, che per moltissimi anni \u00e8 stato abitato dalle suore Orsoline, ospita il Museo che raccoglie la collezione delle opere pi\u00f9 significative di Calvi (come l'Immacolata Concezione attribuita al Masucci): un presepe risalente al Cinquecento composto da un totale di trenta statuine tutte in terracotta.\nCalvi \u00e8 da alcuni indicato come \u201cpaese dei presepi\u201d: i muri delle antiche case sono infatti abbelliti dai murales raffiguranti la Nativit\u00e0, opera di noti pittori italiani e stranieri che ogni anno, dal 1982, arrivano a Calvi per affrescare le pareti delle antiche case cittadine in una galleria di dipinti murali a cielo aperto.\nSociet\u00e0.\nIl santo patrono \u00e8 san Pancrazio e si festeggia dal giorno 11 al 14 maggio. La festa di San Pancrazio \u00e8 caratterizzata da un corteo storico di circa 100 figuranti in costume d'epoca medioevale. Il Santo patrono viene rappresentato da quattro \u201cSignorini\u201d a cavallo, uno per ogni contrada del paese (Fiamme, Croce, Castello e Drago), il corteo sfila per il paese facendo visita alle caratteristiche \u201cTavolate\u201d, imbandite per la popolazione dai reggenti della festa.\nMolti altri sono gli eventi in questa localit\u00e0, tra gli altri la mostra florovivaista, la festa della birra, l'infiorata di Corpus Domini , la sagra della pasta fatta in casa, la sagra del cinghiale.\nGeografia antropica.\nFrazioni.\nIl territorio comunale di Calvi dell'Umbria comprende al suo interno tre frazioni:\nAltre localit\u00e0 del territorio.\nAll'interno del comune sono compresi anche altri nuclei abitati: i borghi di Santa Maria Maddalena, San Lorenzo e San Vito; le contrade di Pacifici e San Giacomo; i vocaboli di Colletarocco, Forca, La Corte, Piedicasale, San Francesco, San Silvestro.\nAmministrazione.\nDal 1960 al 1970 il sindaco \u00e8 stato Giuseppe Paolucci. Dal 1970 al 1999, per 29 anni, la carica di sindaco \u00e8 stata coperta da Gaetano Trandafilo.\nDal 1999 al 2004 il sindaco \u00e8 stato Daniele Radici."}
{"id": "32836", "revid": "57872", "url": "https://it.wikipedia.org/wiki?curid=32836", "title": "Escalaplano", "text": "Escalaplano (\"Scalepranu\" in sardo) \u00e8 un comune italiano di abitanti della provincia del Sud Sardegna, che si trova a 338 metri di altitudine sul livello del mare.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, Escalapiano pass\u00f2 dalla provincia di Nuoro a quella di Cagliari, di cui fece parte fino alla successiva riforma del 2016.\nStoria.\nL'area fu abitata gi\u00e0 in epoca prenuragica per la presenza di alcune domus de janas, in epoca nuragica per la presenza nel territorio di alcuni nuraghi, e in epoca romana per la presenza di alcune rovine.\nNel Medioevo appartenne al giudicato di Cagliari e fece parte della curatoria di Siurgus. Alla caduta del giudicato (1258) pass\u00f2 sotto il dominio pisano e successivamente (1323) sotto il dominio aragonese. Nel 1363 il re d'Aragona Pietro IV \"il Cerimonioso\" incorpor\u00f2 il paese nella contea di Quirra, data in feudo a Berengario Carroz. Nel 1604 fu annesso al ducato di Mandas della famiglia Ladron. All'estinzione di questa famiglia nel 1617, il feudo pass\u00f2 agli Zu\u00f1iga, duchi di Bejar.\nIntorno al 1652 la popolazione di Escalaplano diminu\u00ec notevolmente a causa di una terribile epidemia di peste.\nNel 1777 il feudo pass\u00f2 dapprima ai Maza e poi ai Tellez-Giron, ai quali fu riscattato nel 1839 con la soppressione del sistema feudale.\nSimboli.\nLo stemma del comune di Escalaplano \u00e8 stato concesso con decreto del presidente della Repubblica del 24 giugno 2003.\nIl gonfalone municipale \u00e8 un drappo di giallo con la bordatura di azzurro."}
{"id": "32837", "revid": "125609460", "url": "https://it.wikipedia.org/wiki?curid=32837", "title": "Castel Giorgio", "text": "Castel Giorgio \u00e8 un comune italiano di abitanti della provincia di Terni in Umbria. \u00c8 situato sull'Altopiano dell'Alfina, al confine con il Lazio.\nCastel Giorgio \u00e8 considerata la \"Capitale Europea del Football Americano\" poich\u00e9 \u00e8 sede dello stadio Vince Lombardi, primo impianto in Italia e in Europa ideato e realizzato per lo sport della \"palla ovale\".\nGeografia fisica.\nTerritorio.\nIl paese di Castel Giorgio, che si trova ad un'altitudine di 559 metri sul livello del mare, si estende sull'Altopiano dell'Alfina, all'estremo sud-ovest della Regione Umbria, ai confini con Lazio e Toscana. Il paese, che fa parte del comprensorio Orvietano, \u00e8 vicinissimo al lago di Bolsena e non lontano dal Monte Amiata. All'interno del territorio comunale \u00e8 situato il Poggio del Torrone, la vetta pi\u00f9 alta dei Monti Volsini, 690 m. slm. catena collinare di origine vulcanica situata intorno al bacino del Lago di Bolsena.\nCastel Giorgio fa parte della Comunit\u00e0 Montana Orvietano Narnese Amerino Tuderte.\nClima.\nClassificazione climatica: zona E, 2382 GR/G\nStoria.\nCastel Giorgio viene fondato nel 1477 dall'allora Vescovo di Orvieto, Giorgio della Rovere, originario di Parma, che da quella citt\u00e0 port\u00f2 una colonia di agricoltori per popolare la zona fino ad allora disabitata, anche se insediamenti urbani erano esistenti fin gi\u00e0 dal periodo etrusco e medioevale. Si hanno notizie infatti di rinvenimenti di tombe etrusche in localit\u00e0 Fattoraccio, nella necropoli etrusca del Lacuscello (III-II secolo a.C.), al Citerno e al poggio del Torrone. Abitazioni e coloni erano presenti anche intorno ai Castelli di Montalfina e Pecorone, preesistenti gi\u00e0 intorno all'anno 1100. Il territorio ha avuto successivamente una frequentazione romana come testimoniano i ruderi di alcune ville e i resti del tracciato della Via Traiana Nova e Via Cassia a seguito degli spostamenti della popolazione verso Velzna Volsinii (Orvieto-Bolsena) e verso Chiusi. Castel Giorgio nasce nel Piviere di San Donato, antica Rettoia all'interno della quale si trovava la Villa Vallochi che potrebbe essere considerata la vecchia chiesa di Castel Giorgio. Giorgio della Rovere dunque, fece edificare un castello, poi distrutto da guerre e terremoti che fu fatto riedificare, come palazzo, nel 1620, dal cardinale Giacomo Sannesio, per essere adibito a residenza estiva di Vescovo e prelati orvietani e adiacente alla Chiesa Parrocchiale. Fino al 1550 circa, infatti, i parenti del della Rovere, con lo scopo di allargare i propri possedimenti intorno a Castel Giorgio iniziarono una serie di guerre con i paesi limitrofi (Castel Rubello, Castel Viscardo, Benano, etc.), portando spesso tali guerre, al saccheggio ad a parziale distruzione del Castello originario. Nel 1581 la Comunit\u00e0 venne dotata di un proprio Statuto pur continuando a rimanere, fino praticamente all'unificazione al Regno d'Italia, sotto la baronia dei Vescovi orvietani. Per la sua posizione strategica Castel Giorgio ospit\u00f2 nel 1642 personaggi storici illustri per un tentativo di componimento delle vicende belliche della guerra per il Ducato di Castro. Nel 1695 un violento terremoto sconvolse il paese allarmando tutta la popolazione che al tempo era di circa mille abitanti. Nel 1743 il paese sub\u00ec il passaggio delle truppe spagnole dirette a Napoli. Nel 1798 Castel Giorgio viene invaso dalle truppe francesi ed inserito nel \"Cantone di Orvieto\" della Repubblica romana; la dominazione napoleonica sul paese dur\u00f2 fino al 1814 quando il Comune fu inserito nel distretto della Delegazione di Viterbo. La consistenza urbanistica del paese, all'epoca, era formata dalla Chiesa Parrocchiale con l'annesso Palazzo Vescovile e da case sparse su tutto il territorio. L'11 settembre 1860 Castel Giorgio fu liberato dalla denominazione pontificia anche se solo l'anno successivo fu proclamata l'annessione al Regno d'Italia dopo un periodo di governo provvisorio. Nel 1876 fu edificato l'attuale palazzo comunale e il paese and\u00f2 acquistando la configurazione topografica come attualmente.\nNel 1970, per volere del sindaco Giuseppe Calistri, \u00e8 stato costruito lo stadio Vince Lombardi, primo impianto in Italia e in Europa destinato allo sport del football americano; grazie ad esso Castel Giorgio \u00e8 diventato per antonomasia \"Capitale Europea del Football Americano\".\nMonumenti e luoghi d'interesse.\nPalazzo Sannesio.\nFu eretto nel 1477 (data della fondazione del paese), come castello costruito da Giorgio della Rovere. Negli anni sub\u00ec molte vicissitudini che lo danneggiarono: dalla guerra con Castel Rubello nei primi anni dopo la costruzione al passaggio delle truppe di Carlo VIII, all'incendio del 1497 e al forte terremoto negli anni 1505 e 1511. Fu il cardinale Giacomo Sannesio, nel 1610, che decise di ristrutturare completamente l'edificio, rendendolo sede di villeggiatura per i porporati e i prelati che volevano ristorarsi dal caldo di Orvieto come risulta dalla lapide posta sul retro del Palazzo stesso. La funzione del \"palazzo Sannesio\" \u00e8 durata fino agli anni '50 del secolo scorso: dopo tale funzione, ha ospitato le scuole medie fino al 2007, mentre adesso \u00e8 sede della biblioteca comunale con annessa sala al piano terra per riunioni e incontri.\nChiesa di San Pancrazio Martire.\nLa chiesa parrocchiale di Castel Giorgio, databile al XVII secolo, ubicata al centro del paese in Piazza Giorgio della Rovere, \u00e8 dedicata al culto del patrono San Pancrazio Martire.\nL'interno ha una sola navata con cappelle laterali ed abside semicircolare, un arco trionfale separa l'area absidale dal resto della chiesa, nella terza cappella laterale si trova l'altare in granito proveniente da Orvieto.\nLa rossa facciata \u00e8 suddivisa da quattro lesene poste, a gruppi di due, a sostegno del timpano aggettante di coronamento. In basso si apre un semplice portale architravato e, al centro, una piccola finestra quadrata, entrambi ornati da una cornice in stucco. In seguito agli eventi sismici del maggio 2016, la facciata \u00e8 stata restaurata.\nFontana della Piazza del Comune.\nNel 1910 l'allora sindaco Vittorio Davoli esplet\u00f2 un bando per la costruzione di un nuovo acquedotto: il progetto vincitore prevedeva di portare l'acqua necessaria dalla sorgente di Trischi, molto al di sotto del livello del paese. L'ing. Raniero Mengarelli progettualizz\u00f2 allora il sistema detto \"a colpo d'ariete\", sistema idraulico che spingeva l'acqua in alto e che rimase in vigore fino agli anni intorno al 1930 (poi sostituito con motori a scoppio). Il lavoro fu ultimato ed inaugurato nel 1912 unitamente alla fontana in piazza, realizzata con il contributo economico della famiglia Prudenzi. L'inaugurazione della citata fontana, che ancora oggi rappresenta un emblema del paese, avvenne nella circostanza della festivit\u00e0 del compatrono san Giorgio nel contesto di una coinvolgente festa di popolo. La fontana ha subito lavori di restauro negli anni 2013 - 2014.\nPietre lanciate.\nLe \"Pietre lanciate\" sono formazioni vulcaniche di natura piroclastica accessibili solo agli esperti del trekking.\nCultura.\nGemellaggi.\nIl Comune di Castel Giorgio ha firmato un patto di amicizia con il Comune di Parma in data 18 settembre 1977.\nEconomia.\nLe attivit\u00e0 produttive sono legate al settore terziario. Il paese \u00e8 coinvolto da un fenomeno di pendolarismo verso i centri limitrofi. Il paesaggio ha permesso la fioritura di attivit\u00e0 destinate al soggiorno turistico e residenziale. Altre attivit\u00e0 produttive sono collegate al commercio della legna.\nAmministrazione.\nIl sindaco in carica dal giugno 2016 \u00e8 Andrea Garbini.\nSport.\nFootball Americano.\nNello stadio Vince Lombardi di Castel Giorgio, realizzato in tempi record dall'allora sindaco Giuseppe Calistri con la collaborazione del nipote Gianfranco Calistri e di Marcello Loprencipe, si svolse, dal 19 luglio al 21 settembre 1980, il primo campionato italiano di football americano organizzato dalla Lega Italiana Football (LIF). Tra le squadre, i Gladiatori Roma, i Lupi Roma, i Diavoli Milano e i Tori Torino. La prima partita della nazionale si svolse il 14 giugno 1981 nello stesso stadio, con il risultato di Italia 0 - Germania 12; sempre nello stesso stadio, nel 1983, la nazionale azzurra vinse il primo campionato europeo.\nLo stadio di Castel Giorgio fu il primo stadio italiano ad essere fornito delle porte originali a \"Y\" usate anche nella NFL in America donate dalla squadra americana dei Green Bay Packers.\n\u00c8 per questo motivo che Castel Giorgio \u00e8 stato per antonomasia \"Capitale Europea del Football Americano\".\nDopo un periodo di inattivit\u00e0 durato circa 30 anni (dal 1985 al 2015) in cui lo stadio non \u00e8 stato pi\u00f9 utilizzato da squadre di football americano ma convertito in campo da calcio per le squadre locali, nel 2016, grazie alla collaborazione tra amministrazione comunale e FIDAF, il \"Vince Lombardi\" \u00e8 tornato ad essere il tempio europeo del football americano per una tre giorni di eventi chiamata \"Il Ritorno dei Supermen\". Per l'occasione \u00e8 stato realizzato anche il \"MUFA\", il museo del football americano, unico in Italia.\nLong Casting.\nCastel Giorgio ha ospitato negli anni 2013 e 2014 i campionati mondiali di Long Casting (lancio tecnico) presso il campo federale in localit\u00e0 \"La Torraccia\". Nel 2015, nel medesimo campo, si sono tenuti i campionati italiani."}
{"id": "32838", "revid": "124752048", "url": "https://it.wikipedia.org/wiki?curid=32838", "title": "Castel Viscardo", "text": "Castel Viscardo (\"Cast\u00e8llo\" in dialetto locale) \u00e8 un comune italiano di abitanti della provincia di Terni in Umbria.\nGeografia fisica.\nCastel Viscardo si erge a ridosso dell'Altopiano dell'Alfina, a 507 e dista 13\u00a0km da Orvieto.\nLa localit\u00e0 si pone in una splendida posizione panoramica, che si apre nella vallata del fiume Paglia fino ad Orvieto.\nCastel Viscardo fa parte della Comunit\u00e0 Montana Monte Peglia e Selva di Meana.\nStoria.\nIl centro si sviluppa attorno al castello denominato \"Castello di Madonna\", eretto nel XIV secolo, dapprima propriet\u00e0 della famiglia Monaldeschi della Cervara, poi feudo degli Spada Veralli e tuttora di propriet\u00e0 dei duchi di Montevecchio. Testimonianze di un centro abitato antecedente la costruzione del castello, si hanno sin dal VI secolo a.C., \u00e8 infatti databile a quest'epoca la necropoli etrusca che si estende a pochi chilometri dal paese, in localit\u00e0 \"Caldane\".\nIl paese possiede una chiesa parrocchiale che custodisce ancora un bel crocifisso in avorio del '600, regalato da Luigi XIV a un cardinale della famiglia Spada residente a Parigi. Un altro membro degli Spada, Francesco, ufficiale al servizio dei Veneziani, conquist\u00f2 agli Ottomani uno stendardo custodito anch'esso nella chiesa parrocchiale.\nAeroporto di Orvieto/Castel Viscardo.\nL'aeroporto, di cui oggi rimangono poche rovine, venne realizzato, nel 1938, sull'altopiano al confine tra i comuni di Orvieto e Castel Viscardo, su territori afferenti la frazione di Benano, passati dalla giurisdizione del comune di Castel Giorgio a quello di Orvieto (che viceversa cedette a Castel Giorgio la localit\u00e0 Casa Perazza). Inoltre, sulla Carta d'Italia dell'Istituto Geografico Militare, Foglio 130 III S.O. il sito viene riportato come \"Ex Aeroporto di Castel Giorgio\".\nIl progetto delle caserme e degli edifici funzionali si deve all'ing. Roberto Marino, mentre le aviorimesse furono progettate dall'ing. Pier Luigi Nervi.\nQueste ultime, interamente realizzate in cemento armato, fecero dell'aeroporto un'opera unica nel suo genere. L'inaugurazione dell'aeroporto avvenne il 27 marzo 1938. L'aeroporto, tra il 1938 e il 1940, ospit\u00f2 la \"scuola di pilotaggio di 2\u00b0 periodo\".\nAl 10 giugno 1940 era sede del XLII Gruppo del Maggiore Ademaro Nicoletti Altimari inquadrato nel 12\u00ba Stormo della Regia Aeronautica, tra il 1940 e il 1942 vennero costruite, sempre dall'ing. Nervi, altre due aviorimesse, nel 1942 venne dislocato ad Orvieto il 18\u00ba Stormo o \"Stormo Trasporti\". Il 9 settembre 1943, il giorno dopo l'armistizio, l'aeroporto viene assediato dalla Wehrmacht e divenne ben presto la base operativa dell'aviazione tedesca; dopo diversi bombardamenti degli alleati, i tedeschi, nel 1944, decisero di spostarsi pi\u00f9 a nord bruciando i velivoli e distruggendo tutte le strutture.\nL\nCultura.\nMusica.\nComplesso bandistico \"G. Verdi\".\nLa banda musicale di Castel Viscardo fu fondata nell'estate del 1886 da alcuni appassionati di musica che decisero di intitolarla a Giuseppe Verdi, che in quegli anni veniva acclamato in tutto il mondo. Il primo Maestro fu Giovanni Glicerio Bonserini, un valente musicista di Orvieto. La banda era costituita da una trentina di persone; tutti lavoravano in campagna e nei mesi caldi la maggioranza di loro andava alle fornaci. La stagione cominciava in primavera e terminava in autunno; i concerti, chiamati \"servizi\", si svolgevano soprattutto in occasione delle feste del paese. La banda di Castel Viscardo, unica in tutto il circondario, cominci\u00f2 ad essere richiesta anche nei centri vicini. Fu cos\u00ec che i musicanti iniziarono a spostarsi esibendosi nei paesi limitrofi. Tuttora la banda \u00e8 in funzione.\nEconomia.\nLe attivit\u00e0 produttive sono legate all'agricoltura e all'artigianato. La ricchezza geologica del territorio \u00e8 data dall'argilla, materiale primo dell'industria del laterizio: il Comune conta infatti una decina di aziende che producono il \"cotto mattone\". Altra attivit\u00e0 produttiva \u00e8 data dal settore vitivinicolo: nel territorio di Castel Viscardo si producono pregiatissimi vini, tra i quali l'Orvieto DOC; accanto a questa produzione non si pu\u00f2 non citare l'olio di oliva extra vergine, ottenuto tramite la spremitura a freddo delle olive."}
{"id": "32840", "revid": "1656773", "url": "https://it.wikipedia.org/wiki?curid=32840", "title": "Fabro", "text": "Fabro \u00e8 un comune italiano di abitanti della provincia di Terni in Umbria.\nGeografia fisica.\nTerritorio.\nIl comune di Fabro \u00e8 ubicato su un colle di 364\u00a0m.s.l.m che si affaccia sulla parte pi\u00f9 meridionale della Val di Chiana, nota anche come Val di Chiana romana, nell'Umbria occidentale. Il suo territorio si trova in prossimit\u00e0 del confine con la Toscana e con il Lazio e tra le province di Terni, Perugia, Siena e Viterbo. Fa parte della Comunit\u00e0 Montana Monte Peglia e Selva di Meana.\nIl comune possiede anche un'exclave: Poggiovalle, tra il comune di Citt\u00e0 della Pieve e la Toscana.\nIl territorio \u00e8 composto di un grande accumulo di sabbie e argille plio-pleistoceniche di origine marina.\nOrigine geologica del territorio.\nCome tutta la Val di Chiana, dal Pliocene Inferiore alla prima parte del Pleistocene Inferiore (dai 2 ai 1,8 milioni di anni fa) il territorio costitu\u00ec il fondale dell'antico Mar Tirreno. Testimoniano a presenza del mare i numerosi fossili che si possono trovare passeggiando tra le crete, come gasteropodi (natica e turritella), lamellibranchi (pecten, ostrea e venus) e scafopodi (dentalium).\nI calanchi di Fabro.\nLa presenza di argille e crete di origine marina dilavate dall'erosione degli agenti atmosferici ha provocato nella zona sud-orientale di Fabro un fenomeno geomorfologico notevole: i calanchi.\nQuesti sono ampie fenditure nel terreno intervallate da sottili crinali e zone pianeggianti.\nA causa dell'erosione questi valloni argillosi possono essere poveri di vegetazione poich\u00e9 in continua evoluzione.\nIl paesaggio dei calanchi, infatti, non \u00e8 mai uguale. Tuttavia l'ambiente \u00e8 costellato di piccoli prati, arbusti e boschetti dove vive una ricca fauna selvatica.\nL'ambiente naturale.\nL'ambiente naturale calanchivo \u00e8 quello caratteristico dei terreni argillosi, con la presenza di erbe, arbusti e piccoli boschi. Vi si trovano la gramigna, l'erba mazzolina, la tussilagine comune, il cardo, il forasacco, il dente di leone e altre. Dove il terreno permette la crescita di piccoli boschetti, crescono roverelle, lecci e olmi campestri. La vegetazione arbustiva \u00e8 molto ricca: tra gli altri, la ginestra odorosa, il corniolo sanguinello, il ginepro, la rosa canina, il caprifoglio, qui detto m\"anina della Madonna\", i prugnoli selvatici, ecc. \nLa natura argillosa del terreno permette la formazione di piccoli ristagni d'acqua o laghetti stagionali, dove l'ambiente diventa di tipo palustre, con canne, tife e cannucce, abitato da raganelle, bisce, tritoni e vari insetti acquatici.\nNella stagione primaverile fioriscono numerose erbe, tra cui la veronica, le orchidee selvatiche, l'astro, il fiordaliso, i ranuncoli, le margherite e i fiori del rovo. A fine agosto i abitanti raccolgono le more per farne le marmellate.\nTra i mammiferi vi sono cinghiali, caprioli, tassi, ricci, istrici, volpi, lepri e lupi. La vegetazione spontanea costituisce punto di sosta per numerose specie di uccelli migratori e habitat di uccelli tipici di queste zone, come il falco pellegrino e il gheppio, i rapaci notturni (barbagianni e civetta), i colombacci, le cornacchie grigie, le ghiandaie, le gazze, le taccole, i merli e i picchi rossi minori. Fino a circa gli anni '70 del `900 nei calanchi vi era una forte presenza di starna e succiacapra, oggi estinti nella zona.\nStoria.\nEpoca etrusca.\nNel periodo etrusco l'odierno comune di Fabro segnava il confine degli antichi territori di \"Clevsi\" e \"Velzna\", ossia di Chiusi e di Orvieto, due delle pi\u00f9 importanti citt\u00e0 dell'Etruria. Allo stato attuale delle ricerche non \u00e8 possibile stabilire a quale delle due citt\u00e0 apparteneva il territorio fabrese.\nTestimonianza della presenza etrusca sono due lingotti di rame ferroso, oggetti di valore pre-monetale e probabilmente legati al culto, rinvenuti in un luogo non ben identificato del comune di Fabro a met\u00e0 '800.\nIn base a quanto riportato da chi si occup\u00f2 del ritrovamento, avevano una decorazione impressa su entrambe le facce che li faceva rientrare nella tipologia dell\"aes signatum\". Un lingotto era ornato con il cosiddetto \"ramo secco\" e pesava meno di 1\u00a0kg, l'altro recava la cosiddetta \"lisca di pesce\" e aveva il peso di poco pi\u00f9 di 1,1\u00a0kg. Non si sa se questi siano stati trovati nello stesso luogo. Dopo il ritrovamento furono inviati a Firenze, andando a ingrandire la collezione di antichit\u00e0 del marchese Strozzi. Sono stati datati al V sec. a.C.\nEpoca romana.\nTestimonianza della presenza romana, invece, \u00e8 rappresentata dal ritrovamento del XVII miliare della Via Traiana Nova e dal ritrovamento di alcune tombe alla cappuccina di epoca tardo-antica.\nIl XVII Cippo Miliare della Via Traiana Nova costituisce il pi\u00f9 noto ritrovamento avvenuto tra i comuni di Fabro e Ficulle ed \u00e8 conservato nel portico antistante il Museo dell'Opera del Duomo di Orvieto.\nIl Cippo fu rinvenuto nel 1925 in un terreno del vocabolo Polvento di propriet\u00e0 della Parrocchia di Fabro. Secondo gli archeologi e i testimoni che lo trovarono, il cippo era \"in situ\" ed era solamente reclinato a terra. Il cippo riporta il numero 17, che indicava la distanza del miliare dal punto di origine della strada, Bolsena: 17 miglia romane (1,480\u00a0m), ossia poco pi\u00f9 di 25\u00a0km.\nL'altro ritrovamento fu effettuato nel 1881 in localit\u00e0 Casali, oggi in prossimit\u00e0 dello svincolo autostradale. Furono scoperte tre tombe alla cappuccina, probabilmente pertinenti ad una necropoli mai indagata. Le tombe avevano pareti di mattoni a libretto uniti da malta con copertura di tegole legate da uno spesso strato di calcestruzzo. La prima tomba era femminile, con orientamento Est-Ovest; il suo corredo era tipicamente femminile con un osso crinale, uno spillo per trecce ed elementi di collana. La seconda tomba era di un bambino il cui corpo era adagiato su una lastra di bardiglio ceruleo, con copertura in calcare bituminoso. Della terza tomba, di cui si non si conosce nulla sulla natura del defunto, si sa solo che lastra per la deposizione del corpo era di calcite cristallizzata. Dall'area circostante sono emerse lucerne, frammenti di grandi anfore puntute ed un condotto in laterizio di 58\u00a0cm con iscrizione SABINIANI N, con prime due N scritte retrograde.\nEpoca altomedievale.\nLa prima prova documentale dell'esistenza di un insediamento di Fabro risale al giugno del 1118 quando i suoi \"boni homines\" (i notabili dell'abitato) furono chiamati come testimoni alla vendita dei diritti feudali che il Conte Rinaldo Aldobrandini aveva sul Monastero di San Pietro Acquaeortus. Questo documento colloca l'origine del villaggio di Fabro nel Primo Incastellamento, quella fase storico-archeologica che vede la nascita dei primi castelli tra il X e la met\u00e0 del XII secolo.\nIl nome \"Castrum Fabri\", con cui il paese era noto nei documenti medievali, \u00e8 attestato con certezza a partire dal XIII secolo. Il termine \"castrum\" non deve trarre in inganno sull'origine di questo paese, poich\u00e9 sebbene in et\u00e0 latina questa parola identificasse un accampamento militare, dall'Alto Medioevo in poi and\u00f2 a designare tutti gli insediamenti dotati di una fortificazione pi\u00f9 o meno duratura.\nL'origine del nome.\nPer assonanza il nome di Fabro rimanda all'idea del fabbro ferraio, come molti dei luoghi che si chiamano in modo simile, uno su tutti Fabriano. Questa idea \u00e8 stata suffragata anche dal simbolo civico su cui \u00e8 raffigurata un'incudine con un martello posti su un ceppo. Lo stemma civico ha indotto a ritenere che il nome del paese derivasse dalla grande diffusione dell'arte della lavorazione del ferro nel territorio comunale, ma questo simbolo \u00e8 rappresentato nei documenti dell'archivio storico comunale solo a partire dal XVI secolo.\nIl toponimo pi\u00f9 antico di Fabro risale al 1118 ed \u00e8 uguale a quello contemporaneo, ossia \"Fabro,\" mentre nel medioevo il tiponimo era \"Castrum Fabri\", ossia il castello di Fabro. Un'ipotesi verosimile \u00e8 che \"Fabri\" (di Fabro), possa essere stato il genitivo del nome dell'antico possidente, di cui si ignora il casato, che diede la spinta iniziale alla nascita del nucleo originario del paese, che veniva identificato come il \"castello del signor Fabro\". Il nome Fabro, infatti, era un nome italico assai diffuso. Nel Codice Diplomatico Longobardo, ad esempio, vi \u00e8 un Fabrulo citato in un contratto di vendita del 750 d.C. nella citt\u00e0 di Chiusi, in cui faceva da testimone. Fabrulo \u00e8 costituito da nome Fabr + olo suffisso diminutivo.\nEpoca medievale.\nDal Medioevo in poi, il castello di Fabro fu sottoposto alla giurisdizione di Orvieto a cui pagava tributi e della quale segu\u00ec le alterne vicende storiche, le vittorie come le sconfitte.\nDurante le battaglie tra Guelfi e Ghibellini, Fabro fu una roccaforte ghibellina, feudo della potente famiglia orvietana dei Filippeschi. Nel 1272, a seguito dell'omicidio di un esponente della famiglia Pandolfini alleata dei guelfi Monaldeschi, fu fatto un processo e furono convocati come testimoni 22 uomini dal castello di Fabro. Questi, per\u00f2, preferirono non presentarsi in tribunale e pagare la multa piuttosto che subire ritorsioni dai Filippeschi.\nNel 1295, Orvieto invi\u00f2 messer Orlandino del Veglio da Lucca, capitano del popolo, al castello di Fabro per distruggere i beni dei ghibellini. La lotta contro i ribelli comportava per Orvieto una grande spesa, tanto che chiedeva sussidi in tutti i suoi territori.\nNel 1300, Fabro ebbe come visconte Spinuccio Monaldeschi.\nIn questo stesso anno, Bonifacio VIII indisse il primo Giubileo della storia. Per questa occasione il Comune di Orvieto invi\u00f2 a Roma la Cavalleria del Comune per guardia e sicurezza della citt\u00e0 e del papa. Dal nostro territorio partirono 20 fanti da Camporsevoli, 12 da Monte Orvietano, 20 da Fabro, 100 da Ficulle, 20 da Monteleone, 20 da Montegabbione, 6 da Carnaiole e 6 da Montegiove, ecc..\nDopo la disfatta della famiglia Filippeschi nel 1313, Fabro entr\u00f2 a far parte dei possedimenti della famiglia guelfa vincitrice, i Monaldeschi.\nDopo la morte del tiranno di Orvieto Manno Monaldeschi, avvenuta nel 1337, sorse nuovamente una sanguinosa lotta interna alla citt\u00e0 che coinvolgeva le fazioni di Muffati e Malcorini. Questa volta non si combatteva tra filo-imperiali e filo-papali, ma all'interno della stessa fazione filo-papale e della stessa famiglia dei Monaldeschi. Questa dapprima si divise in 4 rami, i Monaldeschi della Cervara, della Vipera, del Cane e dell'Aquila, e furono in lotta tra loro per la supremazia in Orvieto. In seguito si schierarono a due a due per il sostegno a Papa Urbano VI tornato da Avignone o il sostegno a Clemente VII antipapa. Fabro rientr\u00f2 tra i possedimenti della fazione Malcorina, essendo di propriet\u00e0 di Bonconte Monaldeschi della Vipera.\nNel 1345, Fabro rientr\u00f2 negli accordi di pace tra i Conti di Montemarte e il Comune di Orvieto, poich\u00e9 i conti lo avevano conquistato e inserito nei loro possedimenti, insieme a Cetona, Ficulle, Camporsevoli e Torre. In base al trattato i castelli tornarono in mano ad Orvieto, e Fabro fu amministrato dalla citt\u00e0 per mano del Capitano del Popolo di Orvieto messer Angelino Salimbeni.\nNel 1355, Ugolino Montemarte Conte di Corbara, nell'ottica di ampliare i suoi possedimenti e la potenza territoriale, acquista i diritti sui castelli di Fabro, San Casciano dei BagniBenano, Castrorvietano, Salci, Montegabbione e Cetona. Nel 1385, Fabro, essendo possesso dei Montemarte, rientrava ancora nei possedimenti della fazione dei Malcorini, insieme a Monteleone, Montegabbione, Salci, Cetona, Benano, Montarso, Ficulle, Montegiove, Aqualta, Camporsevoli e molti altri luoghi attorno ad Orvieto.\nAncora durante la guerra tra Malcorini e Muffati, Fabro insieme a Salci e Castel Peccio (San Michele in Teverina), fu devastato dal capitano di ventura Corrado di Altimberg nel maggio del 1389 e Francesco di Montemarte dovette pagare 165 fiorini.\nNel 1392, invece, i capitani di ventura Anderlino Trotti e Johanne Todesco di Pietramala vennero nel nostro territorio con il loro esercito di Bretoni e portarono \u201cil guasto\u201d a Fabro, Salci, Cetona e Camporsevoli (possedimenti dei Montemarte), facendo 30 prigionieri e un danno per 700 some di grano. La meta di questa masnada di Bretoni era in realt\u00e0 Orvieto, per ordine di Bernardo della Cervara che voleva che fosse messa a sacco per ottenerne la signoria. Nel luglio del 1392, il Francesco Montemarte Conte di Corbara, che scrisse un'opera storica sulla sua famiglia e gli avvenimenti a cui prese parte, riport\u00f2 che Fabro fu distrutto dalla brigata di Messer Broglia e di messer Brandolino dicendo che \u201c\"non ci rimase bestia veruna et pochi huomini che non pigliassero\"\u201d.\nNel 1394, Fabro fu il punto di partenza di una violenta incursione nelle coltivazioni di grano di Castel Viscardo e San Vito, comandata da Ranuccio di Montemarte e messer Guido da Siena a capo di 200 cavalli.\nEpoca rinascimentale.\nFabro fu possedimento della famiglia Montemarte Conti di Corbara a partire gli anni successivi al 1355 fino alla seconda met\u00e0 del \u2018400. Alla met\u00e0 del XIV secolo, infatti, Ugolino di Montemarte, deciso ad ampliare i suoi possedimenti lungo i fiumi Paglia e Chiani, si dedic\u00f2 all'acquisizione di beni fondiari a nord di Orvieto dove entr\u00f2 in possesso dei centri castrensi di Fabro, S. Casciano dei Bagni, Benano, Torre, Castello Orvietano e Salci, Montegabbione e Cetona. Alla sua morte nel 1388, i suoi beni passarono al fratello Francesco, il famoso uomo d'arme. Quest'ultimo, grazie a Papa Bonifacio IX, nel 1397 entr\u00f2 in possesso anche di Monteleone e Camporsevoli con la tassazione di un falcone all'anno per la festa di San Pietro.\nIn seguito alla morte di Francesco nel 1401, che nel corso del tempo non aveva mai pagato la tassa, i possedimenti furono confiscati dal papa. Il figlio Ugolino, per\u00f2, riusc\u00ec a rientrarne in possesso per s\u00e9 e per i suoi discendenti grazie a Papa Niccol\u00f2 V. Il figlio di Ugolino, Niccol\u00f2 detto il Fracassa mor\u00ec per\u00f2 senza figli, per cui i beni furono nuovamente confiscati a causa della sua militanza a favore della Repubblica di Firenze. Pertanto Fabro e gli altri feudi andarono nelle mani di Bartolomeo della Rovere, nipote di Papa Sisto IV e fratello di Giulio II, nel 1480. Il Comune di Orvieto, l'anno seguente, nel 1481, compr\u00f2 i castelli da Bartolomeo per 4000 ducati d'oro con il consenso del Papa.\nNel momento della vendita, per\u00f2, Manfilia contessa di Corbara, figlia di un fratello del Fracassa, avanz\u00f2 diritti di successione e inizi\u00f2 una lunga causa legale che ebbe scarsi risultati. Il marito di lei, Cesario Bandini, figlio di Bandino il famoso capitano al soldo della Repubblica di Venezia e di Firenze, si fece aiutare anche dalla famiglia Orsini con cui aveva parentela. Sebbene anche il Papa Innocenzo VIII parteggiasse per Manfilia, essendo Cesario Bandini suo segretario, la disputa tra Orvieto e i Bandini si risolse in una lunga guerra, con in palio il possesso di Fabro, Monteleone, Montegabbione, Carnaiola e Salci. La causa legale prosegu\u00ec, ma nel frattempo il Cesario aveva occupato i castelli su cui pretendeva diritti ereditari.\nLa guerra tra i Bandini di Castel della Pieve ed Orvieto si concluse nel 1497 con la Battaglia di Fabro e il susseguente Trattato di Pace di Monteleone. Quest'ultima si consum\u00f2 tra il 13 e il 17 aprile, Fabro in quel momento era roccaforte dei Bandini, per questo motivo gli abitanti che combatterono contro gli orvietani furono considerati da questi come dei ribelli da imprigionare. Il trattato fu firmato a Monteleone nel luglio del 1497, che vide risolversi la questione in questo modo: Salci e Fabro entrarono a far parte dei territori dei Bandini e di Castel della Pieve, mentre Orvieto ottenne il possesso del castello di Monteleone.\nIl Castello di Fabro da questo momento rientrer\u00e0 nei possedimenti dei Bandini di Citt\u00e0 della Pieve fino alla seconda met\u00e0 del \u2018500.\nLo Statuto del Castello.\nDurante la signoria dei Bandini di Castel della Pieve, Fabro fu dotato del suo primo statuto comunale moderno.\nLo Statuto di Fabro \u00e8 costituito di 75 pagine scritte fronte-retro e contempla cinque libri: i primi due sulle cariche amministrative e funzionari, il terzo sui crimini, il quarto sulle tasse ed il quinto sulle pene per chi arrecava danno ai beni privati o pubblici. Sulla prima pagina, si legge a malapena il nome del signore che volle la redazione dello statuto, ossia \"Nicola del Magnifico Vandino da Castel della Pieve.\" Questo nome ci permette di datare la prima stesura dello statuto ai primi del '500, a cui furono fatte aggiunte dai successivi proprietari.\nIl nome successivo a Nicola di Bandino \u00e8 quello del Conte Filippo Pepoli del 1549, a cui seguono l\"Illustrissima Signora Livia Capranica\" il 3 maggio 1610, \"Francesco Antonio Lanci Marchese di Fabbro\" in 24 giugno 1682, \"Illustrissima Signora Marchesa Girolama Chigi Lanzi Padrona del Castello di Fabbro e della tenuta di Salce\" il 22 ottobre 1662. L'ultima data e quindi aggiunta \u00e8 del 1704 e fu fatta ad opera del Marchese Francesco Antonio Lanci, figlio di Girolama Chigi.\nIl restauro del castello.\nSempre durante la signoria dei Bandini di Castel della Pieve, il castello di Fabro fu oggetto di un progetto di ristrutturazione commissionato a Antonio da Sangallo il Giovane. L'architetto, infatti, tra il 1527-1533 era impegnato in zona nella costruzione del Pozzo di San Patrizio ad Orvieto e in uno dei numerosi tentativi di bonifica della Val di Chiana.\nIn un primo momento il disegno fu interpretato come una ristrutturazione di Castel della Pieve, ma il luogo in questione non poteva essere tale citt\u00e0, sia per le dimensioni ridotte sia per l'assetto urbano. \u00c8 noto, infatti, che la citt\u00e0 ha una planimetria a forma di aquila. Oltretutto \u00e8 esplicitamente riportata la dicitura \"Fabro | de' signori Bandino | da Castel dilla Pieve\". Il disegno si trova oggi conservato presso il Gabinetto Disegni e Stampe della Galleria degli Uffizi di Firenze.\nIl progetto \u00e8 stato realizzato su carta gialla con penna ad inchiostro marrone ed ha le dimensioni di 18,5 x 25,4\u00a0cm. La scala \u00e8 il piede romano equivalente a 29,64\u00a0cm. Non \u00e8 possibile, per\u00f2, decretare con certezza se questo disegno sia un progetto di rifacimento completo del castello o una ristrutturazione della sola zona della piazzetta principale e delle mura. Si ignora, per\u00f2, il motivo per cui i Bandini abbiano deciso di ristrutturare il castello di Fabro.\nEpoca moderna.\nIn seguito alla fine della guerra tra Orvieto e Citt\u00e0 della Pieve, a partire dal 1497 i Bandini furono i signori di Fabro. Il feudo di Fabro pass\u00f2 quindi per via ereditaria a Bandino, figlio di Cesareo morto in guerra, e poi a Nicola. Quest'ultimo spos\u00f2 la contessa Francesca Vitelli di Terni da cui ebbe un unico figlio Bandino III. Questi si spos\u00f2 con la nobildonna romana Giulia Cesarini da cui ebbe due figlie Porzia e Lucrezia. Bandino III mor\u00ec all'incirca nel 1531, per cui Giulia rimasta vedova e si spos\u00f2 nuovamente. Il secondo marito fu il conte Filippo Pepoli da Bologna, figlio di Guido, il quale ricopr\u00ec il ruolo di amministratore del castello di Fabro. Questi port\u00f2 con s\u00e9 a Citt\u00e0 della Pieve anche i suoi due figli, Guido e Giovanni. Si sa dai documenti dell'archivio storico di Citt\u00e0 della Pieve, che nello stesso anno, il 1543, Giulia Cesarini spos\u00f2 Filippo Pepoli, Porzia spos\u00f2 Giovanni Pepoli e Lucrezia Giudo Pepoli.\nLucrezia ebbe il possesso di Fabro. Sfortunatamente Guido Pepoli mor\u00ec prematuramente, cos\u00ec la donna spos\u00f2 il principe Matteo Stendardi di Napoli, nipote di Paolo IV. Questi ricopr\u00ec la carica di Governatore di Citt\u00e0 della Pieve al posto del Marchese Ascanio della Corgna e si occup\u00f2 di Fabro in luogo della moglie. Il suo nome, oltre ad essere presente in libri che parlano di Citt\u00e0 della Pieve, ritorna anche nei documenti presenti nell'archivio storico comunale di Fabro.\nLucrezia mor\u00ec e i suoi beni tornarono nelle mani della madre Giulia Cesarini. Questa a sua volta mor\u00ec e il 31 agosto del 1570 per testamento tutti i suoi beni andarono alla nobildonna romana Livia Capranica, sua pronipote. Si dice che scelse questa famiglia per una cortesia che le fece il marchese Angelo Capranica, padre di Livia, prestandole qualche migliaio di scudi.\nLivia Capranica fu figlia di Angelo Capranica e di Marzia del Bufalo, e sorella di Ortensia moglie di Mario Capizucchi. Nel 1574, spos\u00f2 Michele Bonelli di Alessandria, futuro Duca di Salci, fratello del Cardinale Michele Bonelli, detto l'Alessandrino, e pronipote di Papa Pio V, Michele Ghislieri. Alla morte della marchesa Capranica, nel 1627, il castello di Fabro e una parte del territorio di Salci (corrispondente all'attuale isola amministrativa di Poggiovalle) furono ereditati da suo nipote Francesco Capizucchi, figlio della sorella Ortensia. Il castello fu propriet\u00e0 di questa famiglia solo per dieci anni, poich\u00e9 per debiti di gioco, Francesco fu costretto a vederlo al Comune di Orvieto nel 1638.\nIl Comune di Orvieto possedette il castello fino al 1654, quando il feudo fu comprato dal marchese Carlo Maria Lanci. In quello stesso anno il feudo fu elevato marchesato da Papa Innocenzo X, come attestato dai documenti presenti nell'archivio storico comunale. Nello statuto del castello compaiono anche la moglie, la Marchesa Girolama Chigi Lanci, della famiglia Chigi di Viterbo, che mor\u00ec nel 1677, e il figlio Francesco Antonio Lanci. Per via ereditaria, il castello fu anche breve possesso della famiglia Bichi di Siena, nella figura di Galgano Bichi marito di Girolama, figlia del marchese Lanci, come testimoniato dal libro dei Proventi del castello del 1639-1754, conservato in comune.\nAlla morte di questa, nel 1743, rivendic\u00f2 i diritti di successione sui possedimenti di Girolama, Don Girolamo Vaini Principe di Cantalupo. Tale passaggio di propriet\u00e0 \u00e8 segnalato nel libro dei proventi del castello del 1639-1754.\nNel 1744, per\u00f2, Don Girolamo Vaini mor\u00ec ed il feudo di Fabro pass\u00f2 ai Marchesi Girolamo, Francesco e Giacomo Antinori di Perugia nel 1745, gi\u00e0 proprietari di San Pietro Acqueortus dal 1733.\nDopo la Restaurazione del 1815, fu emanata per tutto lo Stato Pontificio l'abolizione delle giurisdizioni baronali. Pertanto, il marchesato di Fabro si estinse nel 1818. Al momento dello scioglimento del feudo, il Comune di Fabro aveva un'ampiezza che comprendeva l'antico territorio del castello, San Pietro Acqueortus e Poggiovalle.\nNel 1861, fu aperta la tratta ferroviaria Roma-Firenze che transita alle pendici del colle di Carnaiola. Da questo momento in pi\u00f9 inizi\u00f2 a fiorire la frazione pi\u00f9 popolosa dell'attuale comune, Fabro Scalo. Nel 1867, per motivi di riassetto territoriale voluti dal nascente Stato Italiano, furono sciolti molti comuni italiani e tra questi Carnaiola. Il suo territorio fu quindi inglobato nel comune di Fabro, andando a divenire una frazione.\nNel 1963, alle pendici del colle di Fabro fu aperta una nuova infrastruttra, l'Autostrada del Sole, che contribu\u00ec alla nascita della terza frazione del comune, loc. Colonnetta, sorsa in prossimit\u00e0 dello svincolo autostradale.\nInfrastrutture e trasporti.\nNei dintorni del comune di Fabro scorre l'autostrada A1, l'unico tratto autostradale presente in territorio umbro, che serve il territorio comunale con l'omonimo casello.\n\u00c8 presente anche una stazione nei pressi di Fabro Scalo, quella di Fabro-Ficulle.\nGeografia antropica.\nFrazioni.\nFabro Scalo.\nFabro Scalo \u00e8 una frazione del comune di Fabro, abitata da 1.488 residenti (dati Istat, 2001 ) e collocata a 242 , sotto la collinetta dove sorge la frazione di Carnaiola, dall'altro lato della valle rispetto al centro storico di Fabro. Il centro nasce a seguito dell'apertura della linea ferroviaria Roma-Firenze, inaugurata nel 1861, e a seguito della nascita dello scalo. Fabro Scalo, infatti, nasce ai primi del '900, espandendosi notevolmente nel secondo dopoguerra. Ora costituisce la frazione pi\u00f9 popolosa del comune e anche il centro economico pi\u00f9 importante dell'Alto Orvietano.\nCarnaiola.\nLa frazione di Carnaiola si trova a breve distanza dal capoluogo, su una collina a 350 m s.l.m. Fu comune autonomo fino al 1869.\nColonnetta.\nLa zona dell'attuale frazione Colonnetta, situata alle pendici del colle del centro storico, \u00e8 stata abitata da sempre con casolari sparsi nella campagna. Nel 1963, a seguito dell'apertura dell'Autostrada del Sole, che vide la realizzazione sul territorio comunale di uno svincolo e di due aree di sosta, la zona inizi\u00f2 ad essere popolata maggiormente con la costruzione di nuove abitazioni.\nPoggiovalle.\nLa frazione di Poggiovalle costituisce un'isola amministrativa del comune di Fabro, inclusa tra Citt\u00e0 della Pieve, vicino al borgo di Salci, Cetona (SI) e San Casciano dei Bagni (SI). In questa zona \u00e8 presente un'azienda agricola."}
{"id": "32841", "revid": "1782831", "url": "https://it.wikipedia.org/wiki?curid=32841", "title": "Ferentillo", "text": "Ferentillo \u00e8 un comune italiano di abitanti della provincia di Terni in Umbria, diviso in due borghi, \"Matterella\" e \"Precetto\", dal fiume Nera.\nGeografia fisica.\nTerritorio.\nFerentillo \u00e8 situato nella Valnerina, dove il fiume Nera discende attraverso la gola della \"Valle Suppegna\".\nStoria.\nNel 740 il re dei Longobardi, Liutprando, lasciata l'antica citt\u00e0 di Ferento, giunse in Valnerina. Colonizz\u00f2 questi territori disabitati circondati da malsane paludi, fondando il nuovo paese che venne chiamato Ferentillo (dal latino \"Ferentum illi\" ovvero \"quelli di Ferento\") in ricordo della patria abbandonata. Il paese \u00e8 attraversato dal fiume Nera che lo divide in due nuclei: Precetto e Matterella caratterizzati da palazzetti gentilizi, artistiche chiese e vicoli a ventaglio. L'imponente presenza delle due rocche che fin dal 1100 dominano il paese, e di quella di Umbriano serviva come baluardo per la difesa della vicina Abbazia di San Pietro in Valle edificata nel 720 da Faroaldo II, Duca longobardo di Spoleto, che ampli\u00f2 la chiesa fondata dagli eremiti Giovanni e Lazzaro nel 535. Le vicende di Ferentillo seguirono sempre quelle dell'Abbazia e il feudo abbaziale tent\u00f2 di rendersi indipendente sia dal Ducato di Spoleto sia dal Capitolo Lateranense; il territorio divenne un piccolo Stato nel 1484 grazie a papa Innocenzo VIII Cybo che nomin\u00f2 primo Signore suo figlio naturale (legittimato) Franceschetto Cybo.\nQuesti spos\u00f2 Maddalena de' Medici e nel 1515 suo figlio, Lorenzo Cybo, prese in moglie Ricciarda Malaspina unendo cos\u00ec Ferentillo al marchesato, poi principato e ducato, di Massa e Carrara.\nGrazie al mecenatismo di questa illustre famiglia, Ferentillo acquist\u00f2 importanza non solo dal punto di vista culturale ma anche socio-politico; infatti nel 1563 il principe Alberico Cybo Malaspina firm\u00f2 gli Statuti garantendo l'indipendenza del territorio da ogni interferenza sia ecclesiastica che spoletina. Un principato libero e sovrano, con proprie leggi e proprio Statuto, \"Status Ferentilli Serenissimi Ducis Massae Cybo\", che dur\u00f2 fino al 1730 quando Alderano Cybo lo vendette a Nicol\u00f2 Benedetti di Spoleto, da cui pass\u00f2 in eredit\u00e0 ai Montevecchio di Fano.\nRitornato alla Camera Apostolica, il 1\u00ba ottobre 1847 papa Pio IX lo concesse in feudo al francese Louis D\u00e9sir\u00e9 de Montholon-S\u00e9monville con il titolo di \"principe di Umbriano e di Precetto\". Ferentillo divenne Comune nel 1860 con l'Unit\u00e0 d'Italia.\nInizialmente assegnato al circondario di Spoleto, pass\u00f2 nel 1897 al circondario di Terni.\nMonumenti e luoghi d'interesse.\nFalesie di Ferentillo.\nIl luogo \u00e8 famoso anche per la presenza di importanti falesie conosciute e praticate dagli arrampicatori di tutta Europa.\nGeografia antropica.\nFrazioni.\nUmbriano, Ampognano, Castellonalto, Castellone Basso, Colle Olivo, Colli, Gabbio, Leazzano, Le Mura, Lorino, Macchialunga, Macelletto, Macenano, Terria, Monterivoso, Nicciano, Sambucheto, San Mamiliano.\nMacenano.\nDetta anche Lavalle \u00e8 la frazione pi\u00f9 grande del comune di Ferentillo, dove risiede l'Abbazia di San Pietro in Valle. All'interno della Badia il grande affresco del XII secolo \u00abimpostato su un ritmo classicheggiante, definito da una linea flessuosa e modulata\u00bb all'interno del quale \u00e8 noto il dettaglio di \"Adamo che impone il nome agli animali\". La frazione \u00e8 divisa in due dalla s.s. Valnerina: la parte alta Borghetto e la parte bassa Colleponte. \nTerria.\nTerria \u00e8 una piccola frazione raccolta intorno ad un castello. Si trova ad un'altezza di 425 m s.l.m.; in seguito ad una pesante emigrazione, il borgo e la vicina Terria di Contra sono oggi popolate da appena 30 abitanti (censimento Istat 2001).\nMonterivoso.\nMonterivoso \u00e8 un piccolo borgo situato a circa 1\u00a0km da Ferentillo. I principali luoghi d'interesse sono la \"chiesa di Sant'Antonio\", sita nel punto pi\u00f9 alto del borgo e attualmente (2008) ancora in fase di restauro; la \"chiesa di Santa Lucia\", sita poco fuori del borgo in mezzo alla campagna; il \"museo degli antichi mestieri e della civilt\u00e0 contadina\".\nInfrastrutture e trasporti.\nAttraversata dalla strada statale 209 \"Valnerina\", Ferentillo era collegata, nel periodo compreso tra il 1909 e il 1960, con il capoluogo tramite la tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che risult\u00f2 determinante ai tempi dell'industrializzazione della stessa.\nAdesso \u00e8 servita dalla linea 621 di Busitalia Umbria con svariate corse nell\u2019arco della giornata.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Ferentillo-Valnerina\" che milita nel girone C umbro di Seconda categoria."}
{"id": "32842", "revid": "1516566", "url": "https://it.wikipedia.org/wiki?curid=32842", "title": "Esterzili", "text": "Esterzili (\"Istersili\" o \"Stersili\" in sardo) \u00e8 un comune italiano di 577 abitanti della provincia del Sud Sardegna, nella subregione storica della Barbagia di Se\u00f9lo. Il comune fa parte della XIII Comunit\u00e0 Montana Sarcidano-Barbagia di Seulo.\nGeografia fisica.\nTerritorio.\nL'abitato sorge ai piedi del monte Santa Vittoria (1212 m s.l.m.), che si erge al termine del crinale montuoso che lo collega alla zona di Arcuer\u00ec, nel territorio di Seui.\nProprio per questa conformazione geografica, dalla sommit\u00e0 di questo rilievo \u00e8 possibile ammirare uno dei pi\u00f9 suggestivi panorami del territorio che domina l'intero Campidano, il Sarrabus-Gerrei, il Sarcidano, l'Oristanese, sino al restante Gennargentu e ai mari dell'Ogliastra: un autentico belvedere sulla parte centro meridionale dell'isola.\nStoria.\nGi\u00e0 nell'epoca prenuragica e nuragica viene riconosciuta l'importanza di questo territorio, sono infatti numerosi e di grande rilevanza i ritrovamenti archeologici intorno a quest'area: ben settantasette siti sono stati censiti nel suo territorio: templi, tombe dei giganti, \"domus de janas\", nuraghi, bronzetti sardi. La maggior parte di essi allo stato attuale risulta fortemente danneggiata, ma altri si presentano ancora perfettamente integri e di ottima fattura.\nLa struttura pi\u00f9 importante, in questo senso, \u00e8 l'edificio megalitico detto Domu de Orgia.\nAll'epoca romana risale la cosiddetta Tavola di Esterzili, una lastra in bronzo recante un'iscrizione in latino che descrive una diatriba fra due popolazioni dimoranti nel territorio in quel periodo, i \"Patulcenses Campani\" e i \"Gallilensi\".\nIn epoca medievale appartenne al Giudicato di Cagliari, e fece parte della curatoria di Seulo, di cui Seulo fu capoluogo. Alla caduta del giudicato (1258) pass\u00f2 ai pisani e successivamente (1324 circa) agli aragonesi, divenendo feudo dei Carroz. Nel 1604 fu incorporato nel ducato di Mandas, feudo dei Maza. Dai Maza pass\u00f2 ai Tellez-Giron, ai quali fu riscattato nel 1839 con la soppressione del sistema feudale.\nCon Legge Regionale n. 10 del 13 ottobre 2003 il comune pass\u00f2 dalla provincia di Nuoro a quella di Cagliari, di cui fece parte fino alla successiva riforma del 2016.\nSimboli.\nLo stemma del comune di Esterzili \u00e8 stato concesso con decreto del presidente della Repubblica del 26 giugno 2008.\nMonumenti e luoghi d'interesse.\nArchitetture religiose.\nLe chiese di questo comune appartengono al vicariato foraneo o forania di Seui, e sono le seguenti:\nSociet\u00e0.\nLingue e dialetti.\nLa variante del sardo parlata a Esterzili \u00e8 il campidanese barbaricino meridionale.\nCultura.\nEventi.\nIl 12 agosto di ogni anno si svolge nel paese un'interessante manifestazione chiamata sagra de su Frigad\u00f2ri e de is Coco\u00e8ddas, prodotti tipici del paese. \nIs \"Coco\u00e8ddas\" sono costituite da un ripieno prevalentemente di patate, avvolte in una pasta fresca chiusa in modo particolare, vengono fritte nell'olio e si possono consumare sia calde che fredde. Su \"Frigad\u00f2ri\" \u00e8 una sorta di pane di cipolle cotto al forno servibile ugualmente freddo o caldo. Durante la manifestazione vengono distribuite anche is \"Coc\u00f2is Pr\u00e8nas\" le quali sono costituite da un ripieno prevalentemente a base di patate, avvolto in una pasta chiusa in modo particolare, il tutto viene cotto al forno facendo in modo che il ripieno resti morbido e l'esterno croccante come il pane.\nSi tratta di una manifestazione di tipo folkloristico a carattere locale, che prevede esibizioni musicali e di danza caratteristiche della Sardegna.\nInfrastrutture e trasporti.\nFerrovie.\nAi piedi del paese si snoda la ferrovia Mandas-Arbatax, dal 1997 in uso solo a fini turistici legati al servizio Trenino Verde dell'ARST. Nel territorio comunale \u00e8 presente la fermata di Betilli, posta all'interno dell'omonima foresta, tuttavia lo scalo di riferimento del paese \u00e8 la stazione di Esterzili, posta a nord-ovest dell'abitato ma compresa nel territorio comunale di Sadali."}
{"id": "32844", "revid": "433605", "url": "https://it.wikipedia.org/wiki?curid=32844", "title": "Flussio", "text": "Flussio (pronuncia: Fluss\u00eco, \"Fruss\u00eco\" in sardo) \u00e8 un comune italiano di 440 abitanti della provincia di Oristano, situato nell'antica regione della Planargia, in Sardegna. Il centro abitato \u00e8 unito senza soluzione di continuit\u00e0 a quello di Tinnura, comune col quale condivide la via principale che corrisponde alla strada statale 292.\nStoria.\nIl territorio fu abitato gi\u00e0 in epoca nuragica e romana.\nNel medioevo appartenne al Giudicato di Torres e fece parte della curatoria della Planargia. Alla caduta del giudicato (1259) fu governato dai Malaspina e successivamente (1308) entr\u00f2 a far parte del Giudicato di Arborea. Intorno al 1420 pass\u00f2 sotto il dominio del Regno di Sardegna aragonese e divenne un feudo, concesso inizialmente alla famiglia Villamarina, per poi essere incorporato nel XVIII secolo insieme a Suni (paese pi\u00f9 recente) nel marchesato della Planargia, feudo dei Paliaccio. Fu riscattato agli ultimi feudatari nel 1839 con la soppressione del sistema feudale.\nAi sensi della Legge Regionale n. 10 del 13 ottobre 2003, che ha ridefinito le circoscrizioni delle nuove province sarde, il comune di Flussio \u00e8 passato dalla Provincia di Nuoro alla Provincia di Oristano.\nSociet\u00e0.\nLingue e dialetti.\nLa variante del sardo parlata a Flussio \u00e8 quella logudorese centrale o comune.\nEconomia.\nArtigianato.\nTra le attivit\u00e0 economiche pi\u00f9 tradizionali e rinomate vi sono quelle artigianali, che si distinguono per l'arte dell'intreccio, finalizzata alla produzione di cestini."}
{"id": "32846", "revid": "367445", "url": "https://it.wikipedia.org/wiki?curid=32846", "title": "Giove (Italia)", "text": "Giove \u00e8 un comune italiano di abitanti della provincia di Terni in Umbria. Si trova geograficamente nella Valle del Tevere.\nMonumenti e luoghi d'interesse.\nIl suo monumento pi\u00f9 significativo, risalente al 1191 ma rimaneggiato nel Seicento, \u00e8 l'imponente castello.\nTra gli edifici religiosi:"}
{"id": "32847", "revid": "124096278", "url": "https://it.wikipedia.org/wiki?curid=32847", "title": "Gadoni", "text": "Gadoni (\"Ad\u00f2ni\" in sardo) \u00e8 un comune italiano di 723 abitanti della provincia di Nuoro, nella antica regione della Barbagia di Belv\u00ec.\nGeografia fisica.\nTerritorio.\nIl paese offre oggi una variet\u00e0 di paesaggi unica in Barbagia; Si passa dall'altopiano detto di \"Corongia\" di interessantissima conformazione geologica, molto simile alla notissima Giara Di Gesturi, alla valle del Flumendosa che attraversa i piedi del Gennargentu attraversando spettacolari canyon con cascate continue e laghetti immersi nella natura, al monte \"Sa Scova\" dal paesaggio quasi lunare presente sulla sua gobba superiore, per non parlare della zona Mineraria oggi ristrutturata e sede di un interessantissimo museo.\nLa qualit\u00e0 dell'aria, dovuta all'esposizione continua a venti e al posizionamento del paese quasi arroccato sulla montagna rendono Gadoni un interessantissimo punto di partenza per salutari trekking tra more e corbezzoli e tra ruscelli (sono presenti sorgenti di acqua di qualit\u00e0 nota da secoli).\nStoria.\nLa localit\u00e0 fu abitata sia in epoca prenuragica che nuragica. In epoca romana faceva parte di quella regione chiamata \"Barbaria\" (Barbagia) che non fu mai totalmente romanizzata. L'attivit\u00e0 estrattiva del rame presso la miniera di Funtana Raminosa risale probabilmente all'epoca nuragica, per il ritrovamento di alcuni utensili ora conservati nel museo archeologico nazionale di Cagliari, e si protrasse fino al 1980.\nDurante il medioevo appartenne al Giudicato di Arborea e fece parte della curatoria della Barbagia di Meana; nel XIV secolo fu unito alla curatoria del Mandrolisai. Alla caduta del giudicato (1410) pass\u00f2 sotto il governo del Marchesato di Oristano, e alla sconfitta di quest'ultimo pass\u00f2 sotto il dominio aragonese, ove fece parte della signoria della Barbagia di Belv\u00ec.\nNel 1768 il paese venne incorporato nella contea di Santa Sofia, assegnata in feudo a Salvatore Lostia. Rimase sotto la signoria dei Lostia fino al 1839, quando fu riscattato con l'abolizione del sistema feudale.\nLa rivalutazione delle miniere nel primo dopoguerra, durante il fascismo, e nel secondo dopoguerra produsse notevole ricchezza per gli abitanti del circondario ma ha anche il parziale abbandono delle rigogliose terre presenti e una conseguente parziale perdita delle conoscenze agro-pastorali che per secoli hanno reso il paese importante per tutto il circondario.\nLa tipologia del giacimento e il calo delle quotazioni del rame provoc\u00f2 il graduale abbandono dell'attivit\u00e0 estrattiva, fino alla definitiva chiusura delle miniere negli anni ottanta; i successivi fallimenti di politiche di riutilizzo delle strutture presenti hanno creato un forte disagio economico determinando una continua emigrazione dei residenti verso la penisola (soprattutto Lombardia, Toscana, Veneto, Piemonte e Emilia-Romagna) o la costa (Cagliari).\nSociet\u00e0.\nEvoluzione demografica.\nIl paese soffre oggi di una grave emorragia demografica.\nLingue e dialetti.\nLa variante del sardo parlata a Gadoni \u00e8 il campidanese barbaricino meridionale.\n\"Prussiera\" \u00e8 una parola usata dai minatori sardi, specialmente dai minatori di Funtana Raminosa di Gadoni, in quanto questa miniera, per un certo periodo, \u00e8 stata gestita dalla ditta Cogne, impresa francese. La parola viene dal francese \"Poussi\u00e8re\", polvere artificiale.\nCertamente veniva pronunziata da tecnici o minatori di lingua francese e che i minatori di Gadoni, digiuni di tale lingua, hanno trasformato in \"Prussiera\". Il termine \u00e8 ormai entrato nel linguaggio gadonese e per tutti, minatori e non, sta a indicare quella polvere che si crea dopo la volata delle mine con il caratteristico odore della polvere per le mine.\nCultura.\nSa burra.\nTappeto tipico di Gadoni e di Sarule, fatto completamente di lana, inizialmente veniva usato come grossa coperta per ripararsi dal freddo nelle rigide notti invernali dagli abitanti di Gadoni, paesetto del centro Sardegna, ai piedi del Gennargentu. Con la messa in commercio di materiali pi\u00f9 leggeri, \u201csa burra\u201d, da coperta pesante venne usato come tappeto sottotavolo.\nSa Burra, come gi\u00e0 detto, \u00e8 un tappeto fatto completamente dal vello della pecora, dal quale si ricava lo stame e la lana. Lo stame \u00e8 il filato pi\u00f9 resistente e viene usato fare l'ordito. La lana invece, essendo pi\u00f9 morbida, oltre a fare la trama nei tappeti, si usa per fare le calze soprattutto per gli uomini di campagna: contadini e pastori.\nSi lavora col telaio orizzontale con la larghezza di due metri.\nRestringendo il telaio, si ottiene delle tessiture di una larghezza di 60 centimetri che prima utilizzavano per fare \u201csa bertula, la bisaccia dove gli uomini di campagna mettevano pane e cibarie varie, ora come guida negli anditi e giroletti.\nL'uso che non \u00e8 mai cambiato dalla notte dei tempi, \u00e8 quello di adornare i davanzali delle finestre o i balconi durante le processioni di Corpus Domini o nelle manifestazioni religiose pi\u00f9 importanti.\nIs fraccheras.\nA Gadoni, nella notte tra il primo e il secondo di novembre si celebrava il rito de is fraccheras, delle torce di asfodelo (secondo le credenze popolari la pianta della morte) \nVenivano accese e portate dai giovani per le vie e i vicoli per scacciare gli spiriti maligni e venivano preceduti da bambini che suonavano dei campanacci.\nIl rito \u00e8 stato riscoperto di recente."}
{"id": "32848", "revid": "1782831", "url": "https://it.wikipedia.org/wiki?curid=32848", "title": "Guardea", "text": "Guardea \u00e8 un comune italiano di abitanti della provincia di Terni in Umbria, geograficamente nella Valle del Tevere confina amministrativamente con i comuni della Regione Lazio nella provincia di Viterbo.\nGeografia fisica.\nLa particolarit\u00e0 del nome \u00e8 dovuta con pochi dubbi alla singolare morfologia del territorio, che costituiva un posto di \"guardia\" efficiente, svettando - soprattutto dall'antica sede collinare del paese, oggi detta \"Guardea vecchia\" - sulla Valle del Tevere. Il nome \"Guardea\" potrebbe derivare dal tedesco \"wald\" (bosco) o dal francese \"garde\" (luogo di sorveglianza).\nIl paese attualmente si trova ai piedi di due colli: Guardea Vecchia (ruderi dell'antico borgo) e il Poggio, ove sorge il castello medievale.\nNel comune si trova anche parte della valle dei calanchi, che si estendono fino al comune di Bagnoregio.\nNel territorio di Madonna del Porto (comune di Guardea) si trova l'entrata dell'Oasi naturalistica Lago di Alviano nonch\u00e9 gran parte del lago stesso, che si estende anche ai comuni di Alviano e Civitella d'Agliano.\nStoria.\nResti di insediamenti preromani non urbanizzati e tracce nella toponomastica locale, da cui si deduce l'esistenza di uno scalo fluviale sul Tevere, testimoniano l'antichit\u00e0 del popolamento del territorio comunale e la sua continuit\u00e0 nel corso dei secoli. Il borgo si costitu\u00ec alla fine del XIV secolo, quando fu abbandonato l'antico castello di Guardege, come prescritto dal trattato di pace stipulato allora tra Todi e Amelia (Italia). Nel XVI secolo il feudo pass\u00f2 ai Marsciano, che lo tennero fino a tempi abbastanza recenti; gli stessi, nel XVIII secolo, fecero costruire pi\u00f9 a valle il palazzo intorno al quale si \u00e8 sviluppato l'attuale abitato. Il toponimo potrebbe derivare da \"guarda\", variante di \"guardia\", che in origine allude ad un 'posto di guardia'. Due cinte murarie di epoca preromana, speculari, in comunicazione visiva fra di loro e poste a guardia del tracciato viario che congiungeva l'Etruria meridionale con l'attuale provincia di Terni, sono ancora visibili sulla sommit\u00e0 dei monti Pianicel Grande e Castellari. Del castello di Guardege rimangono solo pochi resti mentre si presenta in buono stato di conservazione, grazie a recenti interventi di restauro, quello del Poggio (XI secolo). Qualche dipinto di buona fattura del XV e XVI secolo si conserva nella chiesa parrocchiale edificata nel XVIII secolo.\nLo stemma.\nLo stemma del Comune di Guardea raffigura gli antichi patroni, i SS. Pietro, apostolo, e Cesario, diacono e martire di Terracina, nell'atto di sorreggere una piccola torre merlata, merlata alla guelfa e finestrata, di colore rosso. I due martiri, simbolicamente, proteggono e difendono Guardea.\nCuriosit\u00e0.\nA Guardea sono stati girati i seguenti film:\nNel mese di agosto, a Guardea, si svolge la Sagra degli Gnocchi, che ha raggiunto grande notoriet\u00e0 in tutto il comprensorio ed \u00e8 gi\u00e0 alla XXVIII edizione.\nGuardea \u00e8 parte dell'associazione Citt\u00e0 dell'Olio e Citt\u00e0 del Pane.\nIl comune fa parte della Comunit\u00e0 Montana Orvietano Narnese Amerino Tuderte."}
{"id": "32850", "revid": "123830624", "url": "https://it.wikipedia.org/wiki?curid=32850", "title": "Lugnano in Teverina", "text": "Lugnano in Teverina \u00e8 un comune italiano di abitanti della provincia di Terni in Umbria.\nIl comune di Lugnano in Teverina, geograficamente nella Valle del Tevere, fa parte dell'Associazione nazionale citt\u00e0 dell'olio e del club I borghi pi\u00f9 belli d'Italia. Dal settembre 2014, come in molti comuni d'Italia, \u00e8 stato adottato il consiglio comunale dei ragazzi."}
{"id": "32852", "revid": "287204", "url": "https://it.wikipedia.org/wiki?curid=32852", "title": "Galtell\u00ec", "text": "Galtell\u00ec (\"Gart\u00e8ddi\" in sardo) \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nGaltell\u00ec \u00e8 lambito dal fiume Cedrino e nell'inverno 2004 e nell'autunno 2013 \u00e8 stata oggetto di un'inondazione causata da straordinarie precipitazioni piovose.\nIl paese si trova alle pendici del monte Tuttavista, che a sua volta lo separa dal mare. In tempi non troppo recenti era ricchissimo di selvaggina e quindi territorio di caccia anche per i paesi limitrofi, fino a essere istituito Oasi di protezione ambientale.\nStoria.\nL'area fu abitata gi\u00e0 in epoca prenuragica, nuragica, punica, romana e bizantina, per la presenza sul territorio di numerose \"domus de janas\", nuraghi ed altri reperti archeologici.\nDurante il medioevo appartenne al Giudicato di Gallura e fece parte della curatoria di Orosei, della quale fu capoluogo prima della stessa Orosei. \nI giudici di Gallura costruirono all'inizio del secolo XI nei pressi del monte Tuttavista un castello fortificato su una preesistente fortificazione romana (castello di Pontes o castello di Galtell\u00ec), e l'area fu sede di diocesi istituita tra il X e il XII secolo, con un ruolo molto importante in tutto il territorio del giudicato e in particolare nel territorio della Baronia. \nNel 1296, con la morte dell'ultimo giudice Nino Visconti, il territorio passa sotto il controllo diretto della repubblica di Pisa, e successivamente sotto il dominio aragonese. Nel 1324 il castellano non riconobbe l'autorit\u00e0 del re d'Aragona e il castello resistette ad un assedio; il castello e la villa passarono sotto il dominio degli aragonesi solo nel 1333. Questi ultimi ampliarono la fortificazione del castello, e nel corso delle guerre tra Aragona e Arborea pass\u00f2 alternativamente sotto il dominio degli uni o degli altri. Alla sconfitta definitiva dell'Arborea nella lunga guerra sardo-catalana (1420), il castello e il borgo passarono agli aragonesi. \nIl re d'Aragona Pietro IV nel 1355 diede il borgo in feudo a Bartolomeo Casu e successivamente nel 1370 a Benvenuto I Grifeo (1309 - 1382 o 1392) dei Baroni di Partanna, in Sicilia, in qualit\u00e0 di ammiraglio della flotta di Re Pietro IV di Aragona, and\u00f2 in soccorso dei castelli di Chirra, San Michele, Collari e contribu\u00ec a domare i rivoltosi di Catalogna e Sardegna. Compiuta l'impresa, il barone e ammiraglio siciliano ottenne in premio \"Galtellin\" (antico nome della localit\u00e0) come feudo e con il titolo di visconte. Nel 1431 il titolo feudale pass\u00f2 a Ferdinando d'Almanza e nel 1438 a Enrico di Guevara, che ebbe anche il castello di Orosei.\nIn quell'epoca Galtell\u00ec fu incorporata nella baronia di Orosei, feudo regio.\nInizi\u00f2 cos\u00ec la decadenza: la diocesi, che dal XII secolo divenne suffraganea di quella di Pisa, e che dal XIV secolo fu dipendente diretta della Santa Sede, l'11 settembre 1495 fu soppressa (e il suo territorio unito a quello dell'arcidiocesi di Cagliari), il 21 luglio 1779 la sede fu ristabilita con il nome di diocesi di Galtell\u00ec-Nuoro (come suffraganea dell'arcidiocesi di Cagliari e con residenza a Nuoro) e nel 1928 modific\u00f2 il nome in Diocesi di Nuoro.\nIl territorio fu riscattato agli ultimi feudatari nel 1839 con la soppressione del sistema feudale.\nDal 1927 al 1946 form\u00f2, con le vicine Irgoli, Loculi e Onifai, l\u2019unica entit\u00e0 comunale di Irgoli - Galtell\u00ec.\nMonumenti e luoghi d'interesse.\nArchitetture religiose.\nIl centro storico conserva diverse chiese fra le quali:\nLa chiese campestri di San Giovanni (XVII secolo), Santa Caterina (XVIII secolo) e la chiesa dedicata alla Vergine Itria (XVII secolo).\nSociet\u00e0.\nLingue e dialetti.\nLa variante del sardo parlata a Galtell\u00ec \u00e8 quella nuorese baroniese.\nCultura.\nLetteratura.\nNel 1993 il comune di Galtell\u00ec istitu\u00ec il parco letterario intitolato a Grazia Deledda. Fra le sue strade \u00e8 ambientato il romanzo di Grazia Deledda \"Canne al vento\", nel quale \u00e8 citato con il nome di Galte. A pochi passi dall'ex cattedrale di San Pietro, infatti, \u00e8 possibile visitare ancora oggi quella che fu l'abitazione dove soggiorn\u00f2 la scrittrice sarda.\nOttorino Pietro Alberti, arcivescovo di Cagliari, scrisse diverse opere riguardanti la storia della diocesi.\nCuriosit\u00e0.\nToponomastica.\nNel 2006 l'amministrazione comunale di Galtell\u00ec ha deciso di cancellare tutti i riferimenti toponomastici a Casa Savoia, dopo le frasi ingiuriose rivolte dall'ultimo discendente Vittorio Emanuele di Savoia nei confronti della popolazione sarda.\nLa via Umberto \u00e8 stata rinominata in via Karol Wojty\u0142a, la via Vittorio Emanuele in via Beata Vergine Assunta, la via Savoia in via Sa Prama e la via Margherita in via don Michele Cosseddu."}
{"id": "32853", "revid": "124095297", "url": "https://it.wikipedia.org/wiki?curid=32853", "title": "Montecchio", "text": "Montecchio \u00e8 un comune italiano di abitanti della provincia di Terni in Umbria.\nStoria.\nLa leggenda farebbe derivare il toponimo da \"Mons Herculis\". Un'altra lettura sull'origine del toponimo \u00e8 quella che lo fa discendere da \"monticulus\", ovvero monticello.\nDel borgo si hanno notizie certe gi\u00e0 dal 1275. In alcuni atti medievali \u00e8 nominato come \"Castro Monticoli\".\nMontecchio \u00e8 un borgo rurale fortificato, edificato attorno al XII secolo, con l'abitato che si sviluppa ad anelli attorno al centro storico.\nA lungo frazione di Baschi, Montecchio divenne Comune autonomo nel 1948.\nGeografia fisica.\nGeograficamente il comune di Montecchio si trova nella Valle del Tevere."}
{"id": "32854", "revid": "122410630", "url": "https://it.wikipedia.org/wiki?curid=32854", "title": "Montefranco", "text": "Montefranco \u00e8 un comune italiano di abitanti della provincia di Terni in Umbria.\nSituato lungo la Valnerina, circa 10 chilometri a monte del capoluogo, sorge su di un colle sulla sponda destra del fiume.\nGeografia fisica.\nMontefranco fa parte di:\nInfrastrutture e trasporti.\nAttraversata dalla strada statale 209 \"Valnerina\", Montefranco era servita, nel periodo compreso tra il 1909 e il 1960, dalla stazione in localit\u00e0 Fontechiaruccia di Montefranco (condivisa con il comune di Arrone) della tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che risult\u00f2 determinante ai tempi dell'industrializzazione della stessa."}
{"id": "32855", "revid": "11", "url": "https://it.wikipedia.org/wiki?curid=32855", "title": "Filippo Arabo", "text": ""}
{"id": "32857", "revid": "767487", "url": "https://it.wikipedia.org/wiki?curid=32857", "title": "Montegabbione", "text": "Montegabbione \u00e8 un comune italiano di abitanti della provincia di Terni in Umbria.\nGeografia.\nMontegabbione faceva parte della Comunit\u00e0 Montana Monte Peglia e Selva di Meana. Sorge a 594 m.s.l.m.Scorrono nel territorio comunale i torrenti Chiani, affluente del Paglia ed il Fersinone, che invece confluisce nel Nestore.\nMonumenti e luoghi d'interesse.\nNei pressi della frazione di Montegiove sorge il complesso architettonico detto la Scarzuola dal nome della localit\u00e0 in cui \u00e8 ubicata. Il complesso, edificato dall'architetto milanese Tomaso Buzzi nella seconda met\u00e0 del XX secolo, si presenta come una cittadella-teatro."}
{"id": "32859", "revid": "22416", "url": "https://it.wikipedia.org/wiki?curid=32859", "title": "Genoni", "text": "Genoni (\"Jar\u00f2i\" o \"Geroni\" in sardo) \u00e8 un comune italiano di 798 abitanti della provincia del Sud Sardegna, nella subregione del Sarcidano. Il paese \u00e8 dominato dal piccolo pianoro del colle di Santu Antine che si eleva sino all'altitudine di 590 metri. Sul territorio comunale sono presenti numerosi elementi d'interesse dal punto di vista naturalistico, paesaggistico e archeologico.\nGeografia fisica.\nTerritorio.\nGenoni \u00e8 situata nei pressi dell'altopiano della Giara di Gesturi: 1.700 dei 4.200 ettari dell'altopiano, infatti, ricadono nei suoi confini comunali. L'altopiano, di origine vulcanica, ha un'elevata valenza naturalistica e nel 1995 \u00e8 stata proposta come Sito di Importanza Comunitaria. L'origine dell'altopiano risale al Miocene, quando l'area era ancora ricoperta dal mare. Il territorio della Giara \u00e8 caratterizzato dalla presenza di nuraghi, da una flora peculiare, adattatasi all'altitudine (con sottospecie endemiche di quercia da sughero, leccio, roverella, cisto, corbezzolo, mirto), da laghetti naturali e stagionali di raccolta dell'acqua piovana chiamati \"paulis\", ma soprattutto dal cavallino della Giara, equide di dimensioni ridotte, introdotto nell'isola dai Fenici e rinselvatichitosi nell'habitat dell'altipiano. Oggi sull'altopiano si contano oltre seicento esemplari; Genoni ospita in localit\u00e0 Impera Lavra un centro di custodia curato da personale dell'Istituto di Incremento Ippico della Regione Sardegna.\nOrigine del nome.\nIl toponimo, che nella dizione locale si presenta come \u201cGer\u00f2ni\u201d, \u00e8 di probabile origine prelatina, derivante dallo strato linguistico protosardo. Attestato dal Medioevo, attraverso le forme \u201cGennane\u201d, \u201cGenatas\u201d e \u201cGenadas\u201d, \u00e8, secondo alcuni studiosi, derivato dalla Dea Giunone alla quale sembra fosse dedicato un tempio di epoca Romana costruito sulla sommit\u00e0 del colle di Santu Antine: (TEMPLUM) IUNONIS.\nStoria.\nL'origine antichissima del paese \u00e8 attestata dalle numerosi siti archeologici presenti nel territorio.\nIn epoca preistorica la presenza antropica \u00e8 rilevate nei siti di Is Piuncheddas e Is Piuncas Mannas ma \u00e8 nel periodo nuragico che il territorio risulta massicciamente antropizzato. Nella cartina di densit\u00e0 dei nuraghi, realizzata dal prof. Giovanni Lilliu, Genoni rientra fra le zone con densit\u00e0 superiore a 0,60 nuraghi per km\u00b2, molti dei quali sono tuttora visitabili. Infatti, sono tuttora integri il nuraghe di Bir\u00ecu e quello di Santu Perdu, mentre sparsi nelle campagne del paese, si possono notare i ruderi di Perdaligeri, Larunza, Du\u00ecdduru, Suss\u00f9ni, Cijus, Bau-e-peddi, Monticord\u00e8ris, Corrazzu, Scalamanna, Margini, Lor\u00ecas, Coccol\u00f2, Add\u00f2ri, norache Longu, Tresb\u00ecas, Corong\u00ecu, Santamaria, Gi\u00e0ru e i quattro detti Gurdilonis.\nLa posizione sopraelevata del colle di Santu Antine, su cui \u00e8 adagiato il centro urbano di Genoni, ha sicuramente invitato le popolazioni, sin dai tempi pi\u00f9 remoti, a stabilirsi in quest'area. Infatti, numerosi reperti punici, romani e molto probabilmente anche vandali testimoniano che queste popolazioni scelsero di abitare sia la Giara sia il colle di Santu Antine.\nSempre sulla sommit\u00e0 del colle di Santu Antine da segnalare le mura di una fortezza punica, le rovine di una chiesa romanica dedicata a Sant'Elena e San Costantino Magno e un pozzo costruito in et\u00e0 nuragica profondo 39 metri (il pi\u00f9 profondo in Sardegna) all'interno del quale sono stati rinvenuti in stratigrafia interessanti reperti tra i quali un raro esemplare di argano meccanico per il sollevamento dell'acqua risalente alla dominazione romana.\nAncora i villaggi nuragici di Santu Pedru, Mammuzzola e sulla Giara di Genoni i siti di Bruncu Suergiu e il pozzo sacro di Sa Corona Arrubia confermano la forte presenza antropica sin dalle epoche pi\u00f9 remote anche se il paese non ha mai raggiunto grosse dimensioni, probabilmente a causa della posizione defilata rispetto alle vie principali.\nDurante il Medioevo appartenne al giudicato di Arborea e fece parte della curatoria di Parte Valenza. Alla sconfitta dell'Arborea per opera degli aragonesi (1409) il paese pass\u00f2 sotto il dominio aragonese e nel 1436 venne incorporato nella viscontea di Sanluri, data in feudo dal re di Aragona Alfonso V il Magnanimo a Giovanni De Sena. Pass\u00f2 pi\u00f9 tardi a Enrico d'Enriquez, zio del re d'Aragona Ferdinando II, e successivamente al marchesato di Laconi, di cui furono signori prima i Castelv\u00ec e poi gli Aymerich. Venne riscattato a questi ultimi nel 1839 con la soppressione del sistema feudale.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Genoni, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Oristano, di cui fece parte fino alla successiva riforma del 2016.\nMonumenti e luoghi d'interesse.\nIl Geopaleosito e il Paleo Archeo Centro.\nIn localit\u00e0 Duidduru sono stati rinvenuti fossili e formazioni geologiche risalenti al primo ciclo sedimentario del Miocene, quando la zona era occupata da dei fondali marini di scarsa profondit\u00e0 in un clima tropicale. Il sito \u00e8 stato aperto al pubblico come Geopaleosito e organizzato per le visite; questo \u00e8 . I fossili e i ritrovamenti pi\u00f9 importanti sono stati estratti ed esposti nel Paleo Archeo Centro, situato ai piedi del colle di Santu Antine. Nel Centro si affiancano all'esposizione dei reperti paleontologici l'esposizione dei reperti neolitici e di epoca romana rinvenuti nella zona del pozzo sacro nuragico di Santu Antine.\nDi particolare rilevanza la presenza nel centro urbano dei ruderi dell'ex convento dei frati minori osservanti edificato e dedicato nel 1638 a San Sebastiano. La chiesa, conservata nel tempo e restaurata \u00e8 oggi dedicata alla Madonna del Sacro Cuore.\nSociet\u00e0.\nEvoluzione demografica.\nNel Comune di Genoni alla data del 31 dicembre 2011 risultano residenti 903 abitanti di cui 427 maschi e 476 femmine con un'et\u00e0 media di 48,8 anni. Di questi il 30,8% ha un'et\u00e0 anagrafica superiore ai 65 anni, il 58,8 un'et\u00e0 compresa tra i 15 e i 64 anni e il 10,4 un'et\u00e0 compresa tra 0 e 14 anni. L'apice della popolazione residente si \u00e8 avuta nel 1951 con 1536 abitanti che sono andati progressivamente a decrescere con una riduzione di oltre cento abitanti ogni dieci anni. A conferma di ci\u00f2 si consideri che nel 1991 contava 1103 abitanti, nel 2001 contava 1006 abitanti e nel 2011 risultano residenti 903 abitanti. L'indice di vecchiaia nel 2011 attesta la presenza di 295,7 anziani ogni 100 giovani.\nLingue e dialetti.\nLa variante del sardo parlata a Genoni \u00e8 il campidanese occidentale.\nCultura.\nMusei.\nIl museo del Cavallino della Giara.\nIl Civico Museo del Cavallino della Giara \u00e8 stato allestito all'interno di una casa tipica campidanese fedelmente restaurata e si evidenzia soprattutto da un punto di vista etnografico come un polo di conservazione della memoria delle tradizioni storiche e culturali. Infatti, grazie alla generosit\u00e0 dei genonesi il museo \u00e8 stato allestito con attrezzi tipici del lavoro contadino e degli strumenti di lavoro legati al cavallo. All'interno del museo \u00e8 custodita una raccolta digitale di foto storiche e una libreria.\nEventi.\nGenoni, analogamente a quanto avviene in gran parte dei Comuni rurali della Sardegna, conserva ancora alcune manifestazioni caratteristiche della sua civilt\u00e0 popolare. Difatti, il patrimonio di tradizioni popolari delle feste paesane, per lo pi\u00f9 di matrice religiosa, \u00e8 uno dei momenti pi\u00f9 importanti di aggregazione sociale in grado di esercitare tuttora un forte fascino. La festa della patrona, Santa Barbara si festeggia il 4 dicembre e ha prevalentemente un carattere religioso. A maggio si festeggiano S. Isidoro (14-15 maggio) e la Madonna del Sacro Cuore (30-31 maggio). La prima \u00e8 la festa degli agricoltori, difatti durante la processione la statua del Santo \u00e8 accompagnata da carri, trattori e cavalli infiorati e addobbati. La seconda \u00e8 caratterizzata da una festosa processione che si svolge per le vie del paese ricoperte di petali di rose e altri tipi di fiori, con la statua della Vergine Maria generalmente accompagnata da un gruppo folk che indossa i suoi preziosi abiti tradizionali. Ma la festa pi\u00f9 attesa e pi\u00f9 sentita religiosamente \u00e8 quella in onore dei Santi Costantino ed Elena che si svolge ad agosto (4-5-6 agosto) nel corso della quale si celebra un'importante processione religiosa alla quale partecipano tutti gli anni oltre cento cavalieri. Genoni \u00e8 anche un importante centro religioso poich\u00e9 ospita la casa Madre della congregazione delle Figlie di San Giuseppe di Genoni fondata dal Venerabile Padre Felice Prinetti."}
{"id": "32860", "revid": "1543377", "url": "https://it.wikipedia.org/wiki?curid=32860", "title": "Narni", "text": "Narni (\"Narnia\" in latino) \u00e8 un comune italiano di abitanti della provincia di Terni in Umbria. Secondo recenti studi all'interno del suo territorio cade il centro geografico della penisola italiana.\nStoria.\nLa zona intorno a Narni era gi\u00e0 abitata nel Paleolitico, come attestano i ritrovamenti in alcune delle grotte di cui \u00e8 composto il territorio. Intorno all'inizio del primo millennio gli Osco-Umbri si stabilirono nella zona chiamando Nequinum il loro insediamento.\nNel 300 a.C. la cittadella rientr\u00f2 negli interessi di Roma, che la fece assediare con il console Quinto Appuleio Pansa ottenendo tuttavia risultati infruttuosi vista la sua impervia posizione. Ci volle oltre un anno per compiere l'impresa, avvenuta nel 299 a.C. grazie al tradimento di due persone locali che permisero ai Romani l'ingresso tra le mura. Divenne cos\u00ec colonia romana, e centro strategico lungo la via Flaminia. Per punire il sostegno dato ai Galli, e considerando Nequinum di cattivo auspicio (in latino, nequeo significa \"non posso\", e nequitia significa \"inutilit\u00e0\".), i romani cambiarono il nome della citt\u00e0 in latino di \"Narnia\", dal nome del vicino fiume Nar, l'attuale Nera.\nNon si hanno molte notizie relative a quel periodo, si pensa per\u00f2 che la citt\u00e0 potesse aver avuto un ruolo di una certa importanza durante il corso delle prime due guerre puniche. Lungo il fiume Nera, nei pressi della frazione di Stifone, dove anticamente si trovava il porto della citt\u00e0 romana, \u00e8 stato infatti recentemente individuato il sito archeologico di quello che appare come un cantiere navale romano.. Dell'antica navigabilit\u00e0 del fiume Nera si hanno peraltro notizie su Strabone e Tacito. Noto il passo in cui il console Gneo Calpurnio Pisone, nel 19, decise di imbarcarsi a Narni con la moglie Plancina al fine di raggiungere Roma senza destare sospetti. Divenne \"Municipium\" nel 90 a.C. Nell'anno 30 d.C. vi nacque Nerva, ultimo italico tra gli imperatori romani. Di epoca paleocristiana \u00e8 la citazione di Narnia ad opera di Tertulliano, nell'Apologeticum, in un elenco di \"falsi dei\" redatto nel primo secolo, in quanto la citt\u00e0 era antica dimora del dio Visidianus (Narnensium Visidianus).\nNon si conosce con certezza quando la citt\u00e0 di \"Narnia\" cambi\u00f2 il suo nome in Narni, ma , anche se fino alla fine del XIX secolo si trovavano ancora nelle lapidi e negli scritti ufficiali iscrizioni con l'antico nome di \"Narnia\".\nLo scrittore Walter Hooper, che fu tra l'altro segretario e biografo di C.S. Lewis, autore de \"Le cronache di Narnia\", ha anche trattato diverse volte nei suoi libri le origini del nome \"Narnia\" come si nota ad esempio a pagina 306 del suo libro scritto a quattro mani con Roger Lancelyn Green: \"C.S. Lewis: A Biography\", pubblicato nel 2002. Di seguito un estratto che riporta quanto detto da Lewis a Hooper:\nSimboli.\nUna leggenda narnese vuole che, in epoca medievale, nel territorio tra Narni e Perugia ci fosse un Grifone, contro il quale le due citt\u00e0, tra loro in guerra, si erano coalizzate. Una volta ucciso, come trofeo Perugia si tenne le ossa del Grifone (bianca) e Narni la pelle (rossa). Per questo il Grifone di Perugia \u00e8 bianco e quello di Narni \u00e8 rosso.\nStemma.\nLo stemma della citt\u00e0 di Narni, concesso con D.P.R. del 12 ottobre 1951, ha la seguente blasonatura:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nUniversit\u00e0.\nDa ottobre 2006 risiede presso Palazzo Sacripanti, in piazza Galeotto Marzio, il corso di laurea in scienze per l'investigazione e la sicurezza, facente parte della facolt\u00e0 di scienze della formazione dell'Universit\u00e0 degli Studi di Perugia.\nGeografia antropica.\nFrazioni.\nBorgaria, Capitone, Cigliano, Guadamello, Gualdo, Itieli, La Quercia, Montoro, Nera Montoro, Narni Scalo, Ponte San Lorenzo, San Faustino, San Liberato, Santa Lucia, Sant'Urbano, San Vito, Schifanoia, Stifone, Taizzano, Testaccio, Vigne, loc. Tre ponti\nNarni Scalo.\nNarni Scalo \u00e8 una frazione del comune di Narni, popolata da 5.086 abitanti, un centinaio in pi\u00f9 rispetto allo stesso capoluogo (dati Istat, 2001). Il paese si trova all'estremit\u00e0 occidentale della Conca ternana, ad un'altezza di 93 .\nNelle vicinanze della stazione ferroviaria si trovano i resti del ponte di Augusto, di epoca romana, lungo quasi 130\u00a0m ed alto 30\u00a0m (prima che cadesse in rovina nel 1855). Invece, in direzione di Sangemini, si trova un'altra vestigia romana, il ponte Caldaro.\nL'area occupata dal paese era utilizzata dagli stabilimenti industriali della chimica (Linoleum): dopo la seconda guerra mondiale si cominciarono a costruire le prime case per gli operai, che costituiscono il nucleo primigenio del borgo. La presenza concomitante della stazione ferroviaria ne aument\u00f2 il tasso di crescita negli anni sessanta, rendendolo di fatto il principale quartiere periferico della citt\u00e0 Narni News.\nA Narni Scalo trovano posto parecchi uffici pubblici ed anche le scuole superiori del comune.\nNel palazzetto dello sport \"Pala Gandhi\" gioca la squadra locale della A.S. Pallavolo Narni.\nPonte San Lorenzo.\nPonte San Lorenzo \u00e8 una frazione del comune di Narni, popolata da 656 abitanti e localizzata in pianura a 158 ; l'incremento demografico \u00e8 stato notevole a partire dagli anni ottanta ed un decreto del sindaco, nei primi anni novanta, la eleva a frazione.\nA parte l'incremento della popolazione, anche l'aspetto urbanistico \u00e8 notevolmente aumentato assieme a quello delle attivit\u00e0 praticabili nel centro sportivo.\nVigne.\nVigne \u00e8 una frazione del comune di Narni, popolata da 359 abitanti e posta a 261\u00a0m s.l.m.\nLe origini di Vigne risalgono all'epoca romana: lungo la strada che porta a Taizzano furono rinvenuti resti di abitazioni romane. Dagli Statuti comunali narnesi risulta che Vigne \u00e8 sempre stata posta sotto la giurisdizione del capoluogo.\nNel seguito dei secoli, vi si trov\u00f2 un fermo posta, lungo il passaggio per coloro che dallo Stato Pontificio si dirigevano verso il Granducato di Spoleto.\nL'aspetto attuale \u00e8 quello di un paese moderno, senza particolari resti antichi.\nDa riportare la presenza della chiesa di Sant'Egidio e della cappella di San Giuseppe.\nDurante il mese di ottobre si tiene la \"Festa della Castagna e del Vino Novello\".\nIl patrono del paese \u00e8 San Lino.\nLa Quercia.\n\"La Quercia\", o \"La Cerqua\" \u00e8 una frazione che conta circa 200 abitanti, \u00e8 conosciuta per via del santuario dedicato alla Madonna della Quercia.\nInfrastrutture e trasporti.\nAscensori.\nPer raggiungere il centro della citt\u00e0 ci sono diversi ascensori, di cui uno, il pi\u00f9 alto costruito come una funicolare.\nFerrovie.\nNel territorio di Narni si trovano due stazioni ferroviarie, tutte sulla ferrovia Roma-Ancona:\nAmministrazione.\nConsiglio Comunale.\nL'attuale Consiglio Comunale, uscito dalle urne del 2017 e Presieduto da Giovanni Rubini (Partito Democratico ) \u00e8 cos\u00ec suddiviso:\n6 seggi per il PD capogruppo Fabio Svizzeretto\n2 seggi per la lista civia De Rebotti\nSindaco capogruppo Lorenzo Bonifazi\n2 seggi PSI capogruppo Federico Novelli\n2 seggi lista civica TPL capogruppo Gianni Daniele\n2 seggi FDI capogruppo Eleonora Pace\n1 Seggio FI capogruppo Sergio Bruschni\n1 Seggio MoVimento 5 Stelle Luca Tramini"}
{"id": "32861", "revid": "1516566", "url": "https://it.wikipedia.org/wiki?curid=32861", "title": "Gergei", "text": "Gergei (, \"Grerx\u00e8i\" o \"Xrexrei\" in sardo) \u00e8 un comune italiano di abitanti della provincia del Sud Sardegna.\nStoria.\nArea abitata gi\u00e0 in epoca nuragica e romana, per la presenza nel territorio di un piccolo villaggio nuragico e di tombe romane, le prime testimonianze sul paese risalgono al Medioevo, indicandoci che esso apparteneva al Giudicato di Cagliari e faceva parte della curatoria di Siurgus, come testimonia anche il non lontano castello di Las Plassas, e che aveva un'economia locale stabile. Alla caduta del giudicato (1258) il paese entr\u00f2 a far parte delle terre gestite direttamente da Pisa e, dopo la conquista della Sardegna da parte degli Aragonesi, Gergei fu trasformato in un feudo, concesso alla famiglia Carroz.\nLa seconda met\u00e0 del XIV secolo vede la riconquista del paese da parte dei sardi, ovvero del Giudicato di Arborea, ma nel 1404 esso viene definitivamente acquisito dalla Corona di Aragona. Fu successivamente unito al marchesato di Mandas, trasformatosi in ducato nel 1603 prima sotto i Maza e poi sotto i Tellez Giron di Alcantara, ai quali fu riscattato nel 1839 con la soppressione del sistema feudale.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Gergei, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Cagliari, di cui fece parte fino alla successiva riforma del 2016.\nSimboli.\nLo stemma, il gonfalone e la bandiera del comune di Gergei sono stati concessi con decreto del presidente della Repubblica del 9 gennaio 2004.\nIl gonfalone \u00e8 costituito da un drappo di bianco con la bordatura di azzurro, la bandiera \u00e8 un drappo di bianco vestito di azzurro, con lo stemma comunale posto sul bianco.\nSociet\u00e0.\nLingue e dialetti.\nLa variante del sardo parlata a Gergei \u00e8 il campidanese occidentale.\nEconomia.\nL'economia del paese si basa sull'agricoltura, con coltivazioni di carattere cerealicolo e soprattutto olivicolo, e sulla pastorizia."}
{"id": "32863", "revid": "1318658", "url": "https://it.wikipedia.org/wiki?curid=32863", "title": "Otricoli", "text": "Otricoli \u00e8 un comune italiano di abitanti della provincia di Terni in Umbria. \nStoria.\nI terrazzi fluviali del Tevere, nell'odierno comune di Otricoli, erano abitati sin dall'epoca preistorica arcaica, lungo le vie fluviali e i tracciati viari legati alle transumanze, tra la cultura Appenninica e quella Tirrenica. Studi archeologici hanno riscontrato la presenza di una necropoli di epoca arcaica nella localit\u00e0 Cerqua Cupa e Crepafico, di cultura affine ai popoli del centro Italia nella valle del Tevere (umbro-sannitica, falisca-etrusca). Il toponimo di Otricoli deriverebbe da \"ocris-\" in greco, \"okri-\" in umbro che identifica quel \u00abmonte sacro\u00bb a cui faceva riferimento, tra il popolo degli umbri, un'intera comunit\u00e0. Durante la guerra sociale si schier\u00f2 dalla parte degli italici, cosa che ne decret\u00f2 la rovina.\nIl municipio di Ocriculum fu edificato su un pianoro, lungo la via Flaminia che subito dopo attraversava il Tevere, con il ponte detto \"Pile di Augusto\" in direzione di Gallese, del municipio romano ne restano diverse testimonianze archeologiche databili tra il I secolo a.C. e il II secolo. Sempre in quest'ultima data nacque e poi mor\u00ec, nel 172, Medico di Otricoli, martire e santo della chiesa cattolica. Nel 357 vi si ferm\u00f2 l'imperatore Costanzo II mentre si recava a Roma. L'evento pi\u00f9 rilevante avvenuto sul suo territorio sarebbe, stando allo storico Idazio vissuto nel V secolo, la sanguinosissima battaglia (50.000 morti) svoltasi \"in Utriculo\" tra la fine del 412 e l'inizio del 413 e combattuta tra l'esercito dell'usurpatore e \"comes\" d'Africa Eracliano (venuto da Cartagine su 3700 navi) e l'esercito fedele all'imperatore Onorio guidato dal \"comes\" Marino, con la vittoria di quest'ultimo.\nLa chiesa romanica nel centro storico di Otricoli, \u00e8 stata costruita sui basamenti di un precedente edificio di culto pagano, scoperto durante recenti lavori di ristrutturazione, all'interno della stratigrafia del terreno sono state rinvenute anche tombe dell'et\u00e0 del bonzo-ferro.\nNel medioevo durante la fase dell'incastellamento, la popolazione si spost\u00f2 per difesa nella parte pi\u00f9 alta del terrazzo fluviale, dove oggi si trova l'odierno centro storico di Otricoli, sito sempre lungo la via Flaminia, che seguir\u00e0 le vicende storico politico dei Liberi comuni della vicina Narni, dell'Umbria e della monarchia dello Stato Pontificio.\nNegli ultimi due decenni del Settecento iniziarono gli scavi della citt\u00e0 romana che portarono alla luce numerosi e importanti reperti, il pi\u00f9 importante dei quali \u00e8 il \"Giove\" di Otricoli, ad oggi conservato nei Musei Vaticani.\nDal 2012 si tiene annualmente una rievocazione storica romana che prende il nome di Ocriculum AD 168."}
{"id": "32864", "revid": "22416", "url": "https://it.wikipedia.org/wiki?curid=32864", "title": "Girasole (Italia)", "text": "Girasole (\"Gelisuli\" in sardo) \u00e8 un comune italiano di abitanti della provincia di Nuoro che si trova a 8 metri sul livello del mare.\nGeografia fisica.\nTerritorio.\nLa posizione centrale nella piana ogliastrina, presso la riva nord-ovest dello stagno di Tortol\u00ec, la vicinanza del porto di Arbatax (5\u00a0km), dell'aeroporto di Tortol\u00ec (6\u00a0km), ne fanno una meta facilmente raggiungibile. Lo stagno costituisce un\u2019area di grandissimo interesse naturalistico, poich\u00e9 \u00e8 l\u2019habitat di numerose specie di uccelli e piante palustri.\nStoria.\nIl territorio \u00e8 abitato sin dal periodo nuragico. Fenici e Cartaginesi fecero dell'antica Sulci Tirrenica un importante scalo, divenendo, col tempo, uno scalo permanente grazie alle favorevoli condizioni del porto, situato nell'area dello stagno, pi\u00f9 vasto e profondo di quanto sia attualmente. L'importanza dello scalo \u00e8 confermata dalla presenza di costruzioni difensive, che fanno intuire la necessit\u00e0 di proteggerlo dagli assalti dei nemici. Lo sviluppo dello scalo prosegu\u00ec anche sotto la dominazione romana, che ne fece un'importante base di partenza per le spedizioni contro le continue razzie dei barbaricini delle zone interne e degli invasori arabi.\nDurante l'alto medioevo, l'antica Sulci dovette sicuramente subire un periodo di forte recessione demografica e sociale.\nIl paese medievale faceva parte della curatoria d'Ogliastra, del giudicato di Calari. Nel 1258, con la tripartizione del Giudicato, Girasole entr\u00f2 a far parte del giudicato di Gallura e nel 1288 divenne un possedimento coloniale oltremarino della Repubblica di Pisa. La dominazione pisana sul territorio, fu talmente avversata dagli ogliastrini che, quando nel 1323 la corona d'Aragona inizi\u00f2 la conquista dell'Isola, il castello di Ogliastra gli si arrese aprendo le porte, aiutando anzi l'invasore negli assedi dei castelli di Orosei, \"Terranova\" (l'attuale Olbia) e Quirra, ottenendo in cambio riduzioni nelle tasse doganali e maggiori poteri per il capitano di giustizia della zona. .\nDal 1324 divent\u00f2 quindi una villa del Regno di Sardegna e insieme agli altri paesi dell'Ogliastra venne concesso in feudo al conte di Quirra Berengario Carroz. A causa della guerra tra il Regno di Sardegna e il Regno di Arborea, fra il 1365 e il 1409 con Tortol\u00ec assunse la fisionomia curatoriale arborense. In seguito torn\u00f2 ai Carroz di Quirra. Ultima erede fu Violante, morta nel 1511, che lo lasci\u00f2 ai Centelles, che nel 1604 divennero marchesi di Quirra. Nel 1674, estinti i Centelles, il feudo pass\u00f2 all'erede designato Francesco Pasquale Borgia. Dopo una lunga lite giudiziaria, nel 1726 i Catal\u00e0 ne entrarono in possesso fino al 1801, quando pass\u00f2 agli Osorio de la Cueva. Il paese venne riscattato alla famiglia degli Osorio il 1\u00ba aprile 1840.\nFino a qualche secolo fa a significare l'importanza di Girasole c'erano almeno sei chiese: quella di S. Antonio, di S. Vittoria, di S. Costantino, di S. Sebastiano, di S. Antioco e l'unica ad oggi rimasta in piedi e restaurata di recente della Monserrata. \nToponimo.\nSecondo alcuni storici Girasole corrisponde all'antica Sulci Tirrenica. Dai tempi di Caracalla si fa riferimento a Sulci quale importante stazione della zona orientale della Sardegna. .\nIl toponimo ha avuto numerose modifiche nel corso dei secoli divenendo nel Trecento \"Gerosuli\", nel Cinquecento \"Gelisoi\", e infine dallo studioso Allodio \u00e8 citata con il nome \"Girasol\", anche se nel sardo locale viene chiamata \"Gelisuli\".\nMonumenti e luoghi di interesse.\nArchitetture religiose.\nLa chiesa parrocchiale intitolata alla Madonna del Monserrato, patrona di Girasole, venne edificata in stile gotico-catalano intorno al XV secolo. Presenta una semplice pianta rettangolare ad una sola navata su cui si affacciano le cappelle laterali. L\u2019imponente e asimmetrica facciata di colore bianco ospita nella parte inferiore, compreso fra due massicci pilastri, un modesto portale d\u2019ingresso; nella parte superiore, domina il grande campanile a vela con tre aperture ogivali dotate di campane poste su due livelli differenti, e ornate lateralmente e alla sommit\u00e0 da elementi decorativi cuspidati.\nIl restauro interno ed esterno completato nel 2014 ha portato alla luce su una navata alcuni affreschi di epoca recente mentre altri realizzati oltre 300 anni fa sono emersi sull'altare. \nSiti archeologici.\nScavi archeologici, effettuati nel 1966 nella collina a nord del paese, nell\u2019antico castello di Medusa, hanno portato alla luce resti di costruzioni edilizie a grossi blocchi posati a secco, che ripetono la tipologia edilizia degli edifici punici di Sant'Antioco e che non possono che essere attribuiti ad una costruzione cartaginese, databile tra il IV e il III sec a. C., con ogni probabilit\u00e0 preceduto a sua volta da un edificio fenicio pi\u00f9 arcaico. Numerosi reperti sono stati rinvenuti anche negli anni '80, quando la draga ha bonificato lo stagno, confermando quanto emerso dagli scavi.\nSociet\u00e0.\nLingue e dialetti.\nLa variante del sardo parlata a Girasole \u00e8 il campidanese ogliastrino.\nCultura.\nEventi.\nLe feste pi\u00f9 importanti sono \u201csu Fogoroni\u201d, rito dedicato a S. Antonio Abate che attraversa tutta l\u2019isola e che mescola devozione cristiana ad antiche tradizioni pagane, si svolge a met\u00e0 gennaio con l'accensione di un grosso fal\u00f2, attorno al quale si riunisce tutta la comunit\u00e0 che allietata dalle note tradizionali trascorre la serata assaporando fave con lardo come da tradizione consolidata;\nS. Antioco, festeggiato tradizionalmente due domeniche dopo Pasqua attraverso una sentita processione, balli in piazza e musiche tradizionali a cura del Comitato dedicato;\nAd aprile \u00e8 il momento di Pratzas de Gelisuli, manifestazione legata al circuito Primavera in Ogliastra, Marghine e Baronia, manifestazione in cui gli abitanti aprono le proprie case ai visitatori e che vede articolarsi per le vie del paese un percorso enogastronomico che rievoca antichi sapori. Nell\u2019incontro delle persone che con maestria custodiscono l\u2019arte, gli antichi mestieri e i saperi Girasole richiama migliaia di visitatori, turisti e non, a degustare le specialit\u00e0 del posto e ad assistere a spettacoli musicali, concorsi, mostre ed eventi culturali organizzati dal Comune in collaborazione con la Proloco. Pratzas de Gelisuli nasce dal coinvolgimento diretto della popolazione locale e rappresenta per il territorio il passaggio ad un vero e proprio laboratorio dei luoghi.\nLe espressioni culturali e folcloristiche locali, l\u2019artigianato, l\u2019arte e le tipicit\u00e0 dell\u2019enogastronomia sono il cuore della manifestazione. Le attivit\u00e0 hanno inizio a partire dalle prime ore della giornata del sabato e proseguono fino alla tarda notte della domenica, in cui il territorio si racconta in maniera multi sensoriale attraverso l\u2019esposizione e vendita dei prodotti artigianali, la presentazione degli elementi dell\u2019abbigliamento tradizionale e gli eventi culturali curati da Comune e ProLoco.\nAd agosto ha luogo il Festival internazionale del Folklore, tra le manifestazioni pi\u00f9 attese dell\u2019estate girasolese e ogliastrina, che vede esibirsi gruppi folk locali unitamente a gruppi provenienti da Africa, Sud America, Asia ed est Europa. Chiamati a sfilare in corteo prima dell\u2019esibizione finale nella suggestiva cornice dell\u2019Anfiteatro comunale, i gruppi folk regalano attraverso balli, esibizioni e musica frammenti significativi della propria cultura e tradizione. A completare l\u2019evento non pu\u00f2 mancare la degustazione delle tipicit\u00e0 enogastronimiche del paese.\nA settembre \u00e8 il turno della festa in onore della Monserrata, patrona di Girasole, vissuta attraverso il sentito rito religioso della processione e i festeggiamenti nell\u2019Anfiteatro comunale.\nCucina.\nA luglio \u00e8 possibile degustare durante la Sagra de is culurgionis uno dei piatti tipici locali, che consiste in una pasta fresca chiusa con una cucitura a spiga, ripiena di patate e formaggio pecorino.\nSport.\nCalcio.\nLa pi\u00f9 antica societ\u00e0 calcistica del paese \u00e8 la \"Polisportiva Girasole,\" nata nel 1964. Nel 2015/2016 ha raggiunto un traguardo storico, disputando il campionato sardo di Promozione.\n\u00c8, invece, del 2012 la nascita della \"Polisportiva Birdesu,\" militante nel campionato regionale di Seconda Categoria.\nDi recente formazione anche la societ\u00e0 di atletica leggera \"ASD Tortoli - Girasole,\" organizzatrice della gara podistica estiva \"A curreras\"."}
{"id": "32865", "revid": "121908998", "url": "https://it.wikipedia.org/wiki?curid=32865", "title": "Parrano", "text": "Parrano \u00e8 un comune italiano di 499 abitanti della provincia di Terni in Umbria.\nGeografia fisica.\nIl toponimo ha origini romane, probabilmente dal cognome latino Parra (upupa o civetta) a cui segue il suffisso \"\u2011anus\" (usato per indicare il possesso), e risulta per la prima volta in un documento della fine del XIII secolo, \"A magistro Dominico de Parrano solvente pro presbitero Vitali de Parrano\".\nAppartenente alla Comunit\u00e0 Montana Monte Peglia e Selva di Meana, Parrano si trova su un'altura di oltre , a nord ovest di Terni, a sud ovest di Perugia, e a a nord di Orvieto da cui si raggiunge \u2013 dopo un tratto di autostrada \u2013 con la strada provinciale 52 che si inerpica fino al borgo, da cui si domina la valle del fiume Chiani.\nAlla base del rilievo su cui si trova il borgo si snoda un labirinto di cavit\u00e0 carsiche, le Tane del Diavolo, dove scorrono acque termali che scaturiscono in una pozza a una temperatura di circa 28 gradi. In queste forre sono stati trovati reperti che risalgono all'Et\u00e0 del bronzo. La Tana Minore, la Tana del Rospo Superiore e la Tana del Faggio, o Grotta Grande, sono le cavit\u00e0 pi\u00f9 scandagliate. Nei meandri della Forra vennero scoperti fondi di capanne, ceramiche, vasetti di terracotta, collane e frammenti di ossi animali. Il comune di Parrano \u00e8 lambito anche dal torrente Fersinone.\nStoria.\nSecondo i molti reperti ritrovati, risulta che l'area di Parrano era abitata nell'era del Paleolitico superiore. Il ritrovamento di una statuetta verde scolpita nella steatite, anch'essa risalente al Paleolitico superiore e che rappresenta una figura di donna, assieme alla scoperta di resti animali e di cereali inceneriti, fanno pensare che il luogo sia stato un sito preistorico rivolto alle pratiche religiose. A volte non valorizzati poich\u00e9 non se ne comprese il valore, piatti di rame e urne cinerarie di fattura etrusca furono scoperti nelle terre di Parrano. Tombe di origine etrusca e romana sono state rinvenute attorno a Parrano, e questo fa supporre che i Romani abitassero il territorio. L'ipotesi \u00e8 confermata dal ritrovamento di resti romani durante opere di ristrutturazione degli anni settanta del secolo scorso, e dall'osservazione della pianta del borgo la cui disposizione a scacchiera ricorda l'assetto degli accampamenti romani. Il castello che sorge in cima all'altura venne per la prima volta richiamato in un documento del 1118, attraverso il quale il vescovo di Orvieto Guglielmo investiva Bernardo di Bulgarello del titolo di conte con i privilegi feudali su Parrano.\nL'acquisizione delle terre di Parrano furono il primo passo della famiglia Bulgarelli per la creazione di un territorio che comprendeva anche Monteleone d'Orvieto, Civitella dei Conti, Montegiove. Durante il Medioevo, il feudo che faceva capo a Parrano rimase sempre autonomo dalla citt\u00e0 di Orvieto, conteso fra le famiglie dei Conti di Marsciano e dei Baglioni con l'intromissione a pi\u00f9 riprese del Papato fino al 1816, anno dell'abolizione del feudalesimo.\nMonumenti e luoghi d'interesse.\nIl borgo.\nL'insediamento, di forma allungata, si distende lungo due strade che partono da una piazza centrale e che attraversano un reticolo di viuzze che danno al borgo una fisionomia tipicamente medievale. L'abitato vide nel tempo l'edificazione di una struttura difensiva muraria, sorta nella met\u00e0 del secolo XIV. Nel secolo XVII l'aspetto trecentesco fu in parte alterato da interventi di ristrutturazione a opera di artigiani sotto la direzione di Andrea Selva. Nonostante successive operazioni urbanistiche, le case che formano Parrano sono semplici e lineari, e sono rarissime le costruzioni che hanno la struttura di palazzo.\nIl castello.\nL'edificio del castello domina l'abitato di Parrano, ed \u00e8 stato il nucleo attorno a cui si svilupp\u00f2 il borgo. Costruito in posizione strategica su rovine romane, aveva il ruolo di avvistamento, funzione evidenziata dalle due alte torri merlate a pianta quadrata che sono situate agli estremi della costruzione. Il Castello ha un giardino pensile, le cui mura di sostegno vennero edificate durante una ristrutturazione nel Settecento e che permettono l'ingresso attraverso la Porta Ripa e la Porta Piazza.\nDal momento che Parrano era un feudo di propriet\u00e0 dello stato Pontificio, il castello aveva dei locali che ospitavano il Papa quando questi era di passaggio nella tenuta e un sistema di accesso che permetteva al Papa di raggiungere le stanze a cavallo. Per sua comodit\u00e0, dalla stanza si poteva passare alla cappella di San Biagio che immetteva direttamente nella chiesa di Parrano. Dal 2006 i nuovi proprietari hanno ricavato all'interno della fortezza un albergo e un sistema di sfruttamento delle acque termali.\nLe terme.\nAlle pendici del colle su cui sorge Parrano si trova il parco termale. Nelle prossimit\u00e0 di una struttura di legno che contiene un bar e un locale per i massaggi, due piscine di acqua termale offrono relax e propriet\u00e0 curative. L'acqua \u00e8 infatti consigliata contro i disturbi della digestione e le affezioni al fegato. Il toponimo \u201cTorrente Bagno\u201d testimonia l'impiego originale delle acque, confermandone l'utilizzo."}
{"id": "32866", "revid": "11", "url": "https://it.wikipedia.org/wiki?curid=32866", "title": "Marcus Julius Filippus", "text": ""}
{"id": "32868", "revid": "22416", "url": "https://it.wikipedia.org/wiki?curid=32868", "title": "Irgoli", "text": "Irgoli (\"Irg\u00f3li\" in sardo) \u00e8 un comune italiano di abitanti della provincia di Nuoro in Sardegna.\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di varie testimonianze archeologiche.\nDurante il medioevo appartenne al Giudicato di Gallura e fece parte della curatoria di Orosei. \nNel 1296, con la morte dell'ultimo giudice Nino Visconti, il territorio pass\u00f2 sotto il controllo diretto della repubblica di Pisa, e successivamente, nel 1323, sotto il dominio aragonese. \nIn quell'epoca Irgoli fu incorporata nella baronia di Orosei, feudo regio, di cui condivise le sorti e la storia fino al riscatto avvenuto nel 1839 con la soppressione del sistema feudale.\nDal 1927 al 1946 form\u00f2, con le vicine Galtell\u00ec, Loculi e Onifai, un\u2019unica entit\u00e0 comunale di Irgoli - Galtell\u00ec.\nSociet\u00e0.\nLingue e dialetti.\nLa variante del sardo parlata a Irgoli \u00e8 quella nuorese baroniese."}
{"id": "32870", "revid": "2171644", "url": "https://it.wikipedia.org/wiki?curid=32870", "title": "Polino", "text": "Polino \u00e8 un comune italiano di 217 abitanti della provincia di Terni in Umbria. Posto sull'Appennino Umbro-Marchigiano, fa parte dei comuni della Valnerina.\nGeografia fisica.\nDominato dal Monte Petano il paese possiede, o per meglio dire possedeva, cospicue ricchezze minerarie (marmo, ferro e argento) oggi quasi completamente esaurite o non sfruttabili. \nPolino \u00e8 il pi\u00f9 piccolo comune della provincia di Terni per numero di abitanti (per l'Umbria, per numero di abitanti \u00e8, invece, Poggiodomo, in provincia di Perugia), ed \u00e8 situato a quota 836 metri s.l.m., in uno scenario dominante la valle del torrente Rosciano.\nStoria.\nDi origine medievale, fu roccaforte di vari feudatari e legato al Ducato di Spoleto. A Polino storica \u00e8 stata la presenza di Americo Matteucci, primo cittadino per 47 anni.\nMonumenti e luoghi d'interesse.\nAnticamente il paese era difeso da una doppia cinta muraria e quella pi\u00f9 interna racchiudeva i palazzi signorili.\nLa parte pi\u00f9 antica, posta pi\u00f9 in alto, si sviluppa attorno alla chiesa e a due edifici piuttosto antichi; su tutto domina una rocca del '500 con bastioni di forma cilindrica.\nDa vedere, sulla piazza d'ingresso al paese, una bellissima fontana del Seicento, in stile manieristico, fatta costruire dal marchese Castelli, conte di Collestatte e Torreorsina, governatore perpetuo di Polino, e recentemente ristrutturata.\nI dintorni del paese sono suggestivi: strade panoramiche da dove lo sguardo pu\u00f2 spaziare dai monti Sibillini, al Terminillo, da Monteleone di Spoleto a Greccio.\nL'area di Polino \u00e8 ricchissima di fossili, con rocce appartenenti al periodo che va dal Triassico al Miocene; in passato il paese era famoso per le cave di marmo e i giacimenti di ferro, e per una miniera d'oro, attualmente aperta al pubblico: da qui fu ricavata la moneta conservata in Vaticano che riporta il rilievo di Papa Clemente XIII.\nCultura.\nMusei.\nA Polino \u00e8 possibile visitare il Museo dell'Appennino Umbro, che prevede un percorso didattico-culturale in cui \u00e8 possibile osservare la formazione dell'Appennino Umbro, i fossili rinvenuti, la formazione della vicina Cascata delle Marmore e flora e fauna del territorio."}
{"id": "32871", "revid": "1652635", "url": "https://it.wikipedia.org/wiki?curid=32871", "title": "Jerzu", "text": "Jerzu (\"Jersu\" in sardo) \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nIl territorio comunale di Jerzu \u00e8 situato nella subregione barbaricina dell'Ogliastra e si estende su una superficie prevalentemente collinare, a 427 metri sul livello del mare; la parte meridionale \u00e8 caratterizzata dalla presenza dell'ampia valle del Rio Quirra, che origina in localit\u00e0 \"Genna de Cresia\", per poi dirigere verso sud. L'intera area appare coltivata, specialmente a vigneti, nel fondovalle, a cui si alternano uliveti, specialmente sul fianco destro. Ad est della valle il territorio si fa pi\u00f9 scosceso, trovandosi le pendici del Monte Ferru, la cui punta, in comune di Tertenia, supera gli 800 metri s.l.m.\nA nord di questo massiccio si estende la vallata del Pelau, una ricca campagna coltivata a vigneti e frutteti. Il fiume Pelau qua segna il confine nord con il territorio comunale di Gairo, mentre a monte, lo stesso fiume \u00e8 noto come Rio Pardu. Proprio nella profonda vallata del Rio Pardu, a 450m di altezza, si trova il centro abitato, sormontato dalle magnifiche formazioni dei tacchi dell'Ogliastra, in ottima posizione panoramica. I tacchi che dominano il paese sono chiamati \"Porcu de ludu\" (780\u00a0m) e \"Troiscu\" (849\u00a0m); segue poi verso nord il tormentato profilo del \"Monte Tisiddu\", interamente in comune di Ulassai.\nLa strada provinciale Jerzu-Perdasdefogu attraversa il punto pi\u00f9 panoramico del territorio: la strada si snoda per alcuni Km fra le formazioni dei tacchi, in un paesaggio stepposo e quasi primordiale, fino a passare accanto alla \"Punta Corongiu\", che, con i suoi 1009 metri s.l.m., \u00e8 la punta pi\u00f9 elevata del territorio di Jerzu. Fra i tacchi sorge la chiesa campestre di Sant'Antonio, teatro dell'omonima sagra, una delle feste pi\u00f9 importanti del paese.\nIl comune di Jerzu comprende pure una exclave, in territorio di Quirra, al confine con la Provincia del Sud Sardegna; la frazione occupa parte dell'ampio fondovalle del Rio Quirra, coltivato a vigneti, pi\u00f9 una grande parte a monte, sul versante destro, lungo la stretta e boscosa valle del Rio San Giorgio (Santu Orgiu), che dall'altopiano di Quirra affluisce sul Rio sopra citato.\nAspetti geologici.\nGran parte del territorio di Jerzu presenta una successione di strati sedimentari risalenti al Paleozoico e al Mesozoico. Il monte su cui sorge Jerzu offre uno spaccato dei sedimenti accumulatisi su un lasso di tempo di circa 400 milioni di anni; gli strati pi\u00f9 antichi, situati alla base lungo la parte inferiore della valle del Pardu, presentano alternanze di metarenarie, quarziti e filladi, di datazione a tratti incerta ma tendenzialmente attribuite al periodo compreso fra l'inizio dell'Ordoviciano e l'inizio del Carbonifero, risalendo verso gli strati superiori, fino alla base dei tacchi. I grandi torrioni sovrastanti, denominati \"tacchi\", sono composti da depositi carbonatici (dolomie) risalenti al Giurassico medio.\nLa valle del Pardu segue la traccia di una faglia post-ercinica che tende poi a proseguire in direzione del Rio Quirra, verso sud, attraversando il passo di \"Genn'e\u00a0Cresia\". I rilievi situati sulla parte opposta della valle, comprendenti le cime di \"Pitz'e monti\" e \"Is Paganus\", presentano alla base rocce ignee intrusive come le tonaliti, cui si sovrappongono gli strati a metarenarie caratteristici del versante montano dove sorge il paese. Pi\u00f9 a sud si trova invece parte della formazione del \"Monte Ferru\" di Tertenia, costituito alla base da leucograniti e alla sommit\u00e0 da rocce vulcaniche risalenti al Carbonifero e al Permiano, come la riolite e l'andesite.\nProblematiche ambientali.\nDue sono le piaghe che gravano sul territorio comunale di Jerzu.\nIl fattore pi\u00f9 grave, come del resto un po' in tutta l'isola, \u00e8 quello degli incendi. Finora, le aree sopra i tacchi sono miracolosamente scampate alle devastazioni dei piromani, ma diversi focolai arrecano ogni anno notevoli danni alle coltivazioni e ai vigneti. In particolare, si pu\u00f2 citare l'immenso rogo dell'agosto 2004, quando un'area di oltre 500 ettari venne percorsa da un incendio che ridusse in cenere l'intera zona di \"Pitz'e Monti\", \"Is Paganus\" e parte delle colline di Pelau. Nonostante gli sforzi dei Vigili del Fuoco, le fiamme imperversarono sulla zona per due giorni, sospinte da un forte vento di scirocco.\nIl secondo fattore riguarda il rischio di dissesto idrogeologico. L'area in cui sorge in paese \u00e8 composta da scisti, i quali, a seguito di interventi pesanti di smembramento, scivolano su s\u00e9 stessi durante la stagione delle piogge. Nel 1951, una grande alluvione distrusse i vicini centri di Osini e Gairo, . Negli anni successivi, i canali naturali vennero colmati o deviati, e diverse unit\u00e0 abitative vennero costruite in aree a forte rischio: in particolare, il settore di \"Cort'e porcus\", a nord del vecchio centro, risente di queste problematiche, e quasi ogni anno si verificano dei piccoli smottamenti.\nNel 2003 iniziarono i lavori di ammodernamento sulla provinciale che collega Jerzu alla localit\u00e0 \"Genn'e cresia\" e alla Statale 125: il progetto prevedeva l'allargamento della strada e l'\"appiattimento\" di molti tornanti. Il risultato fu tuttavia il crearsi di una nuova area a rischio, che mai prima di allora aveva conosciuto il dissesto idrogeologico: la strada, ormai completata, \u00e8 fortemente instabile, e necessita di continui interventi dopo ogni temporale; i proprietari dei terreni a monte della strada, ogni anno subiscono notevoli danni a causa delle frane; interi orti e vigneti vengono continuamente consumati dagli smottamenti.\nStoria.\nOrigini.\nL'area dove sorge l'attuale centro abitato era frequentata fin dal periodo nuragico: diverse testimonianze si ritrovano soprattutto in localit\u00e0 \"Sa domu de s'Orcu\", dove, sulle pendici della montagna, in posizione difensiva e strategica, sorge l'omonimo nuraghe. Testimonianze di insediamenti nuragici si ritrovano inoltre sulla cima del \"Monte Corongiu\", il tacco pi\u00f9 alto dell'attuale territorio di Jerzu. Si sa per certo che l'area fu uno degli estremi avamposti dei Romani, i quali da sempre ebbero serie difficolt\u00e0 ad assoggettare le trib\u00f9 barbariensi dell'interno.\nIl Medioevo.\nAppartenne al giudicato di Cagliari e fece parte della curatoria dell'Ogliastra, della quale fu capoluogo prima di Lanusei. \nIl nome \"Jerzu\", nella sua forma pi\u00f9 antica di \"Jerzzu\", compare per la prima volta in un atto notarile del 1130, nel quale si afferma che un tale \"Arzocu De Lacon\" dona alla chiesa di Santa Maria di Lotzorai tutti i beni materiali del territorio di Jerzu, comprese le vigne e tutti i suoi servi. Alcuni passi all'interno dell'atto hanno aperto numerose questioni storiche e fatto avanzare, primo fra tutti, il dubbio circa la reale posizione originaria del paese: si afferma nel documento che Jerzu \u00e8 compreso nella trigonia di Barbaria, assieme a Girasole, Tortol\u00ec e Bari Sardo; per il fatto che tutti questi centri sorgano a pochi chilometri dal mare, alcuni studiosi hanno avanzato l'ipotesi che l'insediamento originario di Jerzu non si trovasse in posizione attuale, bens\u00ec anch'esso a breve distanza dalla costa, molto probabilmente nei pressi dell'attuale area di \"Pelau Mannu\" (che, per altro, \u00e8 sempre appartenuta al territorio di Jerzu), e che, successivamente, a seguito delle scorrerie Pisane durante la lotta tra i Giudicati, sia stato trasferito a monte. Questa ipotesi potrebbe essere avallata dal fatto che in altri atti del XIV secolo il paese venga citato col nome di \"Jerzu de montibus\", come se venisse contrapposto ad un altro Jerzu, situato a valle. A sostegno della tesi opposta, ossia quella della presenza del paese nella stessa sede fin dal principio, vengono citati i nomi di altri paesi appellati storicamente con la locuzione \"de montibus\", in cui non vi possono essere dubbi circa la loro posizione sempre arroccata fra le montagne.\nAlla caduta del giudicato di Cagliari (1258) pass\u00f2 sotto il dominio dei pisani, e successivamente (1324) degli aragonesi, che lo incorporarono nella contea di Quirra, formatasi nel 1363 e data in feudo dal Re d'Aragona Pietro IV \"il cerimonioso\" a Berengario Carroz. Nel 1603 la contea fu trasformata in marchesato e data in feudo ai Centelles e successivamente agli Osorio de la Cueva, ai quali fu riscattato nel 1839 con la soppressione del sistema feudale.\nAppare comunque evidente fin dal principio il forte legame tra la comunit\u00e0 di Jerzu e la coltivazione della vite, dal momento che all'interno dell'atto del 1130 si parla di una donazione di vigne.\nNel 1550, si evince attraverso i dati anagrafici parrocchiali che Jerzu contava 110 nuclei familiari, equivalenti a circa 450 abitanti. Successivamente, il decorso demografico appare legato fortemente alla produzione agricola e, in particolare, viticola: ad annate produttive corrisponde un aumento di popolazione, ad annate poco fertili un brusco arresto e decremento.\nLa produzione e l'esportazione del Cannonau.\nAttorno al XVI secolo, prosperarono le cosiddette \"Vie del vino\", ossia le principali direttrici di esportazione del pi\u00f9 tipico dei prodotti locali: il \"Cannonau di Jerzu\". Tali vie erano la \"Via del Nuorese\" e la \"Via del Sarrabus\"; quest'ultima faceva tappa nella localit\u00e0 marittima di Colostrai (in comune di Muravera), dove il vino veniva poi imbarcato nei velieri che vi sostavano, diretti verso il porto di Genova, da dove prendeva infine diverse vie continentali, giungendo fin nelle terre tedesche.\nSul finire del XVIII secolo, si apr\u00ec un contenzioso tra il territorio del Sarrabus e il comune di Jerzu, i cui commercianti si sarebbero visti costretti a pagare una tassa di transito in territorio \"sarrabese\". Gli Jerzesi riuscirono ad evitare la tassa appellandosi ad antichi codicilli.\nGli anni successivi videro gli Jerzesi costantemente impegnati nella promozione di una via di comunicazione alternativa al Sarrabus, per poter giungere a Cagliari attraverso il Sarcidano e la Trexenta. Nel 1870 Nicol\u00f2 Businco, jerzese di nascita, lott\u00f2 per la creazione di una linea ferroviaria che collegasse l'Ogliastra a Cagliari: nel 1893, dopo lunghi dibattiti e controversie, nacque la tanto ambita linea ferroviaria Cagliari-Arbatax, con una diramazione che da Gairo Taquisara giungeva dritta nella stazione alle porte di Jerzu. Fu un trionfo che segn\u00f2 un decollo economico di tutta la comunit\u00e0 (a titolo d'esempio, basterebbe pensare che i commercianti di Jerzu, abituati a raggiungere Cagliari in ben 10 giorni, si ritrovarono improvvisamente il capoluogo sardo a sole 9 ore di viaggio).\nA breve per\u00f2, una gravissima epidemia di fillossera colp\u00ec l'intera Sardegna, e a pagarne le conseguenze fu in particolare la comunit\u00e0 di Jerzu: la pregiatissima variet\u00e0 del Cannonau rischi\u00f2 in quel periodo la totale estinzione, ma fortunatamente si riusc\u00ec a salvarne alcuni ceppi, innestandoli su dei portainnesti americani, geneticamente resistenti alla filossera. La variet\u00e0 del Cannonau era salva, tuttavia, molti Jerzesi si videro costretti ad emigrare, in particolare verso le Americhe.\nNei primi decenni del XX secolo nacque l'idea di una produzione del vino a livello industriale e organizzato; quest'idea port\u00f2 alla realizzazione, negli anni 1950, della comunit\u00e0 Antichi Poderi di Jerzu e alla fondazione della Cantina Sociale, che raccoglie l'uva dei contadini Jerzesi e non solo, producendo un vino oggi apprezzato a livello internazionale.\nLa strage di san Sebastiano.\nLa strage di san Sebastiano prende il nome dal triste fatto di cronaca nera accaduto il 21 gennaio del 1925, quando dei banditi mascherati approfittando del giorno in cui uscivano per la prima volta le maschere carnevalesche, entrarono nell'abitazione di Giovanni Boi di Jerzu in localit\u00e0 \"funtana e susu\", allora unica casa costruita oltre il fiume, e ne sterminarono la famiglia, composta da otto persone lui compreso. Questo fatto suscit\u00f2 scalpore nazionale tanto da costringere il duce Benito Mussolini ad abolire diverse feste e carnevali della zona ogliastrina prima e dell'intera Sardegna dopo. Di questo triste fatto venne implicato anche il bandito Samuele Stochino di Arzana ma poi venne completamente scartata ogni possibile relazione con i fatti, e dopo alcuni giorni vennero arrestati due giovani di Jerzu. La causa che port\u00f2 alla strage fu collegata ad questioni di rapine e ad mancate restituzioni di denaro da parte del Boi. Jerzu essendo un paese ricco di notai e di imprenditori, era gi\u00e0 da tempo mirino di briganti e luogo in cui era frequente la pratica delle grassazioni e delle bardane, spesso effettuate non solo da jerzesi ma da latitanti di paesi vicini come Ulassai e Gairo.\nSimboli.\nLo stemma del comune di Jerzu \u00e8 stato concesso con decreto del presidente della Repubblica del 3 novembre 2010.\nMonumenti e luoghi d'interesse.\nSorgenti naturali.\nNumerose sorgenti hanno favorito, tutt'intorno al centro abitato, lo sviluppo di un gran numero di orti: in particolare, vanno citate le sorgenti di \"Bau 'e munsa\", nei pressi della Cantina Sociale, tuttora tra le pi\u00f9 ricche, la \"Madonnina\", a poca distanza dal cimitero, e il complesso di \"Funtanedda\", nella parte alta del paese. L'acqua di queste fonti \u00e8 potabile.\nDove ora sorge l'hotel, in localit\u00e0 \"Funtana 'e susu\", vi era il \"lavatoio\"; adesso, l'acqua \u00e8 stata incanalata per far spazio ad una piazza, e riprende a sgorgare sotto l'area di recente \"urbanizzazione\" di \"Su Forreddu\".\nVa citata inoltre la sorgente di \"Salemoni\", lungo la provinciale che collega Jerzu alla Statale 125.\nItinerari.\nIl paese si sviluppa in uno particolare abbraccio dei tacchi, in un percorso attrezzato per la pratica sportiva del \"Free Climbing\".\nAlcuni percorsi possono rivelarsi interessanti sotto l'aspetto naturalistico e geologico, E sono percorribili anche grazie all'ausilio professionale di alcune cooperative turistiche locali che offrono la possibilit\u00e0 di fare delle indimenticabili escursioni a piedi, in mountain bike e coi quad.\nDal paese a Sant'Antonio.\nDal centro del paese, (localit\u00e0 chiamata \"Regaliu\", forse da \"Riu de Arrial\u00eca\", il Torrente della Discordia) una strada con fondo in cemento risale ripida il costone della montagna, incrociando la circonvallazione del paese; la strada prosegue entrando e uscendo da un bosco di lecci ai quali, in epoca recente, sono stati affiancati dei pini. A monte, la strada si ricollega con la provinciale Jerzu-Perdasdefogu, la quale, giunta al valico sotto il tacco di \"Porcu 'e ludu\", prosegue sul fianco opposto al paese.\nQua inizia il tratto pi\u00f9 suggestivo: a destra della strada, i tacchi del complesso del \"Lumburau\" dominano la vallata alta del Rio Flumineddu, mentre a sinistra, si succedono i tacchi di \"Mamuttara\"; in lontatanza, verso nord, il tormentato profilo dei tacchi di \"Tisiddu\", \"Su \u00c0ccara\" e di Osini. Durante i mesi piovosi la strada diventa uno dei punti pi\u00f9 interessanti per l'osservazione della cascata di Lequarci, in territorio comunale di Ulassai. La flora lungo tutto il percorso montano \u00e8 caratterizzata dalla presenza dei cisti, elicrisi e timi, che durante la primavera sprigionano i loro profumi. Al termine di un grande rettilineo, una deviazione a sinistra permette di raggiungere la localit\u00e0 campestre di Sant'Antonio, adagiata su un piccolo pianoro ai piedi dell'omonimo tacco. L'intero percorso viene seguito a piedi durante la festa di Sant'Antonio, quando dalla chiesa di San Sebastiano a \"Cuccureddu\", nella parte alta del paese, il simulacro del santo viene portato in processione fino alla chiesetta a Sant'Antonio.\nSotto i tacchi.\nLa strada provinciale Jerzu-Perdasdefogu ha origine nei pressi della vecchia stazioncina ferroviaria, al confine fra i comuni di Jerzu e Ulassai (pi\u00f9 vicino a quest'ultimo); i suoi primi chilometri si snodano ai piedi dell'imponente mole del Monte Tisiddu, le cui cime ondulate sono ricoperte da una fitta foresta di lecci. Un sentiero caratterizzato dalla presenza di innumerevoli gradini risale lungo i crepacci del tacco, arrivando fino alla cima del \"Bruncu Matzeu\", in territorio di Ulassai.\nLasciato alle spalle il Tisiddu, la cresta della montagna si abbassa, avvicinandosi notevolmente alla strada: in questo valico, chiamato \"Bau Arena\", una strada sterrata permette di scollinare, regalando un'ampia visuale sulla valle alta del Rio Flumineddu, fino ai grandi terrazzamenti di Esterzili; questo passaggio \u00e8 bruscamente interrotto dalla massiccia mole del Monte \"Troiscu\", il tacco che domina pi\u00f9 di tutti l'abitato di Jerzu, seguito dal grande complesso del \"Lumburau\", la cui punta pi\u00f9 orientale, nota come \"Porcu 'e ludu\" (letteralmente \"Maiale di fango\") si sporge col suo profilo arrotondato sulla valle del Pardu.\nSociet\u00e0.\nLingue e dialetti.\nLa variante del sardo parlata a Jerzu \u00e8 il barbaricino d'Ogliastra.\nSanit\u00e0.\nIl paese \u00e8 sede di un poliambulatorio e della clinica privata \"Istituto Ortopedico Mario Tommasini\", fondato dall'ulassese Giovanni Lai nel 1951, dei cui servizi beneficiano anche gli abitanti dei centri vicini.\nCultura.\nIstruzione.\nJerzu \u00e8 un importante centro culturale e scolastico nel territorio ogliastrino fornito di un'ampia biblioteca comunale con internet point, oltre alle scuole materne, elementari e medie, va segnalato il fatto che il suo liceo scientifico fu il primo ad essere fondato nell'antica provincia di Nuoro. Nel paese \u00e8 presente pure un istituto tecnico commerciale; entrambe le scuole intercettano la quasi totalit\u00e0 del flusso studentesco dell'Ogliastra del sud.\nMusei.\nIl paese ospita un ricco Museo Parrocchiale con reperti dal 1500 ai primi del 1900, tra ostensori, abiti talari, breviari e liturgie in uso all'epoca. \nEventi.\nJerzu, citt\u00e0 del vino, citt\u00e0 delle delizie, citt\u00e0 dei tacchi ma anche citt\u00e0 del teatro e del folklore.\nLe principali festivit\u00e0 si svolgono in periodo estivo:\nGeografia antropica.\nIl territorio comunale comprende anche l'isola amministrativa di \"Contissa\", avente una superficie di 18,92\u00a0km\u00b2.\nEconomia.\nIl comune da sempre \u00e8 legato alla tradizione vitivinicola.\nInfrastrutture e trasporti.\nIl comune di Jerzu \u00e8 servito da diverse tratte di autobus dell'ARST: l'azienda di trasporto regionale effettua collegamenti giornalieri con la citt\u00e0 di Cagliari, seguendo il vecchio tracciato della Statale 125, e con gli altri centri dell'Ogliastra, in particolare Lanusei e Tortol\u00ec. Altre corse giornaliere per Cagliari passano attraverso i centri di Perdasdefogu e Ballao, organizzando un servizio capillare di collegamento fra quasi tutti i centri abitati dell'Ogliastra e, durante i mesi estivi, collegando il paese alla Marina di Cardedu, in particolare con la spiaggia di Museddu, da sempre localit\u00e0 balneare degli jerzesi."}
{"id": "32872", "revid": "416175", "url": "https://it.wikipedia.org/wiki?curid=32872", "title": "Porano", "text": "Porano \u00e8 un comune italiano di abitanti della provincia di Terni in Umbria.\nGeografia fisica.\nPorano fa parte della Comunit\u00e0 Montana Monte Peglia e Selva di Meana.\nStoria.\nPaese circondato da mura medievali, possiede una chiesa parrocchiale con alcuni affreschi di grande valore artistico, fra cui un\"'Annunciazione\" del XV secolo e un'acquasantiera di marmo degli inizi del Seicento. Nel centro storico furono edificati, agli inizi dell'et\u00e0 moderna, (XVI secolo) alcuni pregevoli edifici residenziali.\nIn particolare, Villa del Corgnolo (detta anche del Cornaro o Corniolo) si trova immersa in uno dei parchi storici di maggiore rilievo dell'Umbria. A partire da un preesistente impianto di monastero medievale, la nobile famiglia orvietana dei Gualterio, nel 1706, trasform\u00f2 la propriet\u00e0 in sede di villeggiatura estiva di prelati. Per questo la villa fu anche denominata \u2018villa dei sette cardinali\u2019 e tutt'oggi conserva uno spazio esterno denominato \u2018rotonda dei cardinali\u2019.\nUna lapide presente sulla facciata posteriore testimonia che nella villa, in virt\u00f9 degli stretti legami che il cardinale Filippo Antonio Gualterio intratteneva con la casa reale britannica, i Gualterio ospitarono nel giugno del 1723 Giacomo III d'Inghilterra. Pi\u00f9 tardi, nell'Ottocento, fu ospite anche la principessa di Savoia. Ci\u00f2, insieme a quanto si pu\u00f2 desumere dai lunghi inventari degli arredi redatti nel 1741, che rilevavano la presenza di ricche mobilie, statue e biblioteche, suggerisce quale grande splendore dovette conoscere questo elegante luogo di svago. Nel 1874, il senatore Filippo Antonio Gualterio, discendente dell'omonimo cardinale ed esponente di primo piano del Risorgimento, oltre che ministro del Regno d'Italia, fu costretto a vendere la propriet\u00e0 a causa delle grandi spese sostenute per fini politici.\nLa villa, in seguito all'acquisto da parte della famiglia Viti Mariani, mut\u00f2 la denominazione in Villa Paolina, dal nome della nuova proprietaria Paolina Viti. La villa \u00e8 oggi sede dell'Istituto di biologia agro-ambientale e forestale del Consiglio Nazionale delle Ricerche.\nIl paese \u00e8 noto perch\u00e9 qui risiede da diversi anni la scrittrice Susanna Tamaro."}
{"id": "32873", "revid": "11", "url": "https://it.wikipedia.org/wiki?curid=32873", "title": "Marcus Julius Philippus", "text": ""}
{"id": "32874", "revid": "125300888", "url": "https://it.wikipedia.org/wiki?curid=32874", "title": "San Gemini", "text": "San Gemini \u00e8 un comune italiano di abitanti della provincia di Terni in Umbria.\nStoria.\nLe origini di Casventum\nLa prima menzione di San Gemini risale al 1036 e viene riportata nell'atto di fondazione dell'Abbazia di San Nicol\u00f2. Nel VII e VIII secolo i comprensori di Terni e Narni si ritrovarono contesi tra longobardi e bizantini fino a quando il territorio non venne interessato dalla costituzione del Corridoio Bizantino, la stretta fascia di terra che univa Roma a Ravenna lungo le antiche strade romane della Via Flaminia e della Via Amerina. Fu proprio all'interno del Corridoio Bizantino che tra l'817 e il 962 inizi\u00f2 a costituirsi il territorio di quello che sarebbe poi stato il libero comune di San Gemini.\nIl territorio venne evangelizzato tra il VII e l'VIII secolo dal monaco Yemin, oggi San Gemine. Le informazioni sulla vita del santo non sono molte: di lui sappiamo che era figlio di Miliziano, un generale siriano che insieme alla moglie Balia si convert\u00ec al cristianesimo. A causa della sua conversione venne fatto prigioniero, ma riusc\u00ec a liberarsi e a fuggire via mare dalla Siria fino a raggiungere Fano. Da qui inizi\u00f2 il suo pellegrinaggio che lo condurr\u00e0 oltre a Casventum a Ferento, in provincia di Viterbo, dove morir\u00e0 nell'815.\nSul finire dell'VIII secolo il municipio romano di Casventum venne distrutto dalle scorrerie saracene e ci\u00f2, in concomitanza con l'instaurazione del Feudalesimo, rese precarie le condizioni di vita degli abitanti.\nNei secoli X e XI San Gemini appartenne al contado del comune di Narni, ma gi\u00e0 nel secolo precedente intraprese un processo di affrancamento che lo condusse di l\u00ec a breve a divenire libero comune. Un ruolo molto importante nella gestione della vita civile ed economica di San Gemini rivest\u00ec l'Abazia di San Nicol\u00f2 cui venne affidata la sorveglianza dei confini con il contado di Narni, mentre i rapporti feudali con i servi della gleba e i contadini dovevano essere regolati con il comune di Todi. Narni controllava San Gemini in modo tale da scongiurare una probabile espansione del comune di Todi ai suoi danni, che invece manteneva il controllo sulla vicina Montecastrilli. Nel 1119 San Gemini figura ancora come gastaldato del comune di Narni.\nNel 1198 venne eletto papa Innocenzo III deciso a sfidare il potere che il Sacro Romano Impero deteneva in Umbria. Protetti dal papa i comuni umbri iniziarono ad accrescere sempre pi\u00f9 la propria autonomia politica ed economica dall'Impero e l'atto formale della conquista dell'autonomia politica da parte di San Gemini si fa risalire al privilegio di esenzione dal pagamento delle terre imperiali concesso dal papa il 27 agosto 1198, come riporta un'epigrafe posta sulla chiesa di San Giovanni Battista. Innocenzo III cerc\u00f2 di smantellare definitivamente il Ducato di Spoleto e nel 1208 minacci\u00f2 di togliere a Narni la Cattedra episcopale. Narni cerc\u00f2 di sfidare il pontefice ma dovette arrendersi quando giunse allo scontro militare con Amelia, Todi e Terni. La diocesi di Terni venne cos\u00ec restaurata a spese di quella di Narni. Nel 1234 papa Gregorio IX proib\u00ec l'alienazione di beni patrimoniali ecclesiastici da parte dell'Impero e quindi anche di qualsiasi forma di autonomia concessa a San Gemini. L'affrancamento dal comune di Narni poteva dirsi compiuto.\nLibero comune\nProprio in questo anno ha inizio la costituzione del libero comune di San Gemini posto sotto la protezione di papa Onorio III sia riguardo ai tentativi di assoggettamento da parte dei comuni limitrofi, sia relativamente ai tentativi di saccheggio dell'imperatore. Il comune venne costituito insieme a quelli di Otricoli, Miranda e Stroncone, sempre al fine di indebolire Narni.\nIniziarono a svilupparsi nel paese le tipiche istituzioni comunali: venne nominato un podest\u00e0 coadiuvato dagli otto priori che risiedevano nel Palazzo Pretorio (oggi Palazzo Vecchio), vennero istituite le corporazioni e i cittadini si schierarono tra le due fazioni rivali dei guelfi e dei ghibellini. Il comune di San Gemini riusc\u00ec con grandi sforzi economici e militari a mantenere l'autonomia per ben tre secoli considerandosi suddito soltanto alla Chiesa. Venne inoltre edificata la cerchia delle mura, rimasta integra fino al 23 maggio 1553 quando gli atti comunali delle riformanze autorizzarono i cittadini a prelevare grossi blocchi dalle mura presso il Poggiame. Tali operazioni vennero anche autorizzate da un breve di Papa Niccol\u00f2 V del 1455. Sempre nel XVI secolo papa Urbano IV e poi Papa Giovanni XXII fecero edificare a San Gemini una rocca oggi scomparsa. Anche il numero delle porte cittadine era superiore ad oggi: si apprende l'esistenza nel 1402 di altre tre porte rispetto a quelle superstiti giunte fino a noi tra le quali Porta Sant'Egidio, Porta San Nicol\u00f2 e Porta Nuova.\nPer favorire lo sviluppo delle arti e delle corporazioni il comune favor\u00ec l'immigrazione di artisti garantendo a questi l'esenzione dalle tasse per almeno cinque anni. Non si hanno molte informazioni sulle condizioni di vita di mercanti e artigiani: la principale fonte di sostentamento per le famiglie dentro le mura rimaneva il raccolto stagionale nelle campagne. L'agricoltura era regolata dalle rigide norme degli statuti comunali che riguardavano in particolare la coltura della vite e dell'ulivo. I rifugiati politici che erano stati esiliati dai comuni limitrofi a causa delle lotte tra fazioni rivali venivano ospitati a San Gemini e fatti appartenere alla classe politica dei Fuoriusciti. Spesso le citt\u00e0 stipulavano alleanze con il comune di provenienza dei Fuoriusciti contro il comune che li aveva esiliati: in quest'ottica si pu\u00f2 leggere l'alleanza di San Gemini con Perugia in funzione anti-tuderte, stipulata nel 1381. I mercanti perugini che erano stati esiliati da Todi vennero ospitati come Fuoriusciti a San Gemini. Alla fine del XV secolo esistevano a San Gemini quattro parrocchie: San Giovanni, San Gemine, San Nicol\u00f2 e Sant'Egidio. Della chiesa di Sant'Egidio si attesta l'esistenza sin dal 1275.\nNegli ultimi anni del XIV secolo si nota uno spostamento della centralit\u00e0 del monachesimo benedettino a San Gemini: infatti se negli anni precedenti l'ordine aveva avuto nell'Abazia di San Nicol\u00f2 la sua chiesa madre, questa venne perse progressivamente importanza in favore del duomo di San Gemine. L'esistenza del duomo dedicato a San Gemine \u00e8 documentata solo a partire dal XII secolo nonostante si ritenga che la chiesa abbia avuto origine almeno due secoli prima. Il monachesimo benedettino si diffuse a San Gemini sia ad opera degli ordini maschili che degli ordini femminili: mentre la comunit\u00e0 monastica maschile ricopr\u00ec un ruolo importante nella fondazione del duomo di San Gemini, la comunit\u00e0 monastica femminile si divise nei due rami principali dedicati l'uno a Santa Maria Maddalena risiedente nell'omonimo convento ancora oggi esistente, l'altro dedicato a Sant'Agnese e oggi scomparso.\nNel XIII secolo vennero inoltre costituiti gli ordini dei Frati Minori e i Francescani si insediarono a San Gemini. A differenza di molti luoghi italiani nei quali il passaggio di San Francesco \u00e8 avvolto nella leggenda, San Gemini dispone di un'esplicita testimonianza del passaggio del Santo riportata da Tommaso da Celano, primo biografo del Santo di Assisi. Tommaso ci informa che San Francesco, di passaggio a San Gemini, comp\u00ec un miracolo liberando una donna dal demonio. Dopo il passaggio del santo di Assisi i francescani godettero di grande ammirazione da parte dei sangeminesi. Inoltre dei cinque protomartiri francescani inviati in Marocco da San Francesco nel 1219 avrebbe fatto parte anche Pietro da San Gemini, oggi raffigurato in un dipinto all'interno della Chiesa di San Francesco. Il Conte Capitoni e il comune si servirono dei Francescani per la sorveglianza delle mura difensive. Oltre ai Francescani nel 1346 s'insediarono a San Gemini anche i Monaci Agostiniani che risiedettero presso il Monastero di San Giovanni. Vennero quindi a costituirsi quattro monasteri tra i quali San Francesco, San Gemine, San Giovanni e Santa Maria Maddalena, tutti posti a sorveglianza delle mura comunali per soddisfare le esigenze difensive del borgo e rappresentare l'unit\u00e0 politica e territoriale della comunit\u00e0.\nI principali organi politici del comune erano: 1) il Consiglio Generale con poteri legislativi composto da quaranta consiglieri, 2) gli otto priori che rappresentavano il potere esecutivo e duravano in carica due mesi, 3) il Podest\u00e0, con potere giudiziario e avente la responsabilit\u00e0 del mantenimento dell'ordine pubblico. Il Podest\u00e0 veniva eletto per un periodo di sei mesi e la sua scelta era una prerogativa simbolo delle libert\u00e0 comunali. Al Podest\u00e0 era consentito concedere San Gemini ad una Signoria solo su espresso consenso del Consiglio Generale. Il Podest\u00e0 aveva l'obbligo, una volta insediato, di consegnare un palio del valore di due fiorini all'abate si San Nicol\u00f2. 4) Il Camerario era infine l'organo addetto alla gestione delle finanze del comune, che amministrava le entrate sotto la diretta sorveglianza dei priori e rimaneva in carica due mesi. La riscossione delle entrate comunali avveniva attraverso un complicato sistema di tassazione adottato per censo.\nTra il 1239 e il 1240 San Gemini venne invasa dalle truppe imperiali di Federico II di Svevia a causa della rottura dei rapporti tra l'imperatore e Papa Gregorio IX. Dopo la sconfitta della Lega Guelfa nella Battaglia di Spello del marzo 1246, le truppe imperiali avrebbero conquistato anche l'Umbria se l'imperatore non fosse stato costretto a tornare in Lombardia a causa delle continue ribellioni. Dopo la ritirata di Federico II le truppe guelfe del Cardinale Capocci riportarono San Gemini sotto il controllo dello Stato Pontificio. Le Terre Arnolfe passarono sotto la giurisdizione di Spoleto, che a sua volta le riconsegn\u00f2 al controllo papale nel 1262. Nello stesso anno Narni e Spoleto giunsero allo scontro militare e questa occasione consent\u00ec a San Gemini di consolidare ancor pi\u00f9 la sua indipendenza da Narni. Il podest\u00e0 di Narni venne obbligato a presentarsi a Viterbo dinanzi alla corte di papa Urbano IV pena la perdita del controllo formale su San Gemini. Dopo il rifiuto di Narni di sottostare agli ordini pontifici, Urbano IV scomunic\u00f2 il comune di Narni ed emise la bolla \"De Studio Providentie\" obbligando Narni a rispettare l'indipendenza del comune di San Gemini sia dal vescovo di Narni che dal comune. Nonostante ci\u00f2 le operazioni di conquista di Narni ai danni dei sangeminesi non cessarono, e per risolvere la situazione il 4 agosto 1263 il papa ordin\u00f2 al maestro Elia da Beauvais di recarsi a San Gemini nell'intento di individuare il punto pi\u00f9 elevato della cittadina ed edificarvi una rocca a scopo difensivo. Dopo la costruzione della rocca Narni desistette dai nuovi tentativi di conquista e stipul\u00f2 accordi di cooperazione con San Gemini, secondo i quali Narni avrebbe fornito a San Gemini contingenti armati se richiesti, mentre San Gemini torn\u00f2 a far parte della diocesi di Narni seppur come comune indipendente.\nL'indipendenza del comune di San Gemini aveva prodotto grande ammirazione da parte dei comuni limitrofi e comport\u00f2 la diffusione in altri territori del culto di San Gemine. La sera della vigilia della festa di San Gemine ogni famiglia portava in processione il cero acceso alla chiesa di San Gemine come tributo al santo, evento ricordato tutt'oggi durante la festa padronale attraverso la cerimonia della Pesatura dei Ceri. Nel 1287 Todi cadde sotto il dominio della fazione ghibellina e inizi\u00f2 una nuova guerra contro Narni e San Gemini di parte guelfa. Tuttavia San Gemini rimase neutrale nella contesa per ordine del papa Niccol\u00f2 IV. Nel 1310 l'imperatore Enrico VII scese in Italia per assoggettare all'Impero i comuni italiani sempre pi\u00f9 autonomi: Todi, Narni, Amelia e San Gemini si schierarono con i ghibellini. Questa alleanza concesse a Todi l'occasione di sottomettere San Gemini, occasione ancor maggiore quando nel 1316 Poggio Azzuano si ribell\u00f2 al dominio delle Terre Arnolfe invocando la protezione di Todi. Il 22 novembre 1324 Todi invi\u00f2 un ultimatum a San Gemini intimandogli di abbandonare Poggio Azzuano e di li a poco, forte dell'alleanza nel frattempo stipulata con Ludovico il Bavaro sceso in Italia, si impossess\u00f2 del comune allargando il suo contado.\nTodi impose a San Gemini l'elezione di un podest\u00e0 esterno e nel luglio 1329 venne eletto alla carica Francesco di Berardo. Tuttavia ancora una volta il pontefice and\u00f2 in soccorso a San Gemini e nel 1352 riusc\u00ec nell'intento di portare a conclusione l'edificazione delle mura medievali oggi conservate per lunghi tratti. Nel 1345 Todi riconquist\u00f2 San Gemini e ne allent\u00f2 la presa solo in seguito alla deposizione di Ludovico il Bavaro nel 1348 e all'indebolimento della fazione ghibellina.\nNell'ottobre 1353 giunse in Umbria il cardinale Egidio Albornoz cui il papa affid\u00f2 il compito di riconquistare le terre umbre e riportarle sotto il dominio della Chiesa. Nel 1354 San Gemini aiut\u00f2 il Cardinale Albornoz alla sottomissione militare di Terni e Narni, e il 19 giugno 1381 San Gemini stipul\u00f2 un importante Trattato di Cooperazione con Perugia. Il Trattato stabil\u00ec, tra le altre cose, il pagamento di 80 fiorini d'oro al comune di Perugia nel giorno di Sant'Ercolano a fronte dell'assistenza militare garantita da Perugia a San Gemini. Il piccolo comune accett\u00f2 inoltre la presenza per sei mesi del podest\u00e0 perugino Vico di Ercolano di Porta Sole. Anche se molto costosa per le finanze del comune l'alleanza con Perugia si dimostr\u00f2 vantaggiosa per San Gemini, in quanto il comune riusc\u00ec a mantenere la sua indipendenza.\nNel 1410 il re di Napoli Ladislao I si affacci\u00f2 alle porte dell'Umbria e riusc\u00ec a sottomettere San Gemini. Con la morte del re avvenuta nel 1414, il comune riconquist\u00f2 la libert\u00e0 di scegliersi il podest\u00e0. Nel luglio 1416 Braccio Fortebraccio da Montone assoggett\u00f2 l'Umbria nell'intento di creare uno Stato indipendente nel centro Italia. Per tutto il XV secolo San Gemini fu teatro di guerra. Alla fine del Quattrocento le lacerazioni politiche iniziarono a dilaniare la vita politica del comune. Nel 1442 venne finalmente risolta la contesa per la terra di Poggio Azzuano: il paese era stato distrutto durante le scorrerie che si erano avvicendate e divenne un covo di briganti. Il comune di San Gemini offr\u00ec ospitalit\u00e0 agli sfollati di Poggio Azzuano assegnando ad essi gli alloggi nel sito del Poggiame, che proprio da questi ha preso il nome. Nel breve di Papa Callisto III del 1445 venne concesso a San Gemini l'incorporazione di Poggio Azzuano, la sistemazione dei confini con Narni e la riduzione del perimetro delle mura medievali a causa dell'impossibilit\u00e0 per i cittadini di difenderle per l'ampiezza del circuito. In quegli anni giunse a San Gemini Bernardino da Feltre, pi\u00f9 comunemente conosciuto come San Bernardino da Siena. San Bernardino, partito dall'Aquila e diretto a Siena, sost\u00f2 due giorni a San Gemini su richiesta dei cittadini.\nLa fine del comune e la signoria dei duchi Orsini\nIl borgo di San Gemini risent\u00ec molto delle distruzioni portate dal passaggio dei Lanzichenecchi nel 1527, stesso anno del Sacco di Roma ad opera delle truppe imperiali di Carlo V. Ci\u00f2 costrinse il papato a concedere in feudo il governo dei comuni delle Terre Arnolfe a signori esterni con lo scopo di stabilizzare la situazione politica e sociale dei territori. Per risolvere la grave instabilit\u00e0 politica ed economica venutasi a creare nel 1530 il territorio di San Gemini venne concesso in feudo agli Orsini, duchi di Gravina, per quindici scudi d'oro. La camera comunale mantenne il diritto d'imporre dazi e tasse. Il 7 settembre 1530 venne stipulato un accordo di ventisei capitoli recante la spartizione delle entrate fiscali: i diritti di pascolo e i proventi comunali del forno rimasero alla comunit\u00e0, mentre venne ceduta agli Orsini l'autorit\u00e0 sullo Ius Civile e lo Ius Criminale: in pratica venne riconosciuta ai duchi la piena liberta di punire delitti e di interferire negli affari interni del comune.\nL'istituzione della signoria degli Orsini comport\u00f2 cos\u00ec la fine della libert\u00e0 comunale. La concessione venne definitivamente consacrata tre anni dopo da Papa Paolo III che la prorog\u00f2 a tempo indeterminato. I duchi avviarono immediatamente operazioni di definizione delle particelle catastali al fine di tassare i proprietari terrieri: della redazione del nuovo catasto venne incaricato il notaio Dario Moricotti ma la rilevazione dei dati fu approssimativa. Nel 1568 gli Orsini pubblicarono nuovi statuti con i quali si provvedeva alla sostituzione del vecchio podest\u00e0 comunale con un nuovo luogotenente e alla riduzione del numero dei priori da otto a quattro. Il 1568 \u00e8 l'anno in cui si fa risalire la fine formale e sostanziale del libero comune. I nuovi signori vietarono la restaurazione dei vecchi partiti e fazioni comunali, imposero il divieto per le fazioni d'intraprendere qualsiasi iniziativa di natura politica, prerogativa oramai riservata alla signoria. Il cancelliere venne autorizzato a controllare mensilmente lo stato delle mura e la nuova amministrazione obblig\u00f2 tutti i nuclei familiari residenti a rendersi autosufficienti attraverso la creazione di un proprio orto. I cittadini vennero nuovamente autorizzati a prelevare delle pietre dalle mura per provvedere alla costruzione dello proprie case, per una migliore difesa e controllo della citt\u00e0.\nLa manutenzione delle vie interne ed esterne al borgo venne affidata alla giurisdizione di quattro viarii eletti annualmente. Con l'avvicendarsi della signoria le arti subirono un'involuzione e vennero relegate a motivo di abbellimento durante i festeggiamenti patronali. I nuovi statuti furono composti da cinque libri: 1) il primo concerneva l'organizzazione amministrativa e prevedeva la formazione di due Consigli, un Consiglio Grande e un Consiglio Piccolo; 2) il secondo riguardava le cause civili e i risarcimenti, 3) il terzo esaminava le infrazioni alla legge e le relative pene comminate. La pena capitale veniva riservata a coloro che commettevano reati di omicidio o di frode, 4) il quarto libro denominato Extraordinariorum conteneva norme a carattere eterogeneo che regolavano vari campi come ad esempio le norme di entrata e di uscita delle merci o la manutenzione delle strade. Per semplificare l'accaparramento delle scorte di cibo ai mercanti che giungevano a San Gemini era consentito di non pagare le gabelle ma con l'obbligo di provvedere alla vendita dei prodotti nella piazza pubblica. Anche i macellai erano obbligati a seguire un preciso calendario di macellazione. 5) Il quinto ed ultimo libro \"dei denudati\", comminava multe ad ogni comune i cui cittadini avrebbero fatto sconfinare il proprio bestiame nel territorio del comune di San Gemini.\nIntanto risultarono molto precarie le condizioni degli edifici ecclesiastici tra i quali in particolare l'Abazia di San Nicol\u00f2, oramai ridotta a rudere. Una visita del vescovo di Narni, Pietro di Lunel nel 1571 ne attest\u00f2 le condizioni di grave degrado in cui versava l'edificio. Anche il Convento di Santa Maria Maddalena versava in condizioni preoccupanti e il numero delle monache e converse ivi presenti venne drasticamente ridotto. Il vescovo sospese la concessione dei fondi per la manutenzione del lebbrosario di San Bartolomeo, unico lebbrosario della zona in grado di servire i comuni di Terni, Rieti, Narni, Orte e Amelia. I frati minori edificarono anche la Chiesa di Santa Maria delle Grazie con annesso convento. La chiesa venne data in concessione ai frati del Terzo Ordine Regolare nel 1576.\nNegli ultimi anni del XVI secolo Cesi e San Gemini si contesero nuovamente il territorio di Poggio Azzuano. Durante il Seicento poi lo stesso territorio venne nuovamente conteso tra San Gemini e il duca di Acquasparta Federico Cesi, deciso ad includere il territorio di Poggio Azzuano in quello di Portaria. Alla fine il duca rinunci\u00f2 alla giurisdizione su Poggio Azzuano che torn\u00f2 a far parte della giurisdizione sangeminese. Per tutto il Seicento i sangeminesi si videro costretti a cedere molti dei propri beni a causa dell'elevato livello di tassazione. I beni comunali vennero ancor pi\u00f9 ridotti nel Settecento, quando l'arrivo in Italia delle truppe francesi di Napoleone Bonaparte introdusse un nuovo sistema fiscale. Napoleone adott\u00f2 differenti provvedimenti raggruppabili sotto l'appellativo di Tassa del Milione, introdotta nell'intento di rendere l'imposizione fiscale generale e uguale per tutti i cittadini. La Tassa del Milione venne adottata a partire dal 1708.\nNel Settecento per contrastare la riduzione dei raccolti, ed in particolare la penuria di grano, venne introdotto il Monte Frumentario, un'istituzione con lo specifico obiettivo di incentivare la raccolta del grano comportando cos\u00ec la riduzione dei prezzi. \nI principi di Santacroce e l'Unit\u00e0 d'Italia \nAlla met\u00e0 del XVIII secolo i duchi Orsini, gravati da debiti e messi in difficolt\u00e0 dalle rivendicazioni della Congregazione dei Baroni, decisero di vendere all'asta il feudo di San Gemini. L'asta pubblica venne vinta dal principe Scipione Santacroce Publicola che si appropri\u00f2 del feudo nel 1722. Il passaggio del feudo di San Gemini dagli Orsini ai Santacroce venne accolto con grandi festeggiamenti. \nOltre al ducato di San Gemini i Santacroce erano proprietari anche di un podere in Localit\u00e0 Favazzano acquisito nel 1728. Inoltre i principi commissionarono la costruzione del Palazzo Santacroce, oggi noto come Albergo Duomo, nelle vicinanze del centro storico tra il 1729 e il 1730. I Santacroce abbellirono San Gemini con la costruzione di nuove mura e di una nuova porta di accesso al centro storico, oggi Porta Romana, ma ereditarono anche le tante cause e sentenze gi\u00e0 gravanti sui duchi Orsini. La vertenza con Cesi per il possesso di Poggio Azzuano venne persa dai Santacroce e il governo del castello venne affidato a Terni, comune terzo ed estraneo alle contese tra San Gemini e Cesi. Anche l'ospedale di San Bartolomeo venne dismesso e sostituito con quello di San Girolamo a Narni. \nMolte altre vertenze di questo periodo risultarono sfavorevoli a San Gemini che perse molti dei suoi beni, i quali finirono ceduti ad altri comuni o lasciati in rovina. Inoltre i Santacroce fecero costruire un nuovo palazzo pubblico, oggi sede degli uffici comunali e restaurarono la Porta Tuderte o Porta San Giovanni. Il comune soffr\u00ec d'instabilit\u00e0 nell'assegnazione delle cariche pubbliche, e tutti coloro che ricoprirono incarichi pubblici non poterono rientrare tra quelli che svolgevano arti meccaniche perch\u00e9 considerati incapaci. Insomma la maggior parte della popolazione, che era addetta proprio alle arti meccaniche, non era idonea a ricoprire incarichi nell'amministrazione pubblica. \nL'avvento di Napoleone Bonaparte e dei suoi successori sconvolse le strutture di governo. A San Gemini vennero soppressi i conventi e i beni delle comunit\u00e0 passarono a far parte dei beni nazionali propri della Repubblica Romana. Durante l'impero di Napoleone e l'instaurazione della Repubblica Romana peggiorarono le condizioni di salute e il tenore di vita delle famiglie sangeminesi. Molti beni di propriet\u00e0 dei cittadini vennero censiti attraverso lo \"Stato dei Beni\" e molti di questi vennero affidati ad amministratori esterni. A Terni, San Gemini e nelle zone limitrofe l'amministrazione dei beni delle famiglie venne affidata al conte Francesco Manassei. \nDurante la Restaurazione i priori stabilirono che l'avanzo di bilancio fosse destinato all'istruzione pubblica. Tuttavia lo Stato Pontificio non si fece artefice degli investimenti nella modernizzazione portata dal periodo napoleonico. La dominazione napoleonica port\u00f2 nelle amministrazioni statali il sistema delle prefetture. La creazione delle prefetture e dei prefetti port\u00f2 ad un miglioramento dell'efficienza delle politiche interne ai comuni compreso San Gemini. In particolare venne risistemata la rete viaria della citt\u00e0 e le strade vennero differenziate in tre categorie a seconda dell'importanza: 1) imperiali, 2) dipartimentali e 3) comunali e all'interno di questi gruppi venne costituita un'ulteriore suddivisione con strade di prima, seconda e terza classe. I beni comunitari vennero a loro volta suddivisi in altre tre categorie, ovvero urbani, rustici e censi e la loro amministrazione venne affidata ad una Commissione. \nDopo la caduta dell'imperatore nella battaglia di Waterloo del 1815 e la ricostruzione dell'Europa attraverso il Congresso di Vienna lo Stato della Chiesa si adoper\u00f2 per riformare la sua giurisdizione individuando un compromesso tra le vecchie leggi pontificie e il nuovo diritto napoleonico basato sul Codice Napoleone pubblicato nel 1804. Si giunse cos\u00ec all'abolizione di ben trentadue tasse. \nNel 1817 Francesco Santacroce Publicola rinunci\u00f2 alla propriet\u00e0 del feudo di San Gemini. Il canone non venne pi\u00f9 versato dalla famiglia dal 1818 e nel 1825 e la Camera cancell\u00f2 il canone dalla lista delle entrate devolute considerando il principe come un debitore insolvente. Nel 1847 il titolo di duca venne richiesto e ottenuto dal Barone di Montmartre. \nIl territorio di San Gemini e delle Terre Arnolfe perse progressivamente importanza, e nonostante il passaggio di Giuseppe Garibaldi per San Gemini durante la ritirata da Roma nel 1849 il territorio umbro rest\u00f2 ai margini degli eventi del risorgimento italiano. Solo nel 1860 i sangeminesi entrarono a far parte di un plotone di volontari garibaldini comandati dal generale Fanti. \nL'Ottocento post-unitario e la nascita dell'acqua minerale \nAnche se San Gemini rimase ai margini del processo risorgimentale il comune prese parte alla consultazione plebiscitaria che decret\u00f2 l'annessione dell'Umbria e del centro Italia al nascente Regno d'Italia. Con l'Unit\u00e0 d'Italia la condizione sociale e culturale dei sangeminesi non miglior\u00f2: molti giovani vennero costretti a lasciare le proprie famiglie per unirsi al servizio militare obbligatorio e l'espropriazione dei beni ecclesiastici comport\u00f2 la cacciata dei Frati Francescani nel 1866. \nI frati vennero espropriati di tutti i loro beni, la chiesa di San Francesco venne trasformata in magazzino e molti dei beni artistici ivi presenti vennero trasferiti al museo di Perugia. La riapertura al culto della chiesa avverr\u00e0 diversi anni dopo. Altro convento che soffr\u00ec particolarmente le requisizioni postunitarie fu il Convento di Santa Maria Maddalena. Le Monache Benedettine vennero esiliate a Narni e non fecero pi\u00f9 ritorno nel Paese. L'Unit\u00e0 d'Italia snatur\u00f2 San Gemini e comport\u00f2 la fine di tradizioni millenarie: l'unico beneficio che il paese ne ricav\u00f2 fu l'introduzione di un maestro fino alla terza elementare e la creazione della Banda Comunale di San Gemini avvenuta nel 1863. \nIl periodo di decadenza del paese, iniziato nel 1817 con la vendita del feudo da parte di Francesco Santacroce, raggiunse l'apice proprio nel 1870 con l'espropriazione di molti beni ecclesiastici. La fama contemporanea di San Gemini in Italia e non solo si deve alla creazione e diffusione delle sue acque minerali. La storia dell'acqua minerale Sangemini inizi\u00f2 nel 1838, quando il Professor Sebastiano Purgotti dell'Universit\u00e0 degli Studi di Perugia riconobbe le propriet\u00e0 terapeutiche dell'acqua che sgorgava dal territorio del comune di San Gemini. \nFu per\u00f2 solo nel 1889 che tre sangeminesi tra cui l'Avvocato Carlo Violati, il Dottor Ruggero Olivieri e la Nobildonna Patrizia Matteocci Pressi in Santucci, organizzarono un congresso presso la Fonte e lanciarono per la prima volta il marchio dell'acqua minerale Sangemini. Col tempo i servizi di cui dispongono gli stabilimenti dell'acqua minerale Sangemini sono stati modernizzati: sono stati costruiti alberghi e soprattutto un grande parco. \nIl Novecento \nNel corso del XX secolo gli eventi storici si allontanarono sempre di pi\u00f9 da San Gemini, e ci\u00f2 ha dato al paese la possibilit\u00e0 di svilupparsi ancor pi\u00f9 nel campo dei servizi. Nel 1884 venne restaurato l'acquedotto comunale e al termine dell'infrastruttura venne costruita la monumentale Fontana Gemine Astolfi a coronamento dell'intervento di restauro. La fontana \u00e8 stata molto utilizzata come rifornimento idrico per molte famiglie sangeminesi nel corso del Novecento ed \u00e8 stata essa stessa restaurata nel 2001 dall'Associazione Valorizzazione del Patrimonio Storico di San Gemini. \nCon la scoperta dell'elettricit\u00e0 nella prima met\u00e0 dell'Ottocento, San Gemini fu tra i primi paesi umbri a dotarsi di un'illuminazione pubblica ad energia elettrica. L'illuminazione pubblica raggiunse il paese nel 1908 ad opera dell'allora sindaco Giuseppe Bachettoni. Nel 1914 venne costruita la Ferrovia Centrale Umbra e San Gemini ebbe per la prima volta nella sua storia una stazione ferroviaria. \nNon and\u00f2 meglio invece per l'Abazia di San Nicol\u00f2. Il monumento veniva da secoli di uno stato persistente di degrado, che non si arrest\u00f2 nemmeno alla fine del XIX secolo, a causa di ripetuti crolli e cedimenti della struttura. Al fine di scongiurare ulteriori crolli e cedimenti strutturali ai danni del monumento, nel 1910 il magnifico portale romanico venne smontato in tre pezzi e trasportato negli Stati Uniti dove giunse nel 1936. Venne poi rimontato ad opera dell'antiquario Joseph Brummer ed \u00e8 oggi conservato al Metropolitan Museum di New York. \nGli investimenti in opere pubbliche proseguirono anche durante il ventennio fascista e nel 1940 la Strada Statale Flaminia venne deviata e fatta passare fuori dalle mura cittadine, contribuendo alla creazione di quella che \u00e8 oggi la Strada Statale 3 (SS3) Via Flaminia. Tuttavia per far questo nel 1939 venne demolita la storica autorimessa pubblica in stile Liberty. Venne cos\u00ec creata un'isola di traffico dinanzi alla Porta Romana dove venne poi collocato il monumento ai caduti della Prima Gurra Mondiale, originariamente localizzato nella piazza antistante al Duomo di San Gemine. \nVenne inoltre costruito il Dopolavoro in attuazione della pi\u00f9 ampia Opera Nazionale Dopolavoro (OND), istituita dal regime fascista nel 1925 e con cui Mussolini intendeva mantenere un controllo pi\u00f9 stretto possibile sul tempo libero dei lavoratori. Il Dopolavoro di San Gemini venne suddiviso il due spazzi: quello superiore destinato al tempo libero dei lavoratori, e quello inferiore creato con l'obiettivo di organizzare gli esercizi ginnici e di addestramento dei Balilla e delle Piccole Italiane, rispettivamente i bambini e le bambine dagli otto ai tredici anni. \nSan Gemini usc\u00ec indenne dagli eventi bellici della Seconda Guerra Mondiale, nonostante i bombardamenti alleati subiti dalla vicina citt\u00e0 di Terni, che ebbero inizio l'11 agosto 1943. Molti cittadini ternani sopravvissuti ai bombardamenti trovarono rifugio a San Gemini. Purtroppo nel secondo dopoguerra San Gemini divenne preda della lotta tra i partiti, e la nuova classe politica decise di anteporre gli interessi di partito al benessere della collettivit\u00e0. \nCi\u00f2 comport\u00f2 una stagnazione nei processi di ripresa economica, contrariamente a quanto accadde in altri comuni dove, seppur in presenza della lotta fra partiti, questa non imped\u00ec la realizzazione di opere di pubblica utilit\u00e0 nel loro territorio. \nSimboli.\nSegni distinti del Comune sono lo stemma civico e il gonfalone.\nStemma: \nGonfalone: \nMonumenti e luoghi d'interesse.\nI notevoli resti di un altro centro abitato romano, Carsulae, si trovano a circa 4\u00a0km di distanza, in direzione nord.\nTra i principali monumenti di interesse storico-artistico, oltre al citato duomo, si segnalano:\nL'interno \u00e8 a tre navate divise da due file di colonne sormontate da capitelli decorati. Degli affreschi alle pareti, oggi rimane una Madonna con Bambino in Trono dell'abside di Ruggero da Todi del 1295. Sul primo pilastro a sinistra \u00e8 una Madonna con Bambino. Sulla parete sinistra una porta con gli stemmi di Innocenzo VIII e del cardinale Giovanni Michiel;\nLa chiesa venne costruita in ricordo di una visita di San Francesco a San Gemini nel 1213. L'ingresso principale \u00e8 costituito da un portale ligneo ogivale del XV secolo contornato da una cornice anch'essa ogivale a fasci di colonne. Sopra al portone \u00e8 presente una nicchia affrescata raffigurante San Francesco d'Assisi. In un livello ancora superiore \u00e8 collocato un piccolo rosone di recente costruzione che ha sostituito nel XX secolo la precedente finestra a forma quadrata, mentre sopra al rosone \u00e8 visibile il motivo delle Mani Incrociate.\nL'interno della chiesa \u00e8 a una sola navata senza transetto. Sull'altare, si pu\u00f2 notare un crocifisso ligneo del XV secolo, e sulla parte sinistra un confessionale ligneo in noce del XVI secolo sovrastato da un pulpito, e un altro affresco con una cornice ogivale del XIV secolo raffigurante una Crocefissione con ai lati San Francesco e Santa Chiara. L'abside \u00e8 di forma pentagonale, sorretta da colonnine terminanti con semplici capitelli. Nelle vetrate sopra l'abside, si possono notare personalit\u00e0 religiose, tra le quali Maria, in alto; San Francesco, in alto a sinistra; San Gemine, in alto a destra; San Carlo Borromeo, in basso a sinistra e Santa Matilde in basso a destra. Nel chiostro della chiesa, adiacente al convento, oggi adibito a scuola media, si possono notare delle lunette affrescate. Al centro del chiostro \u00e8 situato un pozzo. Sulla piazza antistante alla chiesa \u00e8 presente una fontana monumentale del 1884. Presenta ai lati della fontana, sovrastanti la vasca marmorea, due leoni scolpiti con inserite le fontanelle dalle quali fuoriesce l'acqua;\nAll'interno gli altari della chiesa sono barocchi e il pavimento \u00e8 costellato di tombe. In origine la chiesa era completamente affrescata, mentre oggi si possono notare pochi affreschi, tra i quali il battesimo di Ges\u00f9 nel Giordano e una Crocefissione, oltre altri resti di affreschi sulle pareti e sulle colonne. Sulle pareti sono situati due altari barocchi qui trasportati dalla chiesa di San Francesco dove erano originariamente collocati. Su un altare \u00e8 presente un quadro raffigurante la Madonna della Cintura di Giovanni Battisti Manna del 1618 e sull'altro una Madonna del Rosario di Simeone Ciburri. \u00c8 anche presente un fonte battesimale ligneo del 1582, restaurato dell'Associazione Valorizzazione del Patrimonio Storico di San Gemini;\nAll'interno in una nicchia \u00e8 presente un affresco ben conservato, raffigurante Maria e il bambino tra Santo Stefano e San Sebastiano e nell'intradosso Sant'Ansano e San Vincenzo Ferrer, anche questo restaurato dall'Associazione Valorizzazione del Patrimonio Storico di San Gemini. L'altare della chiesa \u00e8 situato sotto un baldacchino duecentesco in pietra sorretto da colonne. Sulla parete di fondo del baldacchino vi \u00e8 un affresco raffigurante la Madonna in trono con Bambino tra gli angeli e le Sante Caterina d'Alessandria e Lucia. La volta del baldacchino \u00e8 affrescata con colori vivaci. In sagrestia \u00e8 presente una tela dipinta con San Carlo Borromeo attribuita a Giovanni Baglione;\nLa sua conformazione molto stretta, lo sviluppo in altezza su quattro piani e l'arco gotico esistente sulla sua sommit\u00e0, fanno ritenere che tale costruzione fosse stata concepita come torre di avvistamento e controllo dell'ampio territorio sottostante.\nLa tesi della torre, come avamposto, trova conferma nel fatto che tutte le altre costruzioni adiacenti sono addossate e non legate a questa struttura, segno evidente di una loro realizzazione in epoca successiva.\nLa sua datazione potrebbe risalire ad epoca romana o comunque al primo millennio, dal momento che le costruzioni della zona appartengono al periodo medievale.\n\"Ai caduti per la Patria i concittadini riconoscenti e memori MCMXX - MCMLIV\"\nGuerra 1915-1918 - Morti in combattimento - Sergenti: Amaranto Emanuele e Gelosi Serafino; Caporali: Francescangeli Attilio e Luci Benvenuto; Soldati: Apollinari Antonio, Bruscolotti Agostino, Canestra Alvise, Caproni Enrico, Chicconi Telemaco, Costantini Clemente, Cricco Benedetto e Cricco Lorenzo, Crispoldi Attilio, Diomedi Eliseo, Galeazzi Valerio, Gonnella Giovanni, Gonnella Umberto, Iacaroni Ottavio, Laurucci Alessandro, Lunghi Omero, Lunghi Teodosio, Mercuri Aminta, Mercuri Augusto, Mercuri Gaspari, Papi Giovanni e Rompietti Cesare.\nGuerra 1915-1918 - Dispersi - Soldati: Caproni Valentino, Massarelli Settimio, Proietti Pasquale.\nGuerra 1915-1918 - Morti per malattia - Ufficiali: Tenente Valentini ing. Pietro; Sergenti: Battistini Clodoveo e Mercuri Gualtiero; Soldati: Bartollini Renato, Bravi Pietro, Brugnetta Levante, Caroli Benvenuto, Cascioli Luigi, Ceccarelli Anareo, Conti Gino, Francescangeli Cesare, Grigioni Adolfo, Lattanzi Luigi, Lunghi Nestore, Milioni Ennio, Paiella Rizeri, Papali Giuseppe, Papi Florindo, Vignoli Ercole.\nCampagne 1940-1945 - Morti per malattia - Tenente pilota Misericordia Oliviero Sottotenente Sacramati Walfrido Soldati: Angelini Sabatino, Laurucci Vittorio e Petrucci Valentino\nCampagne 1940-1945 - militari Caduti in Guerra, dispersi e morti per malattia - Generale divisione Majnardi Odoardo; Tenente Colonnello Mascagna Liberato; Tenente Vascello Laurenzi Alessandro; CAP Ve.Trio Simonelli dr. Alfredo; Maresciallo I cl. Crispoldi Crispoldo; Marinaio semplice Carducci Enzo e Saggi Renato; Caporale Capoccetti Elmo e Nori Ulisse; Aviere Annibaldi Manlio; Soldati: Apolloni Aquilio, Befani Guido, Cascioli Antonio, Cascioli Giuseppe, Ceccarelli Aroldo, Lattanzi Domenico, Leli Aminta, Leli Savino, Ligniti Artilio, Massarelli Marsilio, Mercuri Giuseppe, Postumi Angelo, Stella Belardino e Turni Otello\nCivili Caduti per eventi bellici: Diomedi Ferdinando, Maibianco Gino, Mercuri Mario, Onofri Nello, Pettirossi Tito, Petrucci Anacleto, Poggiani Luigi e Proietti Vincenzo.\nCultura.\nMusei.\nIl Geolab.\nTra le attrazioni moderne di San Gemini, va citato il \"Geolab\", voluto da Piero Angela, uno spazio espositivo permanente dedicato alla divulgazione delle scienze della terra. Il museo \u00e8 collocato all'interno dell'ex ospedale di Santa Maria della Misericordia, un edificio ottocentesco che ha svolto tale funzione fino agli anni '20 del novecento, oggi di propriet\u00e0 del Comune.\nIl Geolab \u00e8 un luogo speciale, pensato soprattutto per i ragazzi, con lo scopo di raccontare com'\u00e8 fatto e come funziona il nostro pianeta, ma anche come sono nate l'Italia e l'Umbria e quali sono i meccanismi alla base della loro evoluzione.\nAl Geolab, realizzato secondo i pi\u00f9 avanzati principi degli spazi di divulgazione scientifica, \u00e8 \"vietato non toccare\": pi\u00f9 che un museo, \u00e8 infatti quasi un laboratorio, che ospita una serie di macchine interattive che spiegano divertendo, ma soprattutto invitano il visitatore ad osservare e sperimentare con il metodo di uno scienziato.\nEventi.\nL'evento di maggior richiamo che si svolge a San Gemini \u00e8 la \"Giostra dell'Arme\", una rievocazione storica che si svolge nei giorni precedenti la festa del santo patrono (generalmente dall'ultimo sabato di settembre alla seconda domenica di ottobre) e che culmina in una sfida tra cavalieri dei due rioni in cui \u00e8 stato suddiviso il paese, la Rocca e la Piazza.\nTra gli altri eventi di San Gemini, che fa parte del circuito Citt\u00e0slow, si cita l\"'infiorata del Corpus Domini\"; in occasione della festa religiosa, la popolazione si auto-organizza in squadre che competono per la migliore composizione realizzata a terra, lungo le strade del centro storico, utilizzando esclusivamente prodotti vegetali, come petali di fiori."}
{"id": "32875", "revid": "123717237", "url": "https://it.wikipedia.org/wiki?curid=32875", "title": "Laconi", "text": "Laconi (\"L\u00e0coni\" in sardo) \u00e8 un comune italiano di abitanti della provincia di Oristano in Sardegna.\nGeografia fisica.\nLaconi sorge su un costone dell'altipiano del Sarcidano, la sua altitudine varia dai circa 500 ai della stazione ferroviaria. Il suo vasto territorio che si estende per quasi \u00e8 tra i pi\u00f9 vari e ricchi dal punto di vista naturalistico e geologico della Sardegna.\nIl comune comprende tre frazioni: \"Crastu\", posta nella parte pianeggiante del territorio, \"S. Sofia\" e \"Su Lau\", che si trovano sull'altipiano del Sarcidano. Il territorio di Laconi conserva ancora vaste porzioni di bosco e possiede decine di sorgenti.\nStoria.\nLe tracce pi\u00f9 antiche della presenza dell'uomo nel territorio di Laconi appartengono al Neolitico Antico (6000-4500 a.C.). I ritrovamenti effettuati nelle numerose spelonche, evidenziano lo stanziamento di gruppi di cacciatori: ne sono una prova i reperti rinvenuti nella \"Grotta Le\u00f2ri\" e a \"Sa Spilunca Manna\".\nTra la fine del neolitico e l'inizio dell'Et\u00e0 dei metalli (3700-2400 a.C.), quando prende piede l'agricoltura e l'allevamento, prendono vita le prime forme di insediamento permanente attraverso villaggi di capanne testimoniati dai resti presenti a \"Sarcidanu\", \"Monte Feurr\u00e8ddu\", e a \"Cirqu\u00ecttus\". Le testimonianze del periodo successivo (2500-1800 a.C.) sono affidate ai numerosi menhir presenti nelle campagne di Laconi.\nLa Civilt\u00e0 nuragica, cos\u00ec come in tutta la Sardegna, ha lasciato i segni pi\u00f9 evidenti della presenza dell'uomo. Il numero di nuraghi presenti evidenzia l'importanza del territorio nell'antichit\u00e0. Oltre ad un cospicuo numero di nuraghi, sono presenti le domus de janas di \"Is Mureddas\", \"Cirquittus\", \"Pranu 'e Arranas\" e di \"Pranu Corongiu\". L'importanza strategica del luogo oltre ad essere evidenziata dai numerosi nuraghi \u00e8 confermata dai resti di una fortificazione Cartaginese del V secolo a.C. A partire dall'anno 238 a.C. \u00e8 possibile trovare i segni della presenza dei Romani.\nAnche l'etimologia del nome Laconi, seppur non certa ma probabile, sottolinea l'importanza del luogo: risalirebbe infatti al sardo preromano \"lacana\", ovvero \u201cconfine o limite\u201d.\nIl Marchesato di L\u00e0coni.\nLaconi viene citata la prima volta su documenti scritti in epoca bizantina (XI e XII secolo), quando la Sardegna \u00e8 divisa in \u201cGiudicati\u201d. Proprio da Laconi proveniva la potente famiglia dei Lacon, che dette origine a numerose casate giudicali (Lacon-Gunale, Lacon-Serra, Lacon-Zori, Lacon-Massa). Il 24 gennaio 1388 giungono a Laconi i rappresentanti per la firma della pace tra Arborensi e Aragonesi.\nNel 1421 Alfonso V d'Aragona affida Laconi, Genoni e Nuragus a Giovanni De Sena. Dal 1479 il governo passa ad Enrico Enriquez, permettendo la nascita del marchesato dei Castelv\u00ec.\nNella notte fra il 20 e 21 giugno del 1668 Agostino di Castelv\u00ec viene assassinato, e successivamente Francesca Zatrillas di Siete Fuentes, rimasta vedova, si risposa con Silvestro Aymerich Nel 1733 dopo alterne vicende (fronda sarda - Camarassa), divenne marchese di L\u00e0coni, Giuseppe Aymerich figlio di Caterina Castelv\u00ec moglie di Gabriele Aymerich.\nTra gli anni trenta e quaranta del XIX secolo, il feudo (e cos\u00ec molti altri) fu riscattato dal fisco, ponendo cos\u00ec fine al marchesato e al feudalesimo in Sardegna.\nNel 1870 Laconi viene costruita la strada statale permettendo lo sviluppo economico della zona.\nComune di Oristano.\nIl 1\u00ba aprile 1889 con l'apertura all'esercizio della tratta ferroviaria a scartamento ridotto Isili - Meana Sardo facente parte della linea Isili-Sorgono delle Strade Ferrate Secondarie della Sardegna, Laconi \u00e8 raggiunta dalla ferrovia, dal 2010 gestita dall'ARST e attiva, dal 1997, solo per il servizio turistico Trenino Verde.\nNel 1927 Laconi passa dalla provincia di Cagliari alla neonata Provincia di Nuoro. Con delibera comunale nell'agosto del 1999, anche a seguito di un referendum nel quale i s\u00ec furono il 94%, si chiese il passaggio alla provincia di Oristano. Conseguentemente, ai sensi della Legge Regionale n. 10 del 13 ottobre 2003, che ha ridefinito le circoscrizioni delle nuove province sarde, il comune \u00e8 passato alla Provincia di Oristano.\nSociet\u00e0.\nLingue e dialetti.\nLa variante del sardo parlata a Laconi \u00e8 il barbaricino centrale.\nInfrastrutture e trasporti.\nIl comune \u00e8 attraversato dalla ferrovia Isili-Sorgono, linea a scartamento ridotto in uso dal 1997 per esclusivi scopi turistici legati al servizio Trenino Verde dell'ARST. Tre gli scali presenti nel territorio: si tratta delle stazioni di Laconi e Funtanamela e della fermata di Su Lau, utilizzate prevalentemente in periodo estivo."}
{"id": "32876", "revid": "123993946", "url": "https://it.wikipedia.org/wiki?curid=32876", "title": "San Venanzo", "text": "San Venanzo \u00e8 un comune italiano di abitanti della provincia di Terni in Umbria. \u00c8 il 15\u00ba comune umbro per estensione, con una superficie complessiva di oltre 169.000 ettari.\nGeografia fisica.\nSan Venanzo fa parte della Comunit\u00e0 Montana Monte Peglia e Selva di Meana.\nNascono nel territorio comunale di San Venanzo il Faenella, il Fersinone, il Calvana ed il Faena.\nStoria.\nLa presenza dell'uomo nella zona \u00e8 confermata dai ritrovamenti di reperti risalenti al Paleolitico, al Neolitico, all'et\u00e0 del bronzo e del ferro, lungo il corso dei torrenti Calvana e Fersinone. Ora questi resti sono conservati al Museo archeologico nazionale di Perugia. Anche gli Etruschi hanno lasciato tracce consistenti della loro presenza. Le origini dell'abitato di San Venanzo risalgono all'epoca bizantina, intorno all'VIII secolo.\nLa particolare collocazione di questa area geografica, compresa tra Orvieto, Perugia e Todi, fu tra le principali cause, durante l'epoca comunale, di numerose guerre locali. A partire dall'anno 1290 San Venanzo appartenne ai Monaldeschi di Orvieto e ne segu\u00ec le sorti fino al prevalere del dominio della Chiesa (XVI secolo). San Venanzo rimase compreso nel territorio di Orvieto fino al 1929, quando divenne comune autonomo inglobando il comune di \"San Vito.\" La ricchezza del borgo \u00e8 per\u00f2 data dal suo ambiente naturale incontaminato, tra i pi\u00f9 suggestivi della regione. Di grande interesse naturalistico il Parco dei Sette Frati, situato in prossimit\u00e0 della cima del monte Peglia: l'area verde ospita una riserva faunistica protetta e il Centro di documentazione flora e fauna del Monte Peglia. In questa zona, 265.000 anni fa, era attivo uno dei 3 vulcani \u2018bonsai' identificati da studi recenti, che hanno permesso di sviluppare anche il filone del turismo didattico-ambientale con l'apertura del Parco e Museo Vulcanologico nel 1999. Perla del Museo \u00e8 la venanzite, roccia vulcanica unica al mondo nel suo genere che pu\u00f2 essere osservata in loco in un'antica cava, che \u00e8 il fulcro del Parco Vulcanologico, vero e proprio museo all'aria aperta. Resti vulcanici sono presenti anche nel letto del torrente Fersinone, che scavando una profonda gola che si allunga fino alla Valnestore a Morcella, nel comune di Marsciano. Ben documentata \u00e8 anche la presenza etrusca lungo il corso del Fersinone, in particolare a Poggio Aquilone, dove sono stati rinvenuti resti funerari etruschi.\nMonumenti e luoghi d'interesse.\nFra i suoi edifici pi\u00f9 rappresentativi si segnala \"Villa Faina\", da tempo sede del Comune. Inoltre, ogni anno, l'omonimo parco ospita il festival musicale ad ingresso gratuito \"Incanto d'Estate\", che ha visto esibirsi numerosi artisti italiani di rilievo nazionale. Tra le frazioni, si trovano i borghi di Rotecastello, Pornello e Collelungo.\nSociet\u00e0.\nWao Festival.\nAnnualmente nel parco dei Sette Frati si svogle un festival culturale/musicale nel mese di luglio/agosto che chiama tra le 5000 alle 8000 persone.\nIl capoluogo.\nSan Venanzo, senza frazioni, conta 1.712 abitanti, distribuiti in una superficie di 35,65\u00a0km\u00b2. La densit\u00e0 \u00e8 di 48,02 abitanti per km\u00b2.\nEnogastronomia.\nProdotti tipici del paese sono i salumi: il pi\u00f9 noto \u00e8 la Sella di San Venanzo.\nAmministrazione.\nSan Venanzo \u00e8 sempre stata una delle roccaforti del Partito Comunista Italiano. Dalla sua dissoluzione ha sempre vinto il centro-sinistra. Il sindaco Marsilio Marinelli, (vincente il 25-5-2014) \u00e8 al 2\u00ba mandato dopo aver vinto il 26 maggio 2019 (77,36%) contro il candidato del centro-destra Nucci (22,64%).\nSport.\nNel comune \u00e8 presente l'ASD San Venanzo nata nel 1968, che milita nel girone di Promozione Umbra di calcio, e che nella stagione 2010/2011 ha militato nel campionato di Eccellenza, il pi\u00f9 alto traguardo della societ\u00e0. La squadra disputa le sue gare interne nello stadio comunale Aldo Pambianco inaugurato nel 2008. Il club partecipa anche con una squadra di calcio a 5 femminile."}
{"id": "32877", "revid": "125965297", "url": "https://it.wikipedia.org/wiki?curid=32877", "title": "Lanusei", "text": "Lanusei (, \"Lanus\u00e8\" in sardo) \u00e8 un comune italiano di abitanti della provincia di Nuoro in Sardegna. Fino al 2016 la citt\u00e0 - con Tortol\u00ec - \u00e8 stata uno dei capoluoghi della provincia dell'Ogliastra, e con i suoi abitanti circa dell'epoca risultava essere il capoluogo di provincia meno popoloso d'Italia.\nIl comune \u00e8 sede del tribunale, dell'azienda sanitaria locale (ASL n\u00ba 4 di Lanusei) e relativo ospedale, inoltre \u00e8 la sede vescovile dell'omonima diocesi (detta anche \"dell'Ogliastra\"). L'importanza storica della presenza del clero nel paese \u00e8 dovuta in primo luogo ai Salesiani che a Lanusei edificarono la prima loro casa della Sardegna il 14 giugno 1902.\nA Lanusei \u00e8 dedicato l'asteroide 6289 Lanusei, scoperto nel 1984 dall'astrofisico Walter Ferreri.\nGeografia fisica.\nTerritorio.\nLanusei \u00e8 il secondo centro pi\u00f9 popoloso dopo Tortol\u00ec e importante centro della subregione sarda dell'Ogliastra per via dei suoi numerosi uffici.\nI confini geografici del territorio di Lanusei sono:\nStoria.\nLe origini.\nLe testimonianze storiche relative al primo borgo risalgono al XII secolo. A questo periodo risale la documentazione ecclesiastica l'unica in cui sia citato il centro ogliastrino.\nLa vita del borgo risale a parecchi secoli addietro essendo l'area abitata fin dal periodo preistorico.\nNumerose sono le tracce relative al periodo neolitico (scarti di lavorazione e alcune punte di freccia in ossidiana) ancora maggiore la documentazione relativa al successivo periodo nuragico.\nLa zona maggiormente interessante \u00e8 quella detta \"Seleni\" posta in posizione dominante rispetto alla citt\u00e0. Si tratta di un altipiano oggi opportunamente attrezzato e aperto ai flussi turistici.\nNumerosi sono gli studiosi che hanno visitato il territorio, alcuni di questi (Alberto La Marmora, Giovanni Spano, Mackenzie e Usai) hanno provveduto ad annotare le loro impressioni.\nGli scavi nell'area sono iniziati nel 1837 per poi proseguire, con alterne fortune, fino ai primi decenni del secolo scorso.\nNel 1956 viene individuata una tomba dei giganti.\nSuccessivamente, nel 1964, torna alla luce una seconda tomba.\nI dati raccolti parlano di una zona montana densamente abitata con insediamenti sparsi e variamente dislocati.\nLa presenza delle due tombe dei giganti la cui datazione oscilla tra il XIV (Tomba I) e il XII secolo (Tomba II) dimostra che l'area di Seleni visse, durante il periodo nuragico, un momento florido con una popolazione stanziale abbastanza numerosa. Entrambi i monumenti, sottoposti a regolari scavi, sono oggi visitabili.\nDal medioevo all'et\u00e0 moderna.\nAppartenne al giudicato di Cagliari e fece parte della curatoria d'Ogliastra, della quale fu capoluogo dopo Jerzu. Alla caduta del giudicato (1258) cadde in potere dei giudici di Gallura. Nel 1296, con la morte dell'ultimo giudice di Gallura Nino Visconti, gran parte dei territori dell'ex giudicato, tra cui l'Ogliastra, passano sotto il dominio pisano fino al 1324, quando vengono conquistati dagli aragonesi. Nel 1363 Lanusei viene incorporato dal Re d'Aragona Pietro IV \"il cerimonioso\" nella contea di Quirra, data in feudo a Berengario Carroz; fu villa della contea fino al 1603, quando la contea viene trasformata in marchesato, feudo dei Centelles. Il paese venne riscattato agli Osorio de la Cueva, succeduti ai Centelles, nel 1839 con la soppressione del sistema feudale voluto dai Savoia.\nLa documentazione storica che parla di Lanusei in epoca medievale (VIII - XIV secolo) \u00e8 scarsa e lacunosa.\nI documenti ritrovati sono tutti di natura giuridica e riportano notizie di pagamenti e tributi.\nNonostante le raccomandazioni, Lanusei ottemper\u00f2 all'invito soltanto nel 1611.\nIn quella occasione fu soppresso il convento dei francescani destinato, a partire dal 1872, ad ospitare il carcere giudiziario.\nA causa di quella legge ben 334 case religiose venivano soppresse per un totale di 5456 religiosi. Da Roma arriv\u00f2 la scomunica maggiore (che pu\u00f2 essere annullata solo dal papa) per tutti \"gli autori, i fautori, gli esecutori della legge\".\nMonumenti e luoghi d'interesse.\nArchitetture religiose.\nCattedrale di Santa Maria Maddalena.\nSi trova al centro della citt\u00e0 in piazza Vittorio Emanuele. Se ne hanno notizie dal XVI secolo. \u00c8 stata da poco ristrutturata. \u00c8 in corso anche una discussione sull'eventualit\u00e0 di demolire la casa canonica costruita in adiacenza alla cattedrale e ormai in disuso, intervento che ridarebbe alla cattedrale una pi\u00f9 ampia visibilit\u00e0 dall'adiacente piazza Vittorio Emanuele.\nNella cattedrale sono esposti inoltre i quadri del pittore Mario Delitala, a cui \u00e8 dedicato il liceo artistico.\nSantuario della Madonna d'Ogliastra.\nIn localit\u00e0 \"Su Tauli\", nella zona alta della citt\u00e0, in prossimit\u00e0 della circonvallazione Nord. \u00c8 la sede dei frati francescani dell'ordine \"frati minori cappuccini\". Fu voluto da Mons. Lorenzo Basoli che ne mise la prima pietra il 31 Maggio 1961. Il progetto primitivo dell'arch. Angelo Verri, fu realizzato per opera dell'Ing. Mario Brozzu, di Cagliari. Fu inaugurato nel 1979 da Mons. Salvatore Delogu che lo affid\u00f2 ai frati cappuccini. Fu eretto parrocchia da Mons. Antioco Piseddu l'8 dicembre 1987, dopo importanti lavori di restauro. Nel 2011-12 fu completata la Piazza della Luce e la gradinata monumentale. Nel 2012 fu eretto il campanile\".\" Negli anni successivi vennero effettuate alcune modifiche al presbiterio. \u00c8 meta, nel mese di maggio, del Pellegrinaggio Diocesano alla Madonna d'Ogliastra.\nTempio di Don Bosco.\nIn localit\u00e0 viale Don Bosco, \u00e8 la sede dei salesiani.\nChiesa di Cristo Re.\nSituata nella parte bassa della citt\u00e0 in localit\u00e0 Corosa, \u00e8 la casa delle figlie eucaristiche di Cristo Re, con annessa la casa di riposo.\nChiesa campestre dei Santi Cosma e Damiano.\nSituata nella parte alta della citt\u00e0, lungo la strada che porta al bosco di Seleni.\nChiesa di Maria Ausiliatrice.\nPosta nell'omonimo bosco che si sviluppa a nord-ovest dell'abitato.\nArchitetture civili.\nPalazzo Piroddi.\nOpera in stile neoclassico dell'importante architetto sardo Gaetano Cima.\nFontane.\nNel centro abitato sono presenti diverse fontane che una volta servivano all'approvvigionamento quotidiano degli abitanti dei vai rioni, alcune delle quali sonoi:\nA queste si devono aggiungere fontane fuori dal centro storico:\nSociet\u00e0.\nLingue e dialetti.\nLa variante del sardo parlata a Lanusei \u00e8 definita ogliastrino in quanto presenta influssi, sia lessicali che fonetici, dalle varianti del sud e del centro dell'Isola senza essere immediatamente riconducile nella totalit\u00e0 a una precisa macrovariante della lingua sarda.\nCultura.\nIstruzione.\nA Lanusei oltre alle scuole dell'obbligo sono presenti un liceo scientifico, un liceo classico, un liceo linguistico, un liceo delle scienze umane, un liceo artistico ed un istituto tecnico per geometri.\nRicerca.\nDal 1989, fondazione dello stabile, al 2017, anno di arrivo della sentenza del tribunale di Cagliari per contesa territoriale con Gairo vedente la sconfitta del comune lanuseino, nel territorio di Lanusei era compreso l'importante osservatorio astronomico Ferdinando Caliumi.\nCucina.\nSono prodotti tipici lanuseini:\nGeografia antropica.\nIl territorio comunale comprende anche l'isola amministrativa di Quirra, avente una superficie di 11,49\u00a0km\u00b2, in cui si trovano vari elementi di interesse storico, archeologico e naturalistico, come il nuraghe Santoru, la caletta Pagliuzze Dorate posta poco pi\u00f9 a sud delle rovine del porto di Porto Santoru, antico porto minerario, e le strutture, oggi ancora visibili, della miniera un tempo attiva in un'area che si estendeva dal comune di Tertenia fino al Sarrabus.\nRioni storici.\nSecondo la tradizione i principali rioni storici di Lanusei sono:\nLa via Roma, chiamata nell'uso comune \"il corso\", e la piazza Vittorio Emanuele II, presso la quale sorge la cattedrale di Santa Maria Maddalena, si sviluppano con le strade e i vicoli limitrofi tra i quattro rioni, unendoli.\nInfrastrutture e trasporti.\n\u00c8 attivo un importante servizio di trasporto pubblico curato dalla societ\u00e0 ARST, che con un buon numero di linee urbane ed extraurbane consente il collegamento di Lanusei non solo con gli altri comuni ogliastrini, ma anche con Nuoro e con Cagliari (grazie ad una linea che attraversa anche l'Ogliastra occidentale).\nFerrovie.\nLanusei \u00e8 dotata di una stazione ferroviaria, posta sul tracciato della Mandas-Arbatax dell'ARST, utilizzata esclusivamente per i viaggi turistici del Trenino Verde, attivi prevalentemente nei mesi estivi e di particolare interesse per gli appassionati di \"turismo ferroviario\". Nell'abitato era attiva in passato anche la fermata di Corosa, in disuso dopo la chiusura della Mandas-Arbatax all'esercizio ordinario.\nSport.\nIl comune \u00e8 dotato dello stadio \"Lixius\", in affidamento alla squadra di calcio del \"Lunasei\", che ha disputato diversi campionati di Serie D."}
{"id": "32878", "revid": "1632387", "url": "https://it.wikipedia.org/wiki?curid=32878", "title": "Stroncone", "text": "Stroncone \u00e8 un comune italiano di abitanti della provincia di Terni in Umbria. Fa parte dell'agglomerato urbano della citt\u00e0 di Terni, rappresentato dalla Conca ternana, della quale si trova a sud.\nGeografia fisica.\nIl territorio del comune di Stroncone ha una superficie di , in prevalenza collinare. Il suo punto pi\u00f9 elevato () \u00e8 conosciuto come Macchialunga Pizzuta, collegato e immediatamente ad est della cima propriamente detta Macchialunga (). Geograficamente fa parte dei Monti Sabini ed il suo territorio \u00e8 posto al confine con il Lazio.\nStoria.\nOrigini.\nUna leggenda vuole che il paese sia sorto sulle rovine dell'antica Trebula Suffena, ma non si hanno notizie certe.\nIl paese venne costruito intorno al X secolo da popolazioni che precedentemente abitavano nel fondovalle e che vedevano nel nuovo sito un luogo pi\u00f9 sicuro e un rifugio pi\u00f9 facilmente difendibile. Stroncone, inoltre, si trovava in una zona strategica e di confine fra il Ducato longobardo di Spoleto e i territori Bizantini. Proprio dal nome di uno dei duchi di Spoleto, Ugone, deriverebbe quello del centro, ottenuto dall'originario \"castrum Hugonis\", corrotto in \"Castrugone\", \"Strungone\" ed infine in \"Stroncone\".\nIl primo documento certo su Stroncone risale al 1012, in cui Giovanni di Pietro dona al monastero di San Simeone i suoi possedimenti situati nel territorio di Stroncone.\nMedioevo.\nL'insediamento originale del paese era concentrato nel punto pi\u00f9 alto dello sperone di roccia sul quale si erge. L'urbanizzazione del paese fu inizialmente confusa, le strutture abitative e difensive venivano modificate o costruite a seconda delle esigenze contingenti. Successivamente, nonostante la zona impervia, si deline\u00f2 un paese ben organizzato e conformato come lo si pu\u00f2 vedere oggi, con i tipici elementi del borgo medioevale: stradine strette e tortuose, chiese con pareti a ridosso di normali abitazioni, portali in pietra e un pozzo all'interno delle mura.\nPoliticamente, il paese ha sempre gravitato nell'orbita egemone dello Stato Pontificio. Nel secolo XI fu sotto il dominio del Monastero di Farfa e, a partire dalla met\u00e0 del secolo XII, \u00e8 annoverato come tributario della Chiesa Romana. A causa della sua strategica posizione e alla fede Guelfa che lo contraddistingueva, mise pi\u00f9 volte a repentaglio la sicurezza della popolazione, soprattutto a causa delle mire espansionistiche di Narni. Nel 1209, infatti, Papa Innocenzo III fu costretto a colpire d'interdetto i narnesi obbligandoli a riedificare quanto avevano distrutto dentro e fuori le mura. Stroncone non dimentic\u00f2 mai questo gesto di infinita magnanimit\u00e0 e rest\u00f2 sempre fedele al Papa, tanto che sullo stemma del comune compaiono la croce bianca su fondo rosso e le chiavi pontificie.\nCon il XIV secolo la cittadina, seguendo ancora il destino di Narni, appare governata dai rettori dello Stato Pontificio, sostituiti dal 1377, alla fine dell'esilio avignonese dei papi, da vicari della Santa Sede che governano attraverso un commissario.\nNel 1394 la rocca fu occupata da Pandolfo III Malatesta e nel 1404 da Andrea Tomacelli (fratello di Papa Bonifacio IX), quando, per liberarsi del presidio signorile, gli stessi Stronconesi distrussero il paese. Dalla fine del secolo XVI, dopo la riforma amministrativa dello Stato Pontificio di Sisto V, il piccolo centro, in parte ricostruito, fu sottoposto direttamente alla Camera Apostolica, la quale dipendeva dal pontefice stesso ed era governata da un commissario apostolico residente.\nEpoca moderna.\nNel 1799 nel quadro delle Insorgenze antifrancesi in Italia Stroncone insorta dovette capitolare alle truppe napoleoniche guidate dal generale Jab\u0142onowski, ma riusc\u00ec a resistere per ben sette giorni all'assedio. In seguito alla capitolazione concordata con alcuni assediati stremati, il piccolo borgo dovette subire uno spietato saccheggio.\nNel 1861 divenne municipio del Regno d'Italia: Stroncone perse la sua autonomia e fu unita al comune di Terni nel 1927. Soltanto dopo la II guerra mondiale, nel 1947, riconquist\u00f2 l'autonomia amministrativa.\nInfrastrutture e trasporti.\nStrade.\nStroncone \u00e8 attraversato dalla strada provinciale n. 16 \"di Stroncone\", che lo collega a Terni, e dalla strada provinciale n. 63 \"dei Prati di Stroncone\" che prosegue l'ascesa verso la montagna raggiungendo la frazione Prati.\nLa parte occidentale del territorio comunale \u00e8 attraversata inoltre dalla strada regionale 313 \"ternana\" Terni - Passo corese, che collega la conca ternana alle localit\u00e0 tra Lazio e Umbria a sud della valle del Tevere.\nFerrovie.\nLa parte settentrionale del territorio comunale \u00e8 brevemente lambita dalla ferrovia Terni-Rieti-L'Aquila, linea secondaria a trazione diesel e binario unico; fino al 2014 il comune era servito dalla fermata di Stroncone, situata a circa tre chilometri dal paese, oggi soppressa per via della sua scarsa frequentazione.\nMobilit\u00e0 urbana.\nI trasporti interurbani di Stroncone vengono svolti con autoservizi di linea gestiti da Busitalia Umbria."}
{"id": "32879", "revid": "22416", "url": "https://it.wikipedia.org/wiki?curid=32879", "title": "Lei (Italia)", "text": "Lei \u00e8 un comune italiano di 472 abitanti della provincia di Nuoro che sorge su una serie di colline poste a circa 500 \nStoria.\nIl nome del paese compare per la prima volta nel Condaghe di Santa Maria di Bonarcado con la grafia \"Lee\". Nel periodo giudicale, e in quello successivo spagnolo, viene denominato \"Ley\".\nL'area \u00e8 abitata sin dalla preistoria, numerose sono le testimonianze del periodo prenuragico e nuragico, tra esse protonuraghi, nuraghi, e tombe dei giganti. Importanti sono anche le tracce dei periodi successivi nei quali si susseguirono le dominazioni puniche, romane\nNel medioevo fece parte del giudicato di Torres, inserito nella curatoria del Marghine. Alla caduta del giudicato (1259) pass\u00f2 per breve tempo al giudicato di Arborea e successivamente al Marchesato di Oristano. Sconfitti definitivamente gli arborensi (1478) pass\u00f2 sotto il dominio aragonese. Il territorio venne inglobato dagli aragonesi nell'Incontrafa del Marghine; nel secolo XVIII fu compreso nel marchesato del Marghine, feudo prima dei Pimentel e poi dei Tellez-Giron, ai quali fu riscattato nel 1839 con l'abolizione del sistema feudale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 19 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Lei \u00e8 quella logudorese centrale o comune.\nInfrastrutture e trasporti.\nFerrovie.\nIl comune \u00e8 servito dalla stazione di Lei, posta sul tracciato della ferrovia Macomer-Nuoro e collegata dai treni dell'ARST aventi provenienza e destinazione nei due centri capolinea."}
{"id": "32880", "revid": "22416", "url": "https://it.wikipedia.org/wiki?curid=32880", "title": "Loceri", "text": "Loceri \u00e8 un comune italiano di abitanti della provincia di Nuoro in Sardegna. \u00c8 situato nell'area centro orientale dell'Ogliastra, a 206 metri sul livello del mare. Fa parte della XI Comunit\u00e0 Montana \"Ogliastra\".\nStoria.\nL'area fu abitata gi\u00e0 in epoca nuragica per la presenza nel territorio di alcuni nuraghi.\nAppartenne al giudicato di Cagliari e fece parte della curatoria d'Ogliastra. Alla caduta del giudicato (1258) cadde in potere dei giudici di Gallura. Nel 1296, con la morte dell'ultimo giudice di Gallura Nino Visconti, gran parte dei territori dell'ex giudicato, tra cui l'Ogliastra, passano sotto il dominio pisano fino al 1324, quando vengono conquistati dagli aragonesi. Nel 1363 Loceri, insieme ad altre ville dell'Ogliastra, viene incorporato dal Re d'Aragona Pietro IV \"il cerimonioso\" nella contea di Quirra, data in feudo a Berengario Carroz; fu villa della contea fino al 1603, quando la contea viene trasformata in marchesato, feudo dei Centelles. Il paese venne riscattato agli Osorio de la Cueva, succeduti ai Centelles, nel 1839 con la soppressione del sistema feudale voluto dai Savoia.\nEsistono numerosi testimonianze di epoca prenuragica, soprattutto ai confini con Ilbono e Bari Sardo, che indicano che il territorio era frequentato a partire dalla fine del IV millennio a.C..\nLe testimonianze di epoca nuragica sono pi\u00f9 numerose e testimoniano un\u2019intensa occupazione di questo territorio nell\u2019et\u00e0 del Bronzo Medio e Tardo. In localit\u00e0 Goene son state rinvenute testimonianze e materiali di epoca romana, mentre in localit\u00e0 Flumini si conservano tracce di un insediamento rurale di epoca romana.\nIl Canonico Flavio Cocco (in \u201cdati relativi ai paesi della Diocesi d\u2019Ogliastra\u201d), scrive che la prima menzione del paese di Luccieri viene fatta in un documento pisano del 1316 dove venne indicato come distrutto, (\"Saltus dictus Luccieri qui olim fuit ville Luccieri nunc destructe\" \u2013 F. Artizzu: le rendite pisane del giudicato di Cagliari, pag. 94) forse durante le lotte del Comune di Pisa contro Giovanni Visconti tra il 1258 e il 1308 quando caddero il castello della Rosa in Ogliastra e quello di Maluiginu nel Sarrabus.\nIl documento pisano riporta anche che il primo nucleo del paese di Loceri si trovava nella localit\u00e0 di Goene, a a NEE di Loceri e 4 e \u00bd a NO di Barisardo. Il canonico F. Cocco, riportando i dati del documento pisano del 1316, sostiene invece che il saltus di Luccieri fosse ubicato tra il paese di Bar\u00ec e la casa di Gueni (sita nell\u2019attuale localit\u00e0 di Goeni). Secondo lo studioso il sito di Luccieri era forse a cavallo del rio de Mesu dove era presente anche la chiesa dedicata a San Tommaso che secondo il parroco Giuseppe Cabiddu, sarebbe stata la parrocchiale distrutta da una piena del rio e poi ricostruita nel XVIII secolo, in stile neoclassico, nel sito attuale, distante un centinaio di metri da quella antica ma intitolata a San Pietro Apostolo a cui fu annesso, fino al 1905, un cimitero.\nPrima della sua distruzione il paese aveva fatto parte della curatoria di Ogliastra, appartenente al giudicato di Cagliari, come testimonia sempre il documento pisano del 1316. Loceri non figura ancora tra i paesi ogliastrini infeduati ai signori spagnoli nel 1358, mentre nel 1504 figura nell\u2019elenco dei paesi ogliastrini infeudati alla contessa Iolanda Carroz. Il paese nel 1708 \u00e8 sotto il dominio Austriaco e dal 1720 al 1861 \u00e8 sotto i Piemontesi.\nSull\u2019origine del toponimo ci sono varie ipotesi; alcuni studiosi ritengono che vi sia una correlazione con Locri della Magna Grecia e che il suo insediamento si sia formato proprio in seguito alla fuga dei greci dalla loro patria, altri fanno derivare il nome da Villa Luceri, Villa di Locerio, o da Locus Aeris (luogo del rame) o ancora da Luccieri (il nome di un antico paese scomparso).\nIn particolare la derivazione da Villa Luceri secondo lo studioso Massimo Pittau, avrebbe origine da Luceres, una delle trib\u00f9 etrusche originarie di Roma che renderebbe possibile l\u2019ipotesi di un legame tra la civilt\u00e0 etrusca e quella nuragica. Il toponimo potrebbe infine avere un\u2019origine proto sarda vista la presenza nel territorio dei nuraghi di Ursu, Sa Puliga, Su Casargiu, Is Piroddis, il Nuraghe C\u00e8a, Nuraxi, il nuraghe Monte Nuraxi.\nTracce di vita prenuragica sono documentate dalle Domus de Janas di Is Arceddas in localit\u00e0 Canale Is Piroddis.\nAlcuni dati certi riguardo al numero degli abitanti insediati nel territorio comunale nella met\u00e0 dell\u2019800, possiamo attingerli dal \u201cdizionario geografico storico, statistico, commerciale\u201d compilato dal Prof. G. Casalis che riporta le liste di focaggio formate nei parlamenti tenutisi dal 1656 al 1698, in esse si osserva che a Locheri nel 1654 erano presenti 62 fuochi (circa 250 abitanti), mentre il numero degli abitanti insediati nel 1840 era pari a 840.\n\u201c\"Nell\u2019anno 1840 erano maggiorenni, maschi 256, femmine 300, minorenni maschi 154, femmine 150, in tutto anime 840, e famiglie 256.\"\n\"La media del movimento della popolazione determinossi sul trascorso decennio di 25 nascite, 14 morti e 4 matrimoni. L\u2019ordinario corso della vita in quelli che felicemente trapassano i molti pericoli della prima et\u00e0, suol essere ai 60 anni, ma non sono infrequenti gli esempi di maggior longevit\u00e0. \u2026.. Il cimitero \u00e8 alle spalle della chiesa parrocchiale, nella valle, per cui passa il levante. Le esalazioni delle superficiali sepolture offendono il senso a non pochi\"\"\nNei primi cinquant\u2019anni dell\u2019ottocento si praticava l\u2019agricoltura, la tessitura e la pastorizia. Si coltivava prevalentemente il grano, l\u2019orzo, i legumi e il lino, le vigne erano molto produttive e si contavano circa 18 variet\u00e0 di uvaggi. Il clima mite favoriva la produzione di alberi da frutto che raggiungevano i ventimila esemplari. La vocazione agricola del villaggio si evince, oltre che dai dati riportati dal Casalis, dall\u2019analisi della cartografia De Candia.\nSociet\u00e0.\nLingue e dialetti.\nLa variante del sardo parlata a Loceri \u00e8 il campidanese ogliastrino.\nGeografia antropica.\nIl territorio comunale comprende anche l'isola amministrativa di \"Bacu Orca\", avente una superficie di 3,86\u00a0km\u00b2.\nUrbanistica.\nL\u2019edificato si distende con una forma fusiforme lungo il tracciato storico in direzione Est-Ovest costituito dalla via Centrale (l\u2019attuale via Vittorio Emanuele) e dalla via Romana (oggi via Roma) che convergono all\u2019altezza della chiesa dedicata a San Pietro Apostolo. \nLungo le vie si affacciano gli isolati di forma irregolare in cui il processo di aggregazione dei singoli edifici ha determinato la formazione dei nuclei.\nTali isolati risultano circoscritti da una viabilit\u00e0 principale perimetrale su cui si affacciano le cellule abitative e da una viabilit\u00e0, interna all\u2019isolato, che spesso lo attraversa in senso longitudinale, praticata per dare luce ed aria agli ambienti maggiormente soffocati dall\u2019intasamento edilizio. All\u2019interno degli isolati sono spesso presenti stretti corridoi (errileddus), interposti tra i confini di diverse propriet\u00e0 col compito di raccogliere le acque piovane ovvero di smaltire le acque dei tetti a falde contrapposte. La presenza del riu Giossu a Sud e del rio Sunsurru a Nord ha condizionato l\u2019espansione dell\u2019abitato e ancora oggi il paese \u00e8 compreso quasi completamente tra i due corsi d\u2019acqua.\nIl tessuto urbano storico era attraversato da cinque strade che confluivano all\u2019incrocio dell\u2019attuale via Vittorio Emanuele (ex via Centrale) con la via Dante. Queste strade, che dividevano l\u2019abitato in altrettanti macro isolati conducevano verso Barisardo quella in direzione Est, verso la localit\u00e0 Tare quella in direzione Nord, verso Lanusei quella in direzione Nord Ovest, verso il rio Giossu e verso i confini con Jerzu.\nquella in direzione Sud Ovest e quella verso le campagne di Taccu in direzione Sud Est. La rete stradale interna ha una configurazione \u201ca labirinto\u201d con isolati pi\u00f9 o meno ampi in funzione dell\u2019orografia del sito. La Strada Statale 390 (v Roma) realizzata a cavallo dell\u2019800 ha sostituito il percorso matrice centrale, l\u2019attuale via Vittorio Emanuele, modificando di fatto la gerarchia della viabilit\u00e0 di Loceri e connotando fortemente l\u2019importanza del nuovo corso rispetto alle vecchie strade che dall\u2019ottocento in poi assumono pi\u00f9 la connotazione di strade di comunicazione interna o verso la campagna, mentre la nuova strada diventa la via di comunicazione verso i centri di Lanusei e Bari Sardo. Sul nuovo percorso urbano si costruiscono nuovi edifici appartenenti alla borghesia agraria.\nL\u2019assetto attuale del Centro Matrice nasce quindi dallo sviluppo di cinque macrozone che derivano dall\u2019intersezione dei percorsi originari, modificato poi dalla via Roma che taglia il centro lasciando a Nord Est di essa la parte pi\u00f9 vasta del centro matrice. \nIl tessuto urbano \u00e8 generalmente piuttosto denso ma irregolare con l\u2019isolato della chiesa che costituisce una delle poche soluzioni di continuit\u00e0.\nAltra caratteristica riconoscibile nella conformazione dell\u2019abitato di Loceri \u00e8 la comune giacitura dei corpi di fabbrica, difatti la maggior parte degli edifici si sviluppa secondo l\u2019asse nordest \u2013 sudovest, esponendo il proprio fronte verso la direzione sud-est o nord-ovest.\nAttraverso l\u2019analisi della cartografia storica si \u00e8 potuto constatare che l\u2019area del centro matrice corrisponde quasi con la situazione urbanistica al 1847 Catasto Decandia, confermata dalla carta catastale della prima met\u00e0 del Novecento.\nLe abitazioni storiche sono con tipologia a corte antistante o retrostante, dunque con affaccio su area di pertinenza privata o con affaccio diretto su strada. Esse si compongono di pi\u00f9 cellule elementari e il loro accrescimento avviene secondo un processo di giustapposizione e addizione a lato, in profondit\u00e0 o in altezza sino a raggiungere la configurazione delle tipologie rilevate all\u2019interno del centro matrice: una o due cellule su un livello, due cellule con sviluppo in profondit\u00e0, due cellule con sviluppo in altezza, tre o pi\u00f9 cellule su un livello, tre o pi\u00f9 cellule con sviluppo in profondit\u00e0, tre o pi\u00f9 cellule con sviluppo in altezza, palazzetto moderno. Gli edifici presentano murature perimetrali continue con apparati decorativi molto semplici o assenti. La tecnologia costruttiva delle case \u00e8 prevalentemente in porfido e granito con murature a sacco con esempi di aperture architravate o ad arco per gli accessi carrai ed in generale un decoro austero ed una semplice partitura dei prospetti. \nNumerose case hanno subito ampliamenti e rimaneggiamenti non coerenti con le tipologie e le tecniche tradizionali.\nLoceri, cos\u00ec come gli altri centri ogliastrini, rappresenta un tipo costitutivo del villaggio storico ben connotato, sintesi esemplare di adattamento in rapporto alle diverse opportunit\u00e0 del sito. Come avviene nei villaggi di impianto medievale, anche a Loceri l\u2019aggregazione e il progressivo accrescimento dell\u2019edificato si \u00e8 generato nel rispetto dei vincoli dovuti alle condizioni del sito quali, l\u2019orografia, l\u2019esposizione al sole, il riparo dai venti, la presenza di rii e sorgenti. I fattori che contribuiscono a determinare le variazioni degli schemi insediativi, della forma degli edifici e dei manufatti, sono gli usi cui gli edifici erano originariamente destinati, la prevalenza e la specificit\u00e0 delle funzioni svolte, la morfologia del terreno. L\u2019insediamento doveva adattarsi alle condizioni del sito e massimizzare e ottimizzare le sue specificit\u00e0.\nNel centro si possono individuare differenti tipologie di edifici in base agli schemi planimetrici, all\u2019impostazione strutturale, alla funzione originaria, al rapporto con il terreno, al numero di piani e, ancora, ad alcuni elementi tecnologici caratterizzanti.\nNel Catasto d\u2019impianto del 1939 si percepisce che le corti originarie, presenti in quasi tutte le unit\u00e0 edilizie, sono state via via utilizzate per ampliare l\u2019edificio originario per le mutate esigenze del nucleo familiare rendendo il tessuto urbano spesso molto denso e cancellando in alcuni casi le corti originarie. Le caratteristiche dell\u2019abitato pur presentando alcuni spazi inedificati all\u2019interno del tessuto consolidato degli isolati, appare tuttavia abbastanza compatto. I toponimi via Orti, via Campagna e via Taccu, a oriente, indicano il collegamento dell\u2019abitato con gli appezzamenti coltivati, la via Montagna e la via Collina a Ovest individuano i luoghi collinari.\nSport.\nCalcio.\nLa principale squadra di calcio del paese \u00e8 la \"Polisportiva Loceri\" che nella stagione 2015-2016 ha militato nel girone F sardo di Seconda Categoria."}
{"id": "32881", "revid": "2045485", "url": "https://it.wikipedia.org/wiki?curid=32881", "title": "Loculi", "text": "Loculi (\"L\u00f2cula\" in sardo) \u00e8 un comune italiano di 505 abitanti della provincia di Nuoro, situato a 26 metri sul livello del mare, nella piana attraversata dal fiume Cedrino e circondata da colline.\nFa parte dell'Unione dei Comuni \"Valle del Cedrino\" e fece inoltre parte della X Comunit\u00e0 Montana \"Baronie\" (poi abrogata con il Decreto del Presidente della Regione n.16 dell'8/2/2011). Dista 34\u00a0km da Nuoro.\nOrigini del nome.\nIl nome del paese potrebbe derivare dal termine latino \"locus\" (bosco sacro), come sembra confermare il persistere in epoca cristiana dell'agiotoponimo di San Lussorio in localit\u00e0 \"Su Santuariu\" (\"Il Santuario\") presso una grotta che si apre nelle falde selvose del Monte Albo.\nStoria.\nL'area fu abitata gi\u00e0 in epoca prenuragica, nuragica e romana, per la presenza sul territorio di varie testimonianze archeologiche.\nDurante il medioevo apparetenne al Giudicato di Gallura e fece parte della curatoria di Orosei. \nNel 1296, con la morte dell'ultimo giudice Nino Visconti, il territorio passa sotto il controllo diretto della repubblica di Pisa, e successivamente, nel 1323, sotto il dominio aragonese. \nIn quell'epoca Loculi fu incorporata nella baronia di Orosei, feudo regio, di cui condivise le sorti e la storia fino al riscatto avvenuto nel 1839 con la soppressione del sistema feudale.\nNel territorio di Loculi era la Baronia di Lop\u00e8, che comprendeva i salti di Birido, Lop\u00e8, Planus e San Martino, di cui era barone il vescovo di Galtell\u00ec.\nDal 1927 al 1946 form\u00f2, con le vicine Galtell\u00ec, Irgoli e Onifai, un'unica entit\u00e0 comunale di Irgoli - Galtell\u00ec.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 gli stranieri residenti a Loculi sono 15 (in calo rispetto al 2018) e rappresentano il 2,9% della popolazione residente.\nI paesi di provenienza sono:\nLingue e dialetti.\nLa variante del sardo parlata a Loculi \u00e8 quella nuorese baroniese.\nInfrastrutture e trasporti.\nIl territorio comunale di Loculi \u00e8 attraversato da due importanti vie di comunicazione: la Strada Statale 131 Diramazione Centrale Nuorese (SS 131 d.c.n.), che solca la parte settentrionale del territorio comunale e conduce verso il capoluogo di provincia: Nuoro; e la Strada Provinciale 25, che attraversa per intero il centro abitato e consente lo spostamento tra i comuni della valle del Cedrino.\nAmministrazione.\nA partire dal 1993, con la Legge n.81 del 25 marzo 1993, \u00e8 stata introdotta l'elezione diretta del sindaco.\nDi seguito sono elencate le Elezioni Amministrative di Loculi a partire dal 1993."}
{"id": "32882", "revid": "11", "url": "https://it.wikipedia.org/wiki?curid=32882", "title": "Marco Giulio Filippo", "text": ""}
{"id": "32883", "revid": "22416", "url": "https://it.wikipedia.org/wiki?curid=32883", "title": "Lodine", "text": "Lodine (\"Lod\u00ecne\" in sardo) \u00e8 un comune italiano di 306 abitanti della provincia di Nuoro nella Barbagia di Ollolai.\nStoria.\nL'area fu abitata in epoca prenuragica (presenza di tombe dei giganti) e nuragica (presenza di alcuni nuraghi).\nNel medioevo appartenne al Giudicato di Arborea e fece parte della curatoria della Barbagia di Ollolai. Alla caduta del giudicato (1420) pass\u00f2 sotto il dominio del marchesato di Oristano, sotto il quale fu feudo di Giovanni Deiana. per poi passare sotto la dominazione aragonese (1478) dopo la battaglia di Macomer.\nNel 1604 fu incorporato nel ducato di Mandas, feudo dei Maza e poi dei Tellez-Giron d'Alcantara.\nIl paese fu riscattato agli ultimi feudatari nel 1839 con la soppressione del sistema feudale voluta dai Savoia.\nTra il 1928 e il 1988 fu frazione del comune di Gavoi.\nMonumenti e luoghi d'interesse.\nSiti archeologici.\nHa un territorio ricchissimo di siti archeologici pre-nuragici e nuragici di grande importanza.\nSociet\u00e0.\nLingue e dialetti.\n\u00c8 uno dei nove paesi della Barbagia (assieme ad Ollolai, Fonni, Orgosolo, Mamoiada, Olzai, Ovodda, Oliena e Gavoi) nella cui parlata si conserva il cd. \"colpo di glottide\"."}
{"id": "32885", "revid": "22416", "url": "https://it.wikipedia.org/wiki?curid=32885", "title": "Lotzorai", "text": "Lotzorai \u00e8 un comune italiano di abitanti della provincia di Nuoro in Sardegna.\nGeografia fisica.\nTerritorio.\nIl centro abitato \u00e8 situato ad 1\u00a0km dalla costa centro-orientale della Sardegna, che si affaccia sul mar Tirreno. \u00c8 delimitato da due fiumi: il rio Pramaera (in origine \"Palmera\" o \"Palmaera\") a nord e il rio Girasole (in origine \"S'aren\u00e0da\") a sud.\nIl paese \u00e8 raggiungibile da sud e da nord attraverso la strada statale 125 Orientale Sarda, da ovest attraverso la strada provinciale 56. Rientra inoltre nel bacino d'utenza del porto di Arbatax, distante circa 5\u00a0km e a 3\u00a0km dal porto turistico di Santa Maria Navarrese e a 2,8\u00a0km di distanza dalla frazione di Tancau sul Mare.\nA circa un miglio a est dalla costa del paese \u00e8 ubicata l'isola dell'Ogliastra, arcipelago formato da tre isolette completamente disabitate, sede di nutrite colonie di cormorani e gabbiani. La maggiore ospita la statua della Madonna d'Ogliastra, meta da qualche anno di una processione religiosa che si svolge nel mese di agosto, a bordo di piccole imbarcazioni.Di notevole importanza sono anche le zone umide di Lotzorai sede di numerose specie acquatiche: il parco fluviale del fiume Pramaera e la sua foce, lo stagno di Pollu, la Pa\u00f9le di Iscrixedda (che si trova alle spalle della spiaggia omonima in localit\u00e0 Iscrixedda ed \u00e8 alimentata dalle acque del rio Girasole che ne formano la foce), il canale di Su Stoargiu che mette in collegamento la zona umida di Iscrixedda con lo stagno di Tortol\u00ec.\nClima.\nIl clima di Lotzorai \u00e8 condizionato dal semicerchio formato dalle montagne del Gennargentu che protegge la piana di Lotzorai dal gelido inverno. Difatti i rilievi garantiscono un clima piacevole, schermando Lotzorai dai venti pi\u00f9 violenti e trattenendo altrove le nuvole cariche di pioggia. Il risultato \u00e8 un clima mediterraneo piacevole, caratterizzato da estati calde e inverni miti, con una primavera e un autunno dolci e piacevoli: le temperature medie di gennaio, il mese pi\u00f9 freddo, vanno da una minima di 8\u00a0\u00b0C a una massima di 14\u00a0\u00b0C, mentre in luglio e agosto si passa dai 21\u00a0\u00b0C ai 29\u00a0\u00b0C. L e precipitazioni sono una presenza timida, che in estate non osa disturbare la bellezza delle giornate di sole, e soltanto tra ottobre e dicembre ci sono acquazzoni pi\u00f9 frequenti, per una media di 71\u201373\u00a0mm di pioggia mensile.\nStoria.\nIl territorio \u00e8 abitato dall'uomo sin dal periodo prenuragico e nuragico.\nIl nome Lotzorai appare ufficialmente per la prima volta nel 1117 nel \"Santissimi Praesulis Georgici Suellensis\", dove si racconta di un Lozoranus risuscitato dal santo.\nLa villa nel medioevo fece parte del giudicato di Cagliari, nella curatoria dell'Ogliastra, fino al 1258. Vi sorgeva un castello, detto di Lotzorai o di Agugliastru. Pass\u00f2 poi al giudicato di Gallura, quindi a Pisa, che acquis\u00ec il borgo e il castello. Successivamente, quando gli aragonesi nel 1323 attuarono la spedizione in Sardegna per la conquista dell'Isola, il castello e il borgo furono occupati da Berengario Carroz. Il borgo fu poi annesso nel 1363 alla contea di Quirra, feudo dei Carroz, istituita in quell'anno dal Re d'Aragona Pietro IV \"il Cerimonioso\". Nel 1603 la contea venne trasformata in marchesato, feudo prima dei Centelles e poi degli Osorio de la Cueva, ai quali fu riscattato nel 1839 con la soppressione del sistema feudale voluta da Carlo Alberto di Savoia.\nMonumenti e luoghi d'interesse.\nArchitetture religiose.\nIl paese conta quattro chiese:\nSiti archeologici.\nLuoghi di particolare interesse archeologico presenti nel territorio di Lotzorai: \nInoltre per qualche anno \u00e8 stata aperta al pubblico, nel centro storico cittadino, la casa museo \"Sa Domu De Donna Nassia\", risalente al 1600, che ospitava ricostruzioni di ambienti e oggetti autentici del XVIII e XIX secolo, ormai dismessa e in abbandono.\nLa spiaggia di Lotzorai.\nIl litorale di Lotzorai \u00e8 compreso nel tratto di costa che va da Santa Maria Navarrese ad Arbatax. Si estende dalla frazione di Tancau sul Mare fino ai margini del porto di Arbatax ed ospita da nord a sud le spiagge di \"Tancau\", \"Pollu\", \"Is Orrosas\" ovvero \"Il Lido delle Rose\", \"Iscrixedda\", e \"Isula Manna.\" Quest'ultima spiaggia \u00e8 la parte terminale del lunghissimo litorale del comune di Lotzorai che confina a sud con il comune di Tortol\u00ec nella spiaggia di Ponente-della Capannina di Arbatax, allo sbocco dello stagno di Tortol\u00ec zona peschiera.\nSociet\u00e0.\nLingue e dialetti.\nLa variante del sardo parlata a Lotzorai \u00e8 il campidanese ogliastrino.\nEconomia.\nL'economia del paese si basa in particolar modo sull'agricoltura e sul turismo balneare e attivo, favorito dai 7\u00a0km di spiagge libere presenti nel territorio, e dall'ubicazione strategica per poter fare free climbing, escursionismo a piedi, ciclismo su strada e mountain bike, con i paesi circostanti di Jerzu, Ulassai, Lanusei, Arzana, Villagrande Strisaili, Talana, Urzulei e Baunei, tutti a 500\u2013700 m di quota, facilmente raggiungibili in auto o con la bici da strada. Da notare il particolare che le montagne salgono a 1000 m entro 30\u00a0km della costa, cos\u00ec da poter trovare condizioni fresche e/o all'ombra anche d'estate. Per questo motivo, molti sportivi vengono con la famiglia in vacanza a Lotzorai, per essere al mare ma senza rinunciare ai loro sport preferiti nelle montagne vicine. Il clima mite, inoltre, permette di praticare questi sport tutto l'anno.\nLa coltivazione di ortaggi in serra, gli agrumeti, gli uliveti e i vigneti rappresentano le attivit\u00e0 agricole principali.\nNumerose le strutture turistiche presenti, fra cui hotel, bed and breakfast, affittacamere, i campeggi a ridosso delle spiagge e gli agriturismi nelle campagne del paese.\nInfrastrutture e trasporti.\nLotzorai viene attraversata al suo interno dalla Strada statale 125 Orientale Sarda.\nSport.\nCalcio.\nLa principale squadra di calcio della citt\u00e0 \u00e8 l'\"U.S. Lotzorai 1968\" che milita nel girone F sardo di 2\u00aa Categoria. I colori sociali sono il bianco e l'azzurro, e la societ\u00e0 \u00e8 stata fondata il 2 gennaio 1968.\nFree climbing.\nCome il resto del territorio circostante anche Lotzorai, che sembrerebbe a prima vista un territorio privo di montagne, ha le sue pareti utilizzate dagli amanti del free climbing, disciplina in fase di buona diffusione nel territorio. Queste pareti si trovano proprio sopra Tancau e sono di granito, a differenza della maggior parte delle vie isolane sul calcare. Una piccola parete, denominata \"Lucertole al sole\", ha visto le prime vie nei primi decenni del XXI secolo mentre una nuova paretina, \"L'isola che non c'\u00e8\", pi\u00f9 adatta ai principianti, si trova quasi di fronte alle domus de janas, nella zona denominata \"Bruncu su cabriolu\""}
{"id": "32888", "revid": "124895542", "url": "https://it.wikipedia.org/wiki?curid=32888", "title": "Magomadas", "text": "Magomadas (\"Magum\u00e0das\" in sardo) \u00e8 un comune italiano di 639 abitanti della provincia di Oristano in Sardegna, nella antica regione della Planargia.\nStoria.\nL'area fu abitata gi\u00e0 in epoca prenuragica e nuragica per la presenza sul territorio di numerose testimonianze archeologiche, tra cui un pozzo sacro e un Nuraghe.\nNel medioevo appartenne al Giudicato di Torres e fece parte della curatoria della Planargia. Alla caduta del giudicato (1259) venne governato dai Malaspina e successivamente (1308) entr\u00f2 a far parte del Giudicato di Arborea. Intorno al 1420 pass\u00f2 sotto il dominio aragonese e divenne un feudo, concesso inizialmente, nel 1464, alla famiglia Villamarina, per poi essere incorporato nel XVIII secolo dai Savoia insieme a nel marchesato della Planargia, feudo dei Paliaccio. Fu riscattato agli ultimi feudatari nel 1839 con la soppressione del sistema feudale.\nAi sensi della Legge Regionale n. 10 del 13 ottobre 2003, che ha ridefinito le circoscrizioni delle nuove province sarde, il comune di Magomadas \u00e8 passato dalla Provincia di Nuoro alla Provincia di Oristano.\nSociet\u00e0.\nLingue e dialetti.\nLa variante del sardo parlata a Magomadas \u00e8 quella logudorese centrale o comune."}
{"id": "32890", "revid": "22416", "url": "https://it.wikipedia.org/wiki?curid=32890", "title": "Meana Sardo", "text": "Meana Sardo (\"Meana\" in sardo) \u00e8 un comune italiano di abitanti della provincia di Nuoro nella regione della Barbagia di Belv\u00ec.\nOrigini del nome.\nIl nome Meana deriva dalla parola \"mediana\", in quanto nel territorio del paese passava la strada romana che da Cagliari, attraversando Bhiora (Serri), Valenza (Nuragus), Mediana (Meana Sardo), Augustis (Austis), Sorabile (presso Fonni) e Caput Tirsi, (presso Orune, Sant'Efis) raggiungeva Olbia. Mediana appunto era situata a met\u00e0 percorso.\nStoria.\nL'area fu abitata in epoca nuragica e romana, per la presenza nel territorio di alcuni nuraghi e di necropoli ed \"oppidum\" romani.\nDurante il medioevo appartenne al giudicato di Arborea e fece parte della curatoria di Barbagia di Meana, della quale inizialmente fu anche capoluogo finch\u00e9 lasci\u00f2 il posto a Belv\u00ec.\nAlla caduta del giudicato (1420) entr\u00f2 a far parte del Marchesato di Oristano, e alla definitiva sconfitta degli arborensi (1478) pass\u00f2 sotto il dominio aragonese e fu incorporato nella signoria della Barbagia di Belv\u00ec. In seguito entr\u00f2 a far parte della contea di Santa Sofia. Dopo essere stata ceduta a diversi feudatari, fu governata da Raffaele Lostia, sotto il quale rimase fino ai quali fu riscattato nel 1839, con la soppressione del sistema feudale.\nSimboli.\nLo stemma del comune di Meana Sardo \u00e8 stato concesso con decreto del presidente della Repubblica del 22 gennaio 1957. Vi \u00e8 raffigurato il nuraghe Nolza, situato nel territorio comunale e simbolo del paese.\nMonumenti e luoghi d'interesse.\nSiti archeologici.\nA 6\u00a0km dal paese, a 739 metri slm si erge il nuraghe quadrilobato Nolza, studiato dall'archeologo Giovanni Lilliu.\nNell'area attorno al nuraghe Nolza si trova un importante sistema di nuraghi minori in stretto collegamento anche con nuraghi dei territori limitrofi di Laconi (Nuraghe Genna Corte) e Atzara (Nuraghe Abbagadda) e Samugheo; questo sistema \u00e8 formato principalmente dai nuraghi Maria Incantada, Su Nuraxi, Mantutzus, Intzilicorru, Banda Era, Crecos e Abrutzedu.\nAll'interno dei territori di Meana Sardo possiamo trovare alcune stazioni e una tomba di et\u00e0 neo-eneolitica e resti di cave e miniere utilizzate fin dall'et\u00e0 nuragica.\nNell'area archeologica del Nuraghe Maria Incantada \u00e8 presente una tomba dei giganti ancora in attesa di essere scavata.\nSociet\u00e0.\nLingue e dialetti.\nLa variante del sardo parlata a Meana Sardo \u00e8 riconducibile alla Limba de mesania.\nInfrastrutture e trasporti.\nFerrovie.\nIl territorio comunale \u00e8 attraversato dalla ferrovia Isili-Sorgono dell'ARST, impiegata dal 1997 esclusivamente per finalit\u00e0 turistiche. La stazione di riferimento per il comune \u00e8 quella di Meana Sardo, posta alcuni chilometri a sud-est dell'abitato; pi\u00f9 distante \u00e8 lo scalo di Ortuabis, in passato attivo in particolare per il traffico passeggeri e merci legato alla miniera di Funtana Raminosa.\nSport.\nCalcio.\nA Meana Sardo lo sport maggiormente praticato \u00e8 il calcio. A livello maschile la formazione principale \u00e8 il \"Gruppo Sportivo Meana Sardo\", dai colori sociali gialloverdi e militante in Seconda Categoria. A livello femminile \u00e8 originaria del paese la calciatrice Daniela Mattana che ha militato da giovanissima in Serie A con l'."}
{"id": "32891", "revid": "767487", "url": "https://it.wikipedia.org/wiki?curid=32891", "title": "Modolo", "text": "Modolo (\"M\u00f2dolo\" in sardo) \u00e8 un comune italiano di 156 abitanti della provincia di Oristano in Sardegna. \u00c8 il pi\u00f9 piccolo comune per estensione territoriale della Regione e dista circa 49 chilometri dal capoluogo.\nGeografia fisica.\nTerritorio.\nIl paese sorge a 134 metri sul livello del mare a pochi chilometri dal mare. Il centro abitato si sviluppa su una ridente collina circondata da una serie di piccole vallate, impiegate per l'agricoltura.\nOrigini del nome.\nIl nome \"Modolo\" pu\u00f2 derivare dal toponimo antichissimo Madala, oppure pu\u00f2 essere scaturito dal latino \"modulis\" riferibile sia a \"piccola estensione\" che alla maniera utilizzata anticamente dalle genti delle valli di Modolo per incanalare o intubare l'acqua delle vicine fonti. In periodo romano esiste gi\u00e0 Modulo Vallis attraversato dalla strada occidentale che portava da Sulki, raggiungeva Neapolis, Othoca (l'attuale Santa Giusta), Cornus, nel golfo di Oristano, e proseguiva per Bosa e Nure fino a Turris Lybissonis, l'odierna Porto Torres. Il nome venne mantenuto per tutta l'epoca romana, trasformandosi nell'attuale \"Modolo\" nel periodo medievale.\nStoria.\nModolo fu fondato da una popolazione nuragica: il paese pass\u00f2 successivamente sotto il controllo dei Fenici, dei Cartaginesi e quindi dei Romani.\nNel VII secolo d.C. vi si stabilirono dei monaci bizantini che evangelizzarono Modolo e vi edificarono la chiesa parrocchiale di Sant'Andrea apostolo.\nNel Duecento appartenne algiudicato di Torres e fece parte della curatoria di Planargia. Alla caduta del giudicato (1259) pass\u00f2 ai Malaspina e quindi al giudicato di Arborea. Nel 1468 entr\u00f2 nei domini della signoria della Planargia.\nNel Cinquecento, i Carmelitani vi fondarono un loro convento con l'annessa chiesa dedicata alla Vergine del Carmelo. Nel 1628 passa, con l'intera Sardegna, nei domini della Spagna che affida Modolo in feudo alla famiglia cagliaritana dei Brondo. Nel 1716 passa per vie ereditarie ai Paliacio, che ottengono il titolo di marchesi di Planargia. Qualche anno dopo Modolo entra nei domini dei Savoia, che confermano il possesso dei Paliacio. Solo nel 1839 venne abolito in tutto il Regno di Sardegna il dominio feudale e Modolo divent\u00f2 quindi un comune autonomo, inizialmente in provincia di Cagliari e dal 1927 in quella di Nuoro.\nAi sensi della Legge Regionale n. 10 del 13 ottobre 2003, che ha ridefinito le circoscrizioni delle nuove province sarde, il comune di Modolo \u00e8 passato alla Provincia di Oristano.\nMonumenti e luoghi d'interesse.\nArchitetture religiose.\nIl principale monumento del villaggio \u00e8 la chiesa parrocchiale di Sant'Andrea Apostolo, fondata nell'Alto Medioevo ma danneggiata da un incendio nel XIX secolo. All'interno della chiesa sono conservate alcune statue lignee risalenti al XVII secolo. Altre chiese sono dedicate alla Madonna del Grappolo, a e alla santa Croce.\nSiti archeologici.\nIntorno al paese, sono state rinvenute basi archeologiche di nuraghi, \"domus de janas\" e i resti di una villa romana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 3 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nLa variante del sardo parlata a Modolo \u00e8 quella logudorese centrale o comune.\nEconomia.\nL'economia di Modolo si basa quasi esclusivamente sull'agricoltura; le colture tradizionali sono la vite e il ciliegio. Il paese rientra nell'area di produzione del vino DOC \"Malvasia di Bosa\".\nAmministrazione.\nIl comune di Modolo fa parte della Unione dei comuni della Planargia e del Montiferru Occidentale."}
{"id": "32892", "revid": "767487", "url": "https://it.wikipedia.org/wiki?curid=32892", "title": "Montresta", "text": "Montresta \u00e8 un comune italiano di 456 abitanti della provincia di Oristano, nell'antica regione della Planargia. Dista 38\u00a0km da Alghero, 78\u00a0km da Oristano e 56\u00a0km da Sassari.\nStoria.\nMontresta deve la sua identit\u00e0 demografica a una lontana migrazione di greci manioti in Corsica nel 1676.\nSconfitti dai turchi nel 1669 dopo una resistenza diventata leggendaria, i manioti di Oitylo in Laconia si rivolgono alla Repubblica di Genova per chiedere asilo; a circa 800 manioti, capeggiati dalle famiglie nobili dei Comneno-Stefanopoli e Medici-Jatriano, viene accordato il diritto di insediamento in Toscana, a Genova e nella piccola regione di Paomia, in Corsica (a circa 50\u00a0km da Ajaccio).\nQuando la Corsica nel 1731 insorse contro la Repubblica di Genova, i greci si rifiutarono di aderire e il loro paese venne incendiato per vendetta dai rivoltosi corsi e furono saccheggiate le loro propriet\u00e0; le famiglie furono evacuate in tempo e trovarono riparo ad Ajaccio dove rimasero per circa 50 anni. Alcune famiglie stavano pensando allora di trasferirsi in Spagna e nelle Baleari, vista l'ostilit\u00e0 dei corsi ribelli. Altri cominciarono le trattative per emigrare nella vicina Sardegna.\nNel 1746 circa una cinquantina di famiglie greche che dimoravano a Cargese emigrarono in Sardegna, dopo una complessa trattativa di cui furono protagonisti il governo sardo e i rappresentanti dei coloni, Giorgio Cassara e Antonio Barozzi. Al termine delle trattative, Carlo Emanuele III re di Sardegna concede un'area territoriale nella Planargia, alle spalle della citt\u00e0 regia di Bosa dove i coloni danno vita a partire dal 1751 al villaggio di San Cristoforo di Montresta. Cos\u00ec nacque Montresta \"la greca\", che ebbe una storia travagliata per l'ostilit\u00e0 degli abitanti di Bosa che rivendicava il possesso di ampie quote del territorio assegnato dalla Corona ai coloni (fra cui la famiglia dei Passer\u00f2 -Psar\u00f2s- tuttora fiorente).\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, Montresta, che era in provincia di Nuoro, avrebbe dovuto essere aggregato alla provincia di Sassari; con successiva Legge Regionale n. 10 del 13 ottobre 2003 si stabil\u00ec invece che passasse a quella di Oristano.\nSociet\u00e0.\nLingue e dialetti.\nLa variante del sardo parlata a Montresta \u00e8 quella logudorese centrale o comune."}
{"id": "32893", "revid": "22416", "url": "https://it.wikipedia.org/wiki?curid=32893", "title": "Noragugume", "text": "Noragugume (\"Norag\u00f9gume\" in sardo) \u00e8 un comune italiano di 294 abitanti della provincia di Nuoro in Sardegna. Noragugume fa parte dell'Unione dei comuni del Marghine.\nGeografia fisica.\nTerritorio.\nIl paese \u00e8 situato in una zona collinare di tipo alluvionale, fra la catena montuosa del Marghine ed il lago Omodeo. Il territorio comunale si sviluppa tra i 141 e i 310 metri s.l.m.. L'escursione altimetrica complessiva risulta essere pari a 169 metri.\nStoria.\nIl borgo, situato nel Marghine, fu abitato dall'epoca preistorica, in particolare nel periodo prenuragico e nuragico, come dimostrato dai diversi monumenti quali il menhir di Sa Perda`e Taleri e i nuraghi di Tolinu e Irididdo. Nel periodo giudicale il nome del villaggio fu Nuracogomo e fece parte della curatoria del Marghine nel giudicato di Torres. Il centro storico dell'attuale borgo risale al XV secolo. La chiesetta di Santa Croce (\"Santa Rughe\") ne \u00e8 un'importante testimonianza.\nAlla caduta del giudicato (1259) pass\u00f2 per breve tempo al giudicato di Arborea, ove fu inglobato nella curatoria di Parte Barigadu, e successivamente al Marchesato di Oristano. Sconfitti definitivamente gli arborensi (1478) pass\u00f2 sotto il dominio aragonese. Nel secolo XVIII fu compreso nel marchesato del Marghine, feudo prima dei Pimentel e poi dei Tellez-Giron, ai quali fu riscattato nel 1839 con l'abolizione del sistema feudale.\nSimboli.\nLo stemma del Comune di Noragugume \u00e8 stato concesso con il decreto del Presidente della Repubblica del 3 marzo 2005.\nL'albero sradicato \u00e8 l'antico simbolo del giudicato d\u2019Arborea, risalente al XIII secolo.\nLa pecora ricorda l'attivit\u00e0 della pastorizia. La chiesa della Beata Vergine d'Itria, la cui devozione \u00e8 molto sentita dalla popolazione, \u00e8 di impianto gotico catalano e risale al 1623.\nSociet\u00e0.\nLingue e dialetti.\nLa variante del sardo parlata a Noragugume \u00e8 quella logudorese centrale o comune."}
{"id": "32894", "revid": "1318658", "url": "https://it.wikipedia.org/wiki?curid=32894", "title": "Nuragus", "text": "Nuragus \u00e8 un comune italiano di 856 abitanti della provincia del Sud Sardegna, situato a circa 74\u00a0chilometri a nord di Cagliari.\nGeografia fisica.\nTerritorio.\nIl territorio del Comune di Nuragus si estende su circa 1.900 ettari, compresi i rilievi collinari di Marmilla ed i rilievi montuosi di Laconi, Nurallao e Isili. Per la maggior parte pianeggiante, comprende anche una piccola porzione delle pendici orientali della Giara di Gesturi.\nOrigine del nome.\nPer l'origine del nome \"Nuragus\" sembra plausibile l'ipotesi del Casalis che lo vuole ricavato dalla molteplicit\u00e0 di nuraghi esistenti nel territorio. Ne sono stati censiti una cinquantina da un gruppo di archeologi in appena 1900 ettari.\nStoria.\nL'area fu abitata gi\u00e0 in epoca prenuragica e nuragica. Lo dimostra la presenza nel territorio di alcune necropoli e di numerosi nuraghi.\n\u00c8 difficile stabilire l'epoca in cui ebbe origine il paese di Nuragus, a causa della mancanza di documenti.\nIn assenza di prove certe, occorre fare ricorso alla tradizione, sempre viva presso i nuraghesi, che vuole il paese si sia formato dai superstiti della citt\u00e0 romana di \"Valentia\", capoluogo dei Valentini, ricordata nell'itinerario di Tolomeo, che, secondo alcuni scrittori, venne distrutta dai Vandali nell'VIII secolo. \nPi\u00f9 verosimile sembra l'ipotesi che in seguito alla distruzione di Valentia, si formarono tante piccole ville e tra queste quella di Nuragus, dove i superstiti si raggrupparono nelle vicinanze del nuraghe Santu Stevuni, creando cos\u00ec il primo nucleo del paese che mantiene ancora la denominazione di Su Pinnatzu. In seguito, il paese si espanse e assorb\u00ec le popolazioni delle ville vicine che scomparvero.\nQueste ipotesi sono avvalorate dalle numerose rovine presenti nella campagna nuraghese, in particolare presso Coni, Ruinas e Sant'Elia.\nNel Medioevo, appartenne al Giudicato di Arborea e fece parte della curatoria di Parte Valenza. \nUna testimonianza viene data da un decreto di Papa Onorio III (1216-1227), con il quale venivano concessi all'arcivescovo di Oristano Torgotorio Demuro (1224-1253) dei privilegi per varie parrocchie, tra le quali quella di Nuragus con la chiesa di Santo Stefano (11 luglio 1224).\nIl paese pass\u00f2 agli aragonesi dopo la vittoria di Martino I d'Aragona contro gli arborensi e i loro alleati genovesi (battaglia di Sanluri), nel 1409. Sotto gli aragonesi, il paese fu incorporato nella contea di Sanluri, creata nella prima met\u00e0 del XV secolo e data in feudo a Giovanni De Sena. Successivamente, pass\u00f2 in possesso di Enrico di Enriquez, zio del re d'Aragona Ferdinando II. Dagli Enriquez, il feudo fu venduto ai Castelv\u00ec e da questi pass\u00f2 agli Aymerich; fu poi incorporato nel marchesato di Laconi. Il paese fu riscattato agli Aymerich nel 1839 con l'abolizione del sistema feudale.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Nuragus, che era in provincia di Nuoro, avrebbe dovuto essere aggregato alla neonata provincia del Medio Campidano. Con la successiva Legge Regionale n. 10 del 13 ottobre 2003, si stabil\u00ec invece che passasse a quella di Cagliari, di cui fece parte fino alla successiva riforma del 2016.\nSimboli.\nPer anni il comune di Nuragus ha utilizzato uno stemma non ufficiale disegnato dal pittore locale Marcello Demara. Nel 2021, l'amministrazione comunale ha sottoposto ad un referendum cittadino la scelta di un nuovo emblema civico da presentare all'Ufficio araldico per ottenere le dovute autorizzazioni. Lo stemma prescelto \u00e8 uno scudo semipartito troncato su cui sono rappresentati un grappolo d'uva, un mazzo di spighe di grano e il nuraghe Santu Millanu.\nMonumenti e luoghi d'interesse.\nArchitetture religiose.\nTra gli edifici di culto, si segnalano la chiesa parrocchiale di Santa Maria Maddalena e l'antica chiesa di Sant'Elia.\nSiti archeologici.\nNonostante la contenuta estensione, l'agro di Nuragus, testimonia una ricchezza di reperti archeologi, primi tra essi i suoi molteplici nuraghi (circa 50), un pozzo sacro, le domus de Janas e la tomba megalittica di Ajodda. \nIl nuraghe Santu Millanu \u00e8 tuttora una presenza caratterizzante il paesaggio della campagna nuraghese, \u00e8 situato nella zona di Coni, in un'area ricca di emergenze archeologiche. Deve il suo nome alla chiesetta che fino alla met\u00e0 del XIX secolo era situata a pochi metri, intitolata appunto a santu Millanu (san Gemiliano). Per le dimensioni e per lo stato di conservazione \u00e8 senza dubbio il nuraghe pi\u00f9 importante che si pu\u00f2 trovare nelle campagne di Nuragus.\nIl nuraghe consta di una torre centrale (che conserva un buon elevato) e di un rifascio retto-curvilineo con quattro torri angolari, tutte ancora individuabili sul terreno. Attorno, ma principalmente lungo il lato meridionale, sono visibili tracce del villaggio di capanne nuragiche con sovrapposizione di ambienti di epoca romana. Molti materiali archeologici mobili risalgono infatti proprio a quest'ultima.\nIl nuraghe Valenza \u00e8 uno dei pochi esempi di pentalobato individuati dagli studiosi, certo l'area \u00e8 stata intensamente abitata dall'epoca nuragica a quella punica e romana, come i reperti archeologici abbondantissimi stanno a testimoniare.\nMonumento nuragico a carattere religioso di notevole importanza \u00e8 il pozzo sacro di Coni, posto nell'ideale triangolo formato dai nuraghi Valenza e Santu Millanu. \u00c8 un pozzo di piccole dimensioni, ma di fattura raffinata nel taglio e nella posa dei blocchi basaltici ben squadrati che formano la tholos e i gradini. Al suo interno fu ritrovata una statuetta bronzea di figura femminile con gonna svasata, nota come \"Matriarca in preghiera\". All'esterno il lastricato reca evidenti tracce di restauri e integrazioni antiche.\nRiportiamo un passo della descrizione che Antonio Taramelli fece su questo monumento:\n\"Anche alla fonte di Coni, dove sgorgava un tenue filo di acqua limpida, non priva forse di qualit\u00e0 o di attributi salutiferi, accorreva devotamente la gente del piano valentino, degli attigui altipiani, accolta all'ombra della bella mole nuragica di Santu Millanu.\nAnche qui il sacerdote o la sacerdotessa, scendendo dalla stretta scaletta alla penombra misteriosa del pozzo, attingeva il liquido elemento, prezioso nel suo valore nutritivo e fecondatore, ma ancora pi\u00f9 prezioso, come lo attestava la squisitezza del lavoro architettonico, per un valore soprannaturale, ad esso attribuito dalla mente dell'antico popolo, ancora immerso nell'immaginosa esplicazione delle forze e dei misteri della vita. Anche qui a questa fonte, sgorgante dalle viscere della terra ed investita, nella fantasia dei primitivi abitatori, di virt\u00f9 emananti da potenze sotterranee soprannaturali, si saranno forse compiute quelle cerimonie di giudizi con la prova dell'acqua che, secondo l'attestazione degli scrittori di et\u00e0 romana, erano gli infallibili e sovrumani detentori di controversie supreme che in altro modo non potevano essere risolte.\"\nTomba megalitica di A\u00ecodda\nLa tomba megalitica di Ai\u00f2dda si trova sulla parte occidentale dell'altopiano calcareo di Pranu is Ciaex\u00ecus e giace per l'80% in agro di Nuragus e il restante 20% in agro di Nurallao; \u00e8 stata gravemente danneggiata durante lavori agricoli dalle ruspe. La tomba presenta il classico schema a protome taurina, con l'esedra semicircolare a lastroni in calcare, e i resti di una larga stele spezzata trasversalmente alla base, forata da un portello d'ingresso rettangolare. La camera si trova su un piano infossato, e in origine era delimitata all'esterno da tumulo. All'interno sono stati rinvenuti avanzi scheletrici scomposti di circa venti corpi, frammenti ceramici con anse a gomito di tipo Bonnanaro, spilloni metallici di rame o bronzo, del tipo usato dalla Cultura Campaniforme del Bronzo Antico, e alcuni tronconi in calcare di stele figurate, a lastroni og\u00edvali incisi o in bassorilievo, simili ai motivi simbolici delle statue-menhirs di L\u00e0coni, coi capovolti a candelabro, e i pugnali a lame triangolari, doppi o semplici. Alcune di queste stele menhir sono ancora posizionate nei paramenti murari della tomba megalitica, altre si trovano per terra, nei pressi del monumento.\nSociet\u00e0.\nLingue e dialetti.\nLa variante di sardo parlata a Nuragus \u00e8 il campidanese occidentale.\nEconomia.\nNuragus \u00e8 nota per essere il luogo d'origine dell'omonimo vitigno, un tempo coltivato in quantit\u00e0 ed esportato soprattutto nel Campidano a seguito delle pesti che distrussero le produzioni viticole e da qui ebbe origine il nome del vitigno che fino ad allora era conosciuto come \"Axina Burda\" molto resistente e prolifico. A Nuragus si contano circa 40 aziende ovine e i capi sono stati selezionati geneticamente decenni prima del resto d'Italia da questo deriva una razza forte e capace di produrre mediamente pi\u00f9 latte rispetto alla media delle altre razze ovine presenti nella penisola."}
{"id": "32895", "revid": "1516566", "url": "https://it.wikipedia.org/wiki?curid=32895", "title": "Nurallao", "text": "Nurallao (\"Nuradha\" in sardo) \u00e8 un comune italiano di abitanti della provincia del Sud Sardegna.\nOrigini del nome.\nI vocaboli italiani Mora \"mucchio\" (che si trova nel famoso episodio dantesco di Manfredi: sotto la guardia della grave mora; Purgatorio, III 129), morena \"mucchio di detriti rocciosi\", morra \"gioco del mucchio delle dita\" e quelli latini murus \"muro\", e moenia \"mura fino al presente sono praticamente privi d'etimologia. accettando un'ipotesi del famoso linguista A. Ernout. Il prof Massimo Pittau ha ritenuto che tutti questi vocaboli derivino dall'etrusco, in cui trovano i seguenti chiari riscontri: mura, murani, murina, muru. Ebbene a tutti questi vocaboli etruschi corrispondono i seguenti vocaboli paleosardi o nuragici: mura, murra, nura, nurra, nei quali si constata un facile e comune scambio delle consonanti nasali. Pi\u00f9 precisamente mura \u00e8 la denominazione con cui in tutto l'altipiano di Abbasanta sono chiamati i nuraghi; murra=morra; nura e nurra=mucchio, cumulo. Tutti questi vocaboli paleosardi in effetti si riducono a uno solo avente il significato di \"mucchio\". E questo costituisce la base originaria del vocabolo \"nurake\" e anche \"nuraghe\", \"nurraghe\", \"nuraxi\" e anche \"muraghe\".\nIl toponimo Nurall\u00e0o, pronunziato effettivamente Nuradda, trova riscontro nel nome dei Nuraghi: Nuradd\u00e8i di Guasila, Nuradd\u00e8o di Suni, Nuragaddu di Porto Torres e soprattutto nell'appellativo muradda (Bortigali e Dualchi. Nurallao deriva quindi, quasi certamente, la sua denominazione dall'antico vocabolo nuragico-etrusco nura, mura, \"mucchio\", e il suo originario significato effettivo potr\u00e0 essere stato \"muraglia\", forse da qualche muro difensivo di cui il villaggio sar\u00e0 stato in antico munito. L'origine nuragica sia del toponimo sia del centro abitato viene infatti confermata dall'esistenza, nel suo territorio di numerosi nuraghi. Nel territorio per\u00f2 sono stati fatti anche numerosi ritrovamenti di epoca romana e anche iscrizioni.\nLa pi\u00f9 antica documentazione del toponimo finora rintracciata si trova nell'atto di pace fra Eleonora d'Arborea e Giovanni d'Aragona del 1388 (Codex Diplomaticus Sardiniae I 838/1): Nuradau. Questa forma, assieme con quella ufficiale attuale Nurall\u00e0o persuadono che in origine il toponimo suonasse esattamente Nurall\u00e0/Nuradd\u00e0, cui si \u00e8 aggiunta una vocale paragogica.\nStoria.\nDi notevole importanza \u00e8 la tomba megalitica di \"Aiodda\" nell'omonima localit\u00e0, recentemente portata alla luce dagli scavi, una delle pi\u00f9 grandi del Mediterraneo. Il monumento inoltre ha restituito diversi Menhir, monili e reperti diversi di notevole valore.\nL'importanza di questa zona fu ben intuita da Antonio Taramelli, che con la sua indagine la tocc\u00f2 in una ricognizione territoriale e archeologica di 100 anni fa. Nel secolo scorso si datano i primi rinvenimenti a \"Nuradda\", in una zona celebre per i suoi depositi di bronzo, essenziali per la comprensione della metallotecnica nuragica. A Nurallao, nei primi anni sessanta furono rinvenuti in localit\u00e0 \"sa conca de sa figu\" importantissimi reperti, in particolare due bronzetti rappresentanti un Sardus Pater e una dea, oltre una quantit\u00e0 notevole di stagno e piombo che unitamente a un edificio circolare che ha restituito i materiali, fanno parlare di una fonderia. Sono presenti numerosi nuraghi: Poiolu, Nieddiu, Tramalizu, Frumiga, Pranu de is faas (pranu 'e sciasa), per citarne alcuni. In localit\u00e0 Nieddiu, nei pressi del nuraghe, si trova un pozzo sacro che, se la presenza di rinforzi edilizi in calce ne suggeriscono fasi edilizie di epoca punico-romana, risale nella sua originaria edificazione al periodo nuragico.\nLe testimonianze puniche si manifestano diffusamente su tutto il territorio, in particolare a \"sa Bidda Becia ('idda 'ecia\", il vecchio paese). Nurallao era vicinissimo al presidio militare romano di Valentia di controllo della strada interna fra Caralis, l'odierna Cagliari, e Olbia. Sono presenti dei resti del I/III secolo d.C. fra i quali una necropoli. Si sa da fonti onomastiche che la parte di popolazione locale era numericamente superiore a quella di parte romana. Ma quest'ultima aveva la ricchezza e le armi. Sono, inoltre, presenti tracce di insediamenti punici e romani. Tra Nurallao e Isili, nel sito appellato Bidda Becia, si trovano i resti di abitazioni, strade, pozzi, ecc., di un villaggio dell'epoca romana. D'altronde la ricchezza di testimonianze varie, relative all'antichit\u00e0, \u00e8 dimostrata dalla febbrile attivit\u00e0 e dallo scempio operato dai tombaroli e dagli scavi clandestini in genere.\nIl nome Nurallao appare gi\u00e0 nel 1206. Si tratta di un atto notarile siglato tra Guglielmo di Massa, giudice di Cagliari, e Ugo di Basso, giudice di Arborea. In esso si stabiliscono confini e limiti territoriali tra i due giudicati, e tra i vari nomi di paesi compare quello di Nuredei. Per avere dati pi\u00f9 precisi, come gi\u00e0 detto, bisogna arrivare al 1388.\nNell'atto di pace tra Eleonora d'Arborea e Giovanni I d'Aragona, tra i vari rappresentanti dei diversi villaggi che aderiscono al trattato, compare, fra gli altri, un certo Gunnario Porcu \"majore ville de Nuradau\", accompagnato da altri notabili del luogo.\nCon la conquista aragonese dell'Isola, avviene la prima distribuzione dei feudi a favore di quei sudditi aragonesi particolarmente distintisi nelle operazioni di conquista. Non si conosce il nome del primo feudatario di Nurallao. Sta di fatto che, alla data 6 febbraio 1423, Nurallao \u00e8 devoluto al Regio Patrimonio, essendo deceduto senza successione il feudatario, certo Pedro Dejnar. Nel 1425 il feudo di Nurallao viene attribuito a Luigi D'Aragoll. Da costui, forse per successione ereditaria, passa alla famiglia Castelvi e da questa agli Aymerich, marchesi di Laconi. Questi lo possiedono fino al 1838, data in cui il paese, dopo la dissoluzione dei feudi, diviene Comune libero, amministrato da un sindaco e da un consiglio, .\nNella \"Storia documentata della popolazione della Sardegna\" del Corridore, Nurallao risulta avere 725 abitanti, nel 1678. Dal 1688 al 1751 la popolazione scende alle 459 unit\u00e0 e non supera le 593 unit\u00e0. Nel 1824 gli abitanti sono 198 e nel 1848, invece, 925.\nDal 1822 al 1859 Nurallao fa parte della provincia di Isili, nella prefettura di Oristano e sotto il mandamento di Laconi.\nSecondo Padre Vittorio Angius, precedentemente il paese era compreso nella Parte Valenza, antico dipartimento del Giudicato di Arborea.\nAi sensi della Legge Regionale n. 9 del 12 luglio 2001, che ha previsto l'istituzione delle nuove province sarde, il comune di Nurallao, che era in provincia di Nuoro, avrebbe dovuto essere aggregato alla neonata provincia del Medio Campidano; con successiva Legge Regionale n. 10 del 13 ottobre 2003 si stabil\u00ec invece che passasse a quella di Cagliari, di cui fece parte fino alla successiva riforma del 2016.\nSimboli.\nLo stemma del comune di Nurallao \u00e8 stato concesso con decreto del presidente della Repubblica del 29 settembre 2011.\nMonumenti e luoghi d'interesse.\nArchitetture religiose.\nOltre alla chiesa parrocchiale di San Pietro, \u00e8 presente la chiesa campestre della Madonna della Strada, progettata dall'ingegnere Paolo Onnis e costruita grazie al contributo dell'intera popolazione nurallaese.\nSiti archeologici.\nSono presenti all'interno del suo territorio alcuni nuraghi e una tomba megalitica sita nel terreno di un proprietario privato di Nurallao ma in localit\u00e0 \"Aiodda\" .\nParchi.\nDi particolare interesse anche il parco de \"Funtana is arinus\", che offre ai visitatori un importante bosco e una serie di cascate, particolarmente suggestive soprattutto nel periodo invernale.\nSociet\u00e0.\nLingue e dialetti.\nLa variante di sardo parlata a Nurallao \u00e8 il campidanese occidentale.\nInfrastrutture e trasporti.\nFerrovie.\nIl territorio comunale \u00e8 attraversato dalla ferrovia Isili-Sorgono dell'ARST, in uso dal 1997 esclusivamente per fini turistici legati al servizio Trenino Verde. Nella periferia sud-orientale dell'abitato \u00e8 posta la stazione di Nurallao, la principale del comune che comprende anche lo scalo ferroviario di Cignoni."}
{"id": "32897", "revid": "765341", "url": "https://it.wikipedia.org/wiki?curid=32897", "title": "Oliena", "text": "Oliena (: od ; \"Ul\u00ecana\" in sardo, il nome in lingua sarda \u00e8 coufficiale) \u00e8 un comune italiano di 6651 abitanti della provincia di Nuoro in Sardegna.\nGeografia fisica.\nTerritorio.\nAdagiato sotto il massiccio calcareo del monte Corrasi, noto anche come Supramonte di Oliena, \u00e8 cullato a vista dalle cime di Corrasi e Carabidda; sorge ai margini della Barbagia di Ollolai a 10\u00a0km da Nuoro e il suo panorama si pu\u00f2 ammirare dalla cima del monte Ortobene. Nel suo territorio \u00e8 situato Su Troccu 'e Pentumas (erroneamente nota come Badde Pentumas), un suggestivo canyon, e Su Gologone, una fonte di origine calcarea.\nStoria.\nIl primo insediamento abitativo di Oliena, inteso come struttura societaria permanente, si ha in et\u00e0 romana, anche se in tutto il territorio sono presenti tracce dell'uomo fin dall'et\u00e0 paleolitica, con una forte presenza di villaggi e trib\u00f9 nuragiche. Lo testimoniano i numerosi ritrovamenti avvenuti presso la valle di Lanaitto (tra cui i resti dello scheletro noto come Sisaia) e le zone circostanti l'attuale centro abitato.\nIl paese sembra essere nato dall'unione di trib\u00f9 minori, che si sarebbero poi unite ad un preesistente villaggio, pi\u00f9 sviluppato rispetto agli altri, e che quindi offriva pi\u00f9 sicurezza contro gli invasori, ormai penetrati in Barbagia. . .\n. . In particolare nell'agro olianese furono ricompresi dal sovrano gallurese i centri medioevali poi spopolati di che aveva un castello con il castello di Elcono (), con il castello Paules, oggi \"casteddu de Ghirtalu\" (in agro di Dorgali e al confine con l'agro di Galtell\u00ec), \"Filihuri\" (Filicore per i nuoresi), \"Gadu\" o \"Giumpattu\", \"Nothule\" (oggi Dule) e \"Locoe\". e San Leonardo di Noblac . I primi tre centri erano collocati sulla sponda sinistra (dando le spalle alla sorgente) del Rio di Oliena (Cedrino). Tutti questi centri, come Oliena, facevano parte del Vescovado di Galtell\u00ec (XIII secolo). . Infatti \"Golcone, Filihuri, Locoe e Gadu\" sono citati nel censimento della Gallura pisana redatto dai funzionari pisani Upechini e Cipolla nel 1317 (Liber fondachi). Nella valle di Lanaitto esisteva un paese appartenente al Gemini (localit\u00e0 Ghemeddaris) censito nel Medioevo con il nome di \"Latinaco\" o \"Latinatho\". Sul Corrasi, chiamato dai vicini dorgalesi \"Monte de Sovana\", esisteva un paese \"Sovana\" che in italiano antico \u00e8 sinonimo di soprana (da sopra).\n il cui culto, importante nel Medioevo, era presente in Sardegna anche a Nuoro, nel borgo poi spopolatosi del monte Ortobene (), a Samassi e a Sestu. Secondo la sua passio il santo visse in Sardegna, probabilmente nell'ambito del territorio del Girifai, dove gli abitanti locali, oggi Monte Cristo, il famoso monastero.\nIl paese, che prima apparteneva al giudicato di Gallura, e alla curatoria di Galtell\u00ec-Orosei, . Durante questo periodo si incrementa l'agricoltura con l'introduzione di nuove colture, per lo pi\u00f9 sconosciute ai sardi.\nAd Oliena i pisani lasciarono loro impronte. Resiste ancora il ponte in localit\u00e0 Pappaloppe: era un vecchio ponte romano riattivato dai pisani detto appunto in sardo \"Su ponte 'e sos pisanos\" (il ponte dei pisani). Da qui veniva esportato il bestiame e i prodotti caseari. . , che non a caso fu cos\u00ec chiamata: santa Maria era infatti la protettrice dei pisani.\nLa chiesa, che oggi appare molto diversa rispetto all'originaria struttura, databile tra la fine del XIII e gli inizi del XIV secolo, troneggiava isolata al di fuori dell'abitato. .\nNel 1600 circa il paese va edificandosi in due distinti rioni: quello di Sa Banditta e quello di Sa Banda Manna, separati in maniera regolare dal Rio Golathi, al punto che si sente la necessit\u00e0 di costruire pi\u00f9 ponti. Nel XVII secolo, Oliena aveva un aspetto molto diverso da quello attuale.\nLa grossa borgata, fiancheggiata da fitte foreste di lecci, stava arroccata al di sotto del gi\u00e0 citato castello medioevale, e le case, addossate le une alle altre, andavano digradando dal rione Sa Madalena e Sant'Idogli (San Giorgio), verso la chiesa di Santa Maria.\nNel Novecento, lo sviluppo \u00e8 maggiore e in paese arriva la corrente elettrica. Nel 1935 si dispone di un caseggiato scolastico (prima infatti le lezioni si svolgevano in case private), e negli anni cinquanta si hanno la rete idrica e quella fognaria.\nMigliora l'igiene e la popolazione arriva per la prima volta a quota 5.000.\nApre il primo sportello bancario, circolano le prime automobili e nel 1953 nasce la prima societ\u00e0 calcistica olianese: la Corrasi.\nI gesuiti.\nLa pagina pi\u00f9 bella della storia di Oliena \u00e8 senza dubbio quella scritta dai gesuiti. Essi arrivarono nel paese nel 1665 grazie al consistente lascito del Rettore Salis. Vi trovarono i frati minimi di san Francesco da Paola, che gi\u00e0 dal 1525 vi si erano stanziati.\nDi questi ultimi resta ancora la chiesa. I membri della Compagnia di Ges\u00f9 iniziarono la costruzione di un grande convento, ed edificarono in seguito l'attuale chiesa parrocchiale, dedicata al fondatore dell'ordine gesuitico: sant'Ignazio di Loyola. Gli edifici dei gesuiti fanno bella mostra di s\u00e9 a lato e di fronte di questa chiesa. Dalla facciata del palazzotto di fronte trapelano ancora dall'intonaco originale deteriorato il giallo e il rosso della bandiera spagnola la cui cultura fu presente a Oliena e nel circondario fino a tutto il XVIII secolo.\nPer la costruzione della chiesa furono usate le pietre del vecchio castello, ormai in rovina, che vennero smantellate dagli operai. Il convento adiacente fungeva da scuola, e perci\u00f2 fu detto \"Collegio\"; qui si insegnavano latino e retorica. Questa scuola accoglieva i giovani di Oliena e di tutta la zona, e probabilmente era la scuola pi\u00f9 importante del Nuorese. Per condizione testamentaria del lascito del rettore Salis i gesuiti insegnavano gratuitamente ai bimbi olianesi e dorgalesi della scuola primaria di Oliena. Oltre un secolo dopo, nel 1773, in seguito alla soppressione dell'ordine, i gesuiti dovettero abbandonare il vasto complesso da loro creato.\nSempre nel collegio i religiosi avevano installato un frantoio e piantato un giardino ricco di agrumi e alberi sconosciuti nella zona. Grazie al loro infaticabile lavoro si increment\u00f2 l'agricoltura, in quanto introdussero alberi da frutta, e l'allevamento di vacche, pecore, maiali e cavalli.\nVennero impiantati anche due gioielli di ortofrutta lavorati in maniera razionale: \"S'ortu 'e molinu\", \"S'ortu 'e su re\", e la vigna di Iriliai, dove trovarono posto oltre centomila ceppi di vite. Si costruirono ponti, strade, fontane e utili abbeveratoi, per non parlare poi delle opere di ristrutturazione.\nNel collegio si formarono molti gesuiti che furono mandati a cristianizzare gli indios \"guaranies\" delle \"Reducciones del los Jesuitas\" del Paraguay e dell'Argentina del Nord, che costituivano durante il XVIII secolo una sorta di repubblica teocratica. Uno dei capi di questa organizzazione statuale fu il nobile Padre Tolu di Oliena morto in Paraguay nel XVIII secolo.\nSimboli.\nLo stemma e il gonfalone del Comune di Oliena sono stati concessi con decreto del presidente della Repubblica dell'8 marzo 2006.\nMonumenti e luoghi d'interesse.\nIl centro storico e le chiese.\nIl centro storico di Oliena \u00e8 tutt'oggi ben conservato; le strade, fatte di acciottolato, o d\"'impredau\", come si dice in paese, ospitano le antiche case, tutte vicine tra loro, che sembrano essere sorte con lo scopo di proteggersi l'una con l'altra. Anche se in gran parte disabitate, le antiche abitazioni conservano intatta la loro struttura originaria.\nAvevano quasi tutte un cortile interno, \"su porciu\", la caratteristica arcata che predominava l'architettura del paese. Di solito allo stesso cortile si affacciavano 3-4 famiglie, quasi sempre appartenenti allo stesso ceppo. Entro il cortile stava il pozzo, e \"sa bicocca\" con la scala di granito in bella vista. Il centro della vita domestica era la cucina, al centro della quale sorgeva \"su 'ohile\", dove si faceva il fuoco. Non tutti infatti si potevano permettere il caminetto. Il tetto, fatto sempre con canne sostenute da grosse travi, era facilmente deteriorabile.\nSe la casa possedeva un secondo piano, il pavimento dell'elevato era in paglia, in sardo \"pagia\".\nNon mancava un piccolo riparo per le capre, che ogni famiglia possedeva.\nLa porta d'ingresso dava sulla strada ed era rialzata rispetto al suolo, per impedire l'ingresso dell'acqua e di animali.\nC'erano per\u00f2 anche alcune case ben fatte, appartenenti alle famiglie pi\u00f9 ricche. Sui muri del centro, si possono osservare oggi svariati \"murales\", che riproducono scene di vita paesana.\nUn'altra particolare caratteristica del tessuto urbano di Oliena, \u00e8 l'elevato numero di chiese, all'interno dell'abitato se ne contano infatti 11:\nNon distanti da Oliena si trovano le chiese campestri di:\ne alcune altre, ormai cadute in rovina e risalenti al XIV secolo, come la chiesa di Santa Lucia.\nMonte Corrasi.\nIl Supramonte si estende nei comuni di Dorgali, Orgosolo, Oliena, Baunei e Urzulei. Il monte Corrasi \u00e8 la cima pi\u00f9 alta del Supramonte, ed \u00e8 anche il monte di Oliena. Esso \u00e8 di natura calcarea, ed \u00e8 ben visibile dai mari che bagnano la Sardegna. Le bianchissime cime calcaree dell'era mesozoica, hanno valso nel tempo, l'appellativo di \"Dolomiti Sarde\". Le punte pi\u00f9 importanti sono: Corrasi (1.463\u00a0m), Carabidda (1.327\u00a0m), Ortu Hamminu (1.331\u00a0m), Sos Nidos (1.348\u00a0m). Su questi luoghi agresti ed impervi, con grotte e \"nurres\" affascinanti e inaccessibili, dai passi cattivi e inesplorati, dirupi e pietre sospesi nel vuoto, fino a non molti anni fa, planavano maestosi gli avvoltoi grifone, e pascolavano cervi e daini sardi. Oggi \u00e8 comunque possibile vedere le aquile volare alte nel cielo, e le numerose mandrie di mufloni. In tutto il territorio possiamo osservare lecci secolari, querce e lentischio, i corbezzoli, i ginepri lunghi e contorti che hanno gi\u00e0 migliaia d'anni. All'interno del bosco ci sono gli agrifogli, il sorbo, l'alaterno, l'enis e il tasso, comunemente definito \"albero della morte\", perch\u00e9 come dicevano anziani pastori e caprari, \"non la tocca nessuna bestia!\". Le risorse idriche, conservate in \"sos laheddos\", piccole cavit\u00e0 scavate nella roccia, permettono alla fauna del supramonte di abbeverarsi. I cinghiali sono numerosi, ed \u00e8 possibile vedere il gatto selvatico sardo, il ghiro, la martora, la donnola e lepri in grande quantit\u00e0. La montagna \u00e8 praticabile da rocciatori e alpinisti; dagli appassionati di trekking, e dagli amanti della natura in genere; non \u00e8 del tutto consigliabile una scampagnata a chi non \u00e8 del posto, infatti non \u00e8 difficile perdersi.\nAlla quota di 631 m, \u00e8 presente il Rifugio Ostello di Maccione.\nSu Gologone, Lanaitho e i villaggi archeologici.\nSul versante est del massiccio calcareo del Corrasi, faccia a faccia con \"Sa preda 'e sos Mugrones\" (la pietra dei mufloni), nella fertile valle di Guthiddai, si incontra una delle fonti carsiche pi\u00f9 conosciute d'Europa, Su Gologone.\nLa sorgente, solo parzialmente esplorata, alimenta il fiume Cedrino. La fonte ha sempre rappresentato un'importante risorsa idrica, che d\u00e0 acqua potabile ai comuni di Oliena, Dorgali e alla Baronia. Dopo la sorgente, a pochi chilometri, l'antica, ripidissima carrareccia che porta alla valle di Lanaitho giustifica in pieno il nome del valico: \"Su Passu Malu\" (Il passo cattivo), al di l\u00e0 del quale strapiombano i monumentali basalti di Ganagosula che delimitano l'altopiano del Gollei.\nLa valle di Lanaitho comunque, luogo dai tratti belli e suggestivi, con grotte interessanti e visitabili con attrezzature speleologiche come quelle di Sa Ohe, Su ventu, Su mugrone e Elihes Artas, ha creato ambienti favorevoli all'insediamento umano gi\u00e0 dal paleolitico superiore, com'\u00e8 stato documentato nella Grotta Corbeddu, in cui sono stati trovati i resti umani pi\u00f9 antichi della Sardegna, e il villaggio nuragico di Sa sedda 'e sos carros, dove \u00e8 stata rinvenuta un'importante fonte sacra.\nNon \u00e8 facile leggere sotto le macerie di un villaggio che la polvere di almeno 2.000 anni ricopre, eppure, questo villaggio, assai vasto e imponente, quando verr\u00e0 dissepolto, potr\u00e0 aggiungere una nuova pagina alla preistoria sarda. Le tombe presenti in esso, conservano solo in parte i suppellettili che un tempo le ornavano, ma all'interno dei nuraghi potrebbero celarsi utensili e oggetti tali da completare le scarse conoscenze che si hanno sulle popolazioni che abitarono la Barbagia. Le abitazioni erano granitiche, ed \u00e8 stata rinvenuta una grande officina che produceva diversi manufatti in metallo, che forniva anche i vicini centri di Gurruthone, S\u00f2vana, Biriai e Serra Orrios.\nIl villaggio non era dunque isolato ma intraprendeva fitti scambi anche con Fenici e Cartaginesi. Inoltre, sugli aspri costoni della valle, si trova il villaggio di Tiscali, dove vivevano popoli guerrieri che mai si sarebbero assoggettati al dominio di Roma Imperiale. Sulla parete rocciosa della fortezza si apre un ampio finestrone dal quale si domina la sottostante valle di Lanaitho.\nDa l\u00ec, le popolazioni potevano controllare tutti i movimenti dei romani. Il villaggio era un luogo molto sicuro per i suoi abitanti, e i soldati non si sono mai spinti in zone cos\u00ec impervie per cercare di catturare i ribelli; semmai lo avessero fatto, le popolazioni indigene erano pronte a nascondersi dentro le numerose grotte presenti nella valle, pronti a cogliere di sorpresa gli invasori: alludeva proprio a queste genti Cicerone quando diceva che i \"latrunculi mustrincati\" pareva sbucassero da sotto terra come le formiche.\nSociet\u00e0.\nLingue e dialetti.\nLa variante del sardo parlata a Oliena \u00e8 una variante arcaica del barbaricino di ollolai, nota per i caratteristici \"colpi di glottide\" in sostituzione della \"k\", l'elisione della \" f\", per fenomeni fonetici particolari tipici della parlata paesana e per la marcata vicinanza al latino medioevale.\nCultura.\nCostume.\n\"Su hust\u00f9mene\", il costume: \u00e8 cos\u00ec definito dagli olianesi il modo di vestire tradizionale, composto da parti ispirate ai vari costumi del circondario, quello che si \u00e8 conosciuto e tramandato dai paesi limitrofi, il vestiario che si indossava fino agli anni trenta da grandi e piccoli, e che oggi \u00e8 portato quotidianamente solo dalle donne pi\u00f9 anziane del paese, talune volte elegante e ricco d'oro, talaltre di fattura semplice, adatto ai giorni di lavoro.\nIl costume si porta come elemento tradizionale e di cultura nelle processioni e manifestazioni di folklore.\nLe principali parti di cui si propone il costume, sia maschile che femminile sono:\nIl costume olianese, ma anche quello sardo in generale, viene realizzato interamente a mano, \u00e8 di difficile elaborazione e per questo \u00e8 prezioso e ha un certo valore. Si indossa con i classici gioielli di Oliena.\nI balli.\nGli olianesi per natura hanno il sangue ballerino. Nelle piazze di San Lussorio, Sas Honcias, Sa 'untana nova, Santa Maria, giovani e anziani si riunivano tutte le domeniche per ballare \"su ballu tundu\".\nSi iniziava sempre in pochi, ma si finiva poi con una marea di gente. In paese troviamo sei balli diversi:\nI primi tre sono balli che hanno esclusive radici olianesi e sono unici in tutta la Sardegna. \"Su Durdurinu\", inoltre, \u00e8 l'unico ad essere accompagnato da voce monodica e musicalmente dal \"silenzio\", e si basa quasi interamente sul ritmo dei ballerini stessi ed il suono (\"sas istrumpadas\") del battere dei piedi. Gli altri invece sono accompagnati dal Canto a Tenore o dall'organetto diatonico.\nIl ballo sardo ha sempre in ogni caso rappresentato un aspetto positivo per lo sviluppo dei rapporti sociali della comunit\u00e0 olianese.\nIl canto a tenore.\nOliena \u00e8 uno dei centri della Sardegna nel quale la tradizione del canto a tenore \u00e8 maggiormente e particolarmente viva, sentita e largamente praticata. Sono numerosissime infatti le persone (uomini) che sanno \"pesare una vohe\", intonare cio\u00e8 una cantata.\nNon tutti chiaramente fanno parte di un \"gruppo\" fisso per esibizioni in pubblico, ma negli appuntamenti pi\u00f9 sentiti e particolari come le sagre o gli spuntini, non si perde occasione per cantare.\nIl canto a tenore \u00e8 tipico e tradizionale della parte centrale della Sardegna, in particolare delle zone: Nuorese, Baronie, Goceano, Marghine e altre aree limitrofe.\nLe origini del tenore sono molto antiche e, probabilmente, vanno messe in relazione con quelle dell'altra modalit\u00e0 musicale caratteristica della Sardegna: le launeddas, di cui si hanno tracce sin dall'antichit\u00e0.\nLe launeddas, per\u00f2, sono strumenti musicali ad ancia fatti di canne. Il Tenore \u00e8, invece, un canto polifonico composto dall'unione di quattro voci: \"sa vohe\", \"sa mesu vohe\", \"su hontra\" e \"su b\u00e0sciu\".\nOgni paese dell'area del canto a tenore, pur con caratteristiche essenziali comuni, ha proprie modalit\u00e0 d'esecuzione che lo distinguono dagli altri: perci\u00f2 il tenore di ogni paese \u00e8 unico e inconfondibile, nello stesso modo in cui lo sono la parlata e il costume tradizionale.\nEssendo una forma musicale a carattere locale, arcaico e popolare, il canto a tenore ha una propria storia evolutiva sostanzialmente estranea a quella della musica tonale che caratterizza la tradizione \"colta\" occidentale (al pi\u00f9 vi sono state delle influenze minime e limitate, anche reciproche). Pertanto, in contrapposizione a quest'ultima, possiamo definire il tenore come un canto \"modale autonomo\".\nIl tenore nella sua composizione \"ordinaria\" \u00e8 formato da quattro voci, ed ognuna \u00e8 eseguita da una sola persona di sesso maschile.\nI quattro ruoli sono:\nIl tenore (in senso ampio), come detto sopra, si compone di soli quattro ruoli; dalla loro combinazione, per\u00f2, deriva una struttura del canto molto articolata, la cui analisi \u00e8 tutt'altro che semplice.\n\"Su Puntu\": questa \u00e8 la parola-chiave del Tenore, essa comprende una serie di significati (non tutti ben definibili) che complessivamente qualificano il canto.\nInfatti, quanto all'armonia, su Puntu indica la nota fondamentale e, quindi, la tonalit\u00e0 del canto proposta dalla Vohe e sulla quale il Tenore costruisce l'accordo. In tal senso si usa distinguere tra:\nQuanto al ritmo, su Puntu sta ad indicare la velocit\u00e0 di esecuzione e, quindi, si dir\u00e0 che il canto \u00e8:\nInoltre, su Puntu indica anche le cadenze della sequenza ritmica proposta dalla Vohe e, nei modi d'uso, rimarcate (o rielaborate) dal Tenore.\nQuesta centralit\u00e0 del termine Puntu, si ritrova anche nella valutazione complessiva assegnata alla cantata: perci\u00f2 se Vohe e Tenore stanno cantando bene si usa dire che hanno \"unu puntu vonu\" (o \"bellu\", ecc.), viceversa si dir\u00e0 che hanno \"unu puntu malu\" (o \"l\u00e8giu\", ecc.).\nAl plurale, Puntos, pu\u00f2 indicare tutte le note eseguite in una cantata o in una sua parte (in pratica, \u00e8 l'equivalente del termine nota).\n\"Su Torrad\u00f2gliu\": \u00e8 quasi un sinonimo di puntu, si usa pi\u00f9 che altro per indicarne il lato negativo. Ossia, quando un tenore non tiene e sviluppa in modo appropriato il puntu e, quindi, canta male, si usa dire che ha perso su torradogliu (\"ch'an p\u00e8rdiu su torrad\u00f2gliu\").\nPi\u00f9 in particolare, indica la nota fondamentale su cui si basano la melodia e l'armonia del canto (\"su puntu de torrad\u00f2gliu\").\n\"S'ist\u00e8rrida\": indica la modalit\u00e0 di canto con cui, nella stragrande maggioranza dei casi s'inizia una \"vohe a Tenore\". Si compone sostanzialmente di due parti:\nAd una prima \"ist\u00e8rrida\", ne possono seguire anche altre secondo le necessit\u00e0 del canto o le intenzioni dei cantori.\n\"S'Ahordu\": indica l'effetto complessivo raggiunto dalla sovrapposizione (e contrapposizione) delle voci del tenore nell'interpretazione del puntu: ossia, l'accordo armonico del canto.\nInterpretazioni di canto.\n\"Modas\" (o interpretazioni di canto a Oliena):\nAd Oliena, i modi di cantare sono numerosi ed alcuni tipicamente e distintamente locali. Alcuni di questi avevano una loro caratteristica ben precisa e sostanzialmente differente in origine, ma col tempo e con le diverse \"contaminazioni\" e influenze non solo di altri centri vicini, ma date anche dall'esuberanza dei giovani nei vari cambiamenti generazionali hanno sub\u00ecto differenze notevoli che hanno anche portato alla necessit\u00e0 di distinzione nei nominativi.\nAlcune di queste \"modas\" sono anche quasi totalmente scomparse dalle esibizioni attuali, scomparsa dovuta probabilmente all'estrema difficolt\u00e0 di interpretazione o alla preferenza di accompagnamento data dalla \"vohe sola\", e lasciate alla gelosa custodia di pochi anziani e pochissimi giovani che con grande difficolt\u00e0 stanno cercando di riportarle alla luce riproponendoli nelle varie situazioni canore:\nLe origini.\nAd Oliena le origini del canto a tenore sono remotissime e bisogna addirittura tornare indietro al 1830-40 per trovare alcune tra le primissime testimonianze scritte ed ufficiali. Nel suo viaggio in Sardegna infatti l'Angius Casalis, dopo una dettagliatissima, accurata ed attenta illustrazione dei balli, in piazza San Lussorio, cos\u00ec scriveva:\n\u00c8 logico che le quattro voci non potevano che essere quelle del canto a Tenore, visto che nel centro Sardegna (a parte le corali religiose delle confraternite, formate per\u00f2 da oltre cinque elementi) non esistevano altre forme di coro che potessero accompagnare i balli.\nEra di Oliena anche il primo \"gruppo\" di canto a Tenore ad aver attraversato il mare per esibirsi in continente. Parliamo del lontano 1923 e Gabriele d'Annunzio, incantato ed impressionato dall'intonazione di queste potenti voci durante una delle tante visite presso le cantine del paese, accompagnate da abbondanti bevute, decise di far esibire il Tenore presso il \"Vittoriale\".\nNon \u00e8 dato sapere come siano stati accolti e che tipo di giudizio critico abbiano avuto quegli uomini vestiti ancora dei loro costumi tipici, possiamo per\u00f2 immaginare l'impressione che possono aver destato tra i presenti, certamente uomini e donne di ceto sociale elevato e componenti nobiliari, abituati soprattutto ad ascoltare musiche classiche e a frequentare i \"salotti buoni\" dell'alta borghesia. Ancora oggi per\u00f2, sono in corso le ricerche allo scopo di recuperare eventuali testimonianze (anche audio visive) di quell'evento eccezionale.\nTestimonianze audio.\nSi sa per certo, che le primissime registrazioni del Tenore di Oliena, sono state effettuate a cavallo tra gli anni trenta e quaranta.\nNon \u00e8 chiaro dove e come, e non se ne sono ancora trovate tracce ma vi \u00e8 la certezza e l'identit\u00e0 di uno dei componenti di quell'evento; si tratta di \"Ciu Peppeddu Boe\", meglio noto con il soprannome di \"Vola-vola\". Si diceva di lui non solo che avesse una voce straordinaria e indiscutibilmente \"superiore\", voce che riusciva a far partire qualsiasi Tenore, ma anche che \"s'at b\u00e8ndiu sa vohe\" cio\u00e8 \"si ha venduto la voce\", modo ironico per far presente che per quella registrazione, ciu \"Vola-vola\" e i suoi amici erano stati ricompensati con una discreta somma di denaro, a quei tempi cosa rarissima.\nBisogner\u00e0 poi attendere gli anni cinquanta per avere alcune testimonianze \"audio\", registrazioni effettuate pare da una troupe di \"radio Cagliari\" (la Rai regionale di allora), che in giro per i paesi dell'interno, coglievano anche le cantate \"occasionali e spontanee\" dentro i bar, le cantine o nelle sagre paesane, e quelle dei ricercatori della famosissima e secolare (anno di fondazione 1585) \"Accademia di Santa Cecilia\" in Roma.\nAlcune di queste registrazioni sono state recuperate: molte di loro erano in condizioni ottime in quanto erano state utilizzate per sottofondi musicali di programmi sul folklore, film e documentari sulla Sardegna, senza contare gli appuntamenti della radio Sarda la domenica a mezzogiorno.\nTra i protagonisti di allora, i pi\u00f9 noti - considerati dei veri e propri \"veterani\" - erano \"ciu Juvanne Corveddu\", \"ciu Antoni Piga \"Cuccirinu\"\", \"ciu Coseme Congiu \"Tramposu\"\", \"ciu Jacobbe Puligheddu \"Istampa\"\", \"ciu Antoni Congiu \"Lallai\"\", \"ciu Antoni Tolu \"Bonette\"\", \"ciu Badore Mula \"Muleddu\"\", \"ciu Babbore \"Sarvestru\"\", \"ciu Iriheddu Ortu \"Tasha\"\", \"ciu Antoni Flore \"Gaddura\"\", \"ciu Predu Massaiu \"Maggiaconca\"\" e altri numerosissimi che hanno anche pi\u00f9 volte cavalcato i palchi di diverse localit\u00e0 dell'isola partecipando alle \"garas\" di \"Tenore\" durante le feste patronali, che prevedevano la selezione e la premiazione (in denaro) dei primi tre fra i gruppi migliori.\nBisogner\u00e0 comunque attendere la met\u00e0 degli anni settanta per avere una registrazione ufficiale del Tenore di Oliena: la prima \u00e8 stata registrata dai componenti di 2 gruppi che si sono uniti per l'occasione e hanno diviso la \"cassetta\" con il gruppo di Benetutti (intitolata appunto \"Tenores Oliena Benetutti\") la quale voce solista del gruppo antagonista era un altro Olianese emigrato (Antoni Salis \"Sculaccia\").\n\u00c8 sempre degli anni settanta la partecipazione del Tenore di Oliena alla registrazione che ha portato alla produzione della cassetta \"Tenori Diversi\", composta da pi\u00f9 paesi.\nNei primi anni ottanta invece, usciva la cassetta interamente firmata da Olianesi: si trattava del \"Tenore su Gologone\".\nTra il 1992 ed il 1995, il \"Tenore Corrasi\", capeggiato da una delle voci pi\u00f9 apprezzate della Sardegna, Mimminu Maisola, produsse altre due cassette, la seconda intitolata \"Tempos Passados\". \u00c8 invece del 2002 la cassetta de \"su Tenore Ulianesu\", nella quale vi \u00e8 un'accurata ricerca dell'interpretazione delle poesie Olianesi. Il 90% delle cantate infatti, sono in dialetto schiettamente olianese.\nDel 2006 \u00e8 invece la produzione del CD del \"Tenore Lanaitho\". L'ultima produzione musicale nata in casa dei Tenores di Oliena \u00e8 il CD dedicato al compianto Antoni Mereu (riconosciuto come uno dei migliori \"bascios\" di tutta l'isola, scomparso alcuni anni fa) da parte dei suoi amici intitolato \"Tenore Rimundu Congiu, in amentu de Antoni Mereu\", nel quale molti dei brani presenti sono interpretati dallo stesso Mereu in alcune registrazioni di prova effettuate poco tempo prima della sua scomparsa.\nI gruppi.\nOliena vantava al 2015 la presenza di 8 gruppi di canto (5 dei quali regolarmente iscritti all'albo regionale dei gruppi a tenore), con un'et\u00e0 dei componenti che va da un massimo di 60 ad un minimo di 13 anni:\nCausa la competizione per le esibizioni nelle sagre alcuni di questi gruppi si sono successivamente sciolti. Grazie ad un numero cos\u00ec elevato, \nCinema.\nOliena e il suo territorio sono stati scelti come location per le riprese di numerosi celebri film.\nTra questi ricordiamo:\nEventi.\nLa presenza sul territorio di un numero cos\u00ec alto di gruppi e di appassionati, permette e incentiva logicamente anche l'organizzazione di numerosi eventi legati al mondo del canto Sardo. A parte le feste patronali pi\u00f9 importanti come quelle di San Lussorio e Pasqua (nelle quali il Tenore \u00e8 sempre uno dei protagonisti), feste come quella di \"N.S. de Musserrata\", \"Santu Juvanne\" \"Sant'Antoni\" e \"Bonuhaminu\" hanno fatto del canto a Tenore una delle loro caratteristiche principali, dedicando all'esibizione dei \"hantadores\" intere ed apposite serate.\nAd Oliena, si svolge anche la \"rassegna di Canto a Tenore\" pi\u00f9 \"anziana\" di tutta la Sardegna arrivata oggi alla sua 15\u00aa edizione, nella quale in questi anni si sono esibiti quasi tutti i gruppi Sardi e prediligendo particolarmente quelli dei giovanissimi; accade quindi, che numerosi siano i gruppi che (oggi ormai famosi) si sono esibiti per la prima volta in pubblico proprio qui ad Oliena.\nQuasi tutti i gruppi di Oliena, sono stati presentati al pubblico in occasione della Rassegna!\nAltri eventi degni di nota svoltisi ad Oliena sono un importante convegno voluto e finanziato dalla Provincia di Nuoro e curato dall'Associazione Culturale \"Sos Hustumenes\" intitolato: \"su Hantu a Tenore e Trattas de Pastoralismo\", svoltosi il 04/02/2005 con la partecipazione di alcuni tra i pi\u00f9 importanti ricercatori, etnomusicologhi e intellettuali Sardi e del continente.\nIl premio (tutto Olianese) \"Tenore pro meritos de Onore (Tenore ad Honorem)\" la quale prima edizione \u00e8 andata al Dorgalese Prof. Andrea Deplano, grande ricercatore e primo ad aver scritto scientificamente sul canto a Tenore.\nOliena, \u00e8 anche l'unico paese della Sardegna ad essersi dotato di una mostra \"itinerante\", ricca anche di testimonianze \"audio-visive\", dedicata al canto a Tenore, partecipando a diverse manifestazioni in tutta la Sardegna.\n\u00c8 stata anche prodotta una dispensa (per eventuali usi didattici) nella quale, in maniera semplice ma dettagliatamente comprensibile, il canto a Tenore viene \"smontato\" ed illustrato nella sua totale particolarit\u00e0 e complessit\u00e0.\nLe feste e i dolci.\nA Oliena numerose sono le ricorrenze festive, alcune antiche addirittura di secoli, altre pi\u00f9 recenti.\nLa notte del 16 gennaio si prepara un grande fuoco, uno in ogni rione del paese, in omaggio a Sant'Antonio abate, e per l'occasione si prepara un particolare dolce, \"Su Pistiddu\", che si offre agli ospiti insieme a un bicchiere di buon vino, mentre ci si riscalda tutti insieme davanti al fuoco.\nAlcune volte \"Su Pistiddori\" viene portato dal prete per \"Sa Benediscione\" (la benedizione). Per carnevale invece si preparano \"Sas thippulas\",\"Sas Rugliettas\" e \"Sos Gugligliones\", questi ultimi fatti di miele e mandorle.\nVi sono poi i riti della Settimana Santa, comprendenti la Via Crucis, il Mercoled\u00ec delle Ceneri, la lavanda dei piedi agli apostoli il Gioved\u00ec Santo, e \"S'Iscravamentu\" il Venerd\u00ec Santo, durante il quale Ges\u00f9 viene tolto dalla croce, ormai morto.\nA Pasqua poi, si pu\u00f2 assistere ad un evento tra i pi\u00f9 suggestivi dell'intera isola: \"S'Incontru\". Questo rito \u00e8 l'animazione scenica dell'incontro tra la Madonna ed il Cristo risorto. Dalla chiesa di San Francesco parte una piccola processione di fedeli che accompagna la Madonna; Simultaneamente, un'altra processione che parte da Santa Croce, accompagna Ges\u00f9. I due simulacri sono ricoperti di ori votivi.\nL'incontro avviene in piazza Santa Maria. Alla Madonna viene tolto il velo nero del lutto, gli spari coprono ogni altro rumore, e ad assistere, oltre ai fedeli, ci sono centinaia di donne e uomini in costume, che rendono ancora pi\u00f9 bella la scena. Il 21 giugno invece \u00e8 la festa di San Giovanni \"Santu Juvanne de sos pastores\", la quale chiesa, che sorge a pochi chilometri di distanza dal paese, viene raggiunta da una lunga processione di fedeli a cavallo, che una volta arrivati a destinazione ascoltano la messa e gustano il pranzo tutti insieme.\nArriva poi la festa patronale di San Lussorio, a met\u00e0 agosto. Nei giorni precedenti la festa, ogni sera viene allestito uno spettacolo diverso, dal cabaret, ai canti a tenore, ai balli sardi, fino al concerto finale, che vede come protagonista ogni anno, un cantante di successo del panorama musicale italiano. Il 21 agosto, giorno proprio della festa, dopo la processione, le vie del paese sciamano di gente fino a tarda notte.\nDal 1\u00ba all'8 settembre, nel santuario campestre di Monserrata, si festeggia la Madonna. I novenanti alloggiano nelle tante \"cumbressias\" per tutto il tempo della festa. A met\u00e0 settembre poi inizia \"Cortes Apertas\", una manifestazione culturale che oggi interessa tutti i comuni dell'isola, ma che \u00e8 nata proprio ad Oliena nel 1996. Questa festa vede aprire tutte le case e i cortili vecchi per essere visitati dai turisti, e vengono esposti i prodotti di artigianato locale, e tutti i dolci del posto.\nIl vino.\nCon queste parole Gabriele D'Annunzio, ospite a Oliena per un breve periodo, elogia il vino del paese, il Nepente.\nOliena infatti \u00e8 nota soprattutto per il suo vino, conosciuto in tutto il mondo, e che si produce proprio qui, alle pendici del Supramonte. I giorni di vendemmia sono giorni di festa. Il vino si produce presso privati, oppure nella cantina sociale, che \u00e8 tra le pi\u00f9 produttive. Non ci sono parole per descrivere quel sapore, quell'odore particolare, o anche solo il colore, del Nepente olianese.\nInfrastrutture e trasporti.\nOliena \u00e8 attraversata dalla Strada statale 129 Trasversale Sarda.\nCuriosit\u00e0.\nIn Catalogna (Spagna) esiste Oliana, un paese gemello il cui nome coincide con quello sardo. La coincidenza potrebbe non essere casuale. I due centri (secolo XIV) condivisero il potere della stessa famiglia aragonese, i famigerati Lopez de Luna dei quali Pedro, feudatario di Iloghe nel XIV secolo, si distinse nel territorio per i suoi metodi autoritari anche se poi questi metodi non gli tornarono granch\u00e9 utili contro il dardo lanciato dalle truppe arbosensi di Mariano IV dalle mura di Oristano sotte le quali fece perdere la vita a Pedro Lopez de Luna. Il paese di Iloghe non ebbe nememno il tempo di gioire della scomparsa del suo feudatario perch\u00e9 spar\u00ec di l\u00ec a poco. Forse il nome Oliana di Oliena pu\u00f2 essere proprio il nome attribuito dagli aragonesi all'omonimo castello il cui significato era riferito alla presenza rilevante nelle campagne degli ulivi. A Oliena nel XV secolo confluirono le popolazioni dei centri viciniori di Golcone, Giumpattu, Nothule, Filihuri, Latinaco, Locoe ecc. Locoe era una popolazione di stirpe orgolese che in parte conflu\u00ec a Oliena fondando il sobborgo di \"Sa Tiria\" dove almeno fino ai primi del Novecento il dialetto aveva caratteri orgolesi. La popolazione di Iloghe, Norulis, isalle conflu\u00ec in parte a Oliena, in parte in Baronia, in parte a Dorgali. Norulis oggi Orrule nel 1362 era in conflitto con Oliena per un salto.\nSas nurras.\nLe \"nurras\" sono dei crepacci che cos\u00ec descrive Grazia Deledda:\" Nei monti di Oliena, nei contrafforti calcarei dai picchi acuti di un azzurro latteo che si confonde col cielo, esistono grandi crepacci - ricordi di antichissime convulsioni vulcaniche - di alcuni dei quali non si distingue il fondo. Vengono chiamati \"sas nurras\", e volgarmente si crede che sieno misteriose comunicazioni dell'inferno col mondo. Di l\u00e0 escono i diavoli per scorrazzare sulle bianche montagne in cerca di anime e di avventure\"."}
