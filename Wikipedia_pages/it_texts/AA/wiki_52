{"id": "20302", "revid": "1543377", "url": "https://it.wikipedia.org/wiki?curid=20302", "title": "America Latina", "text": "Con l'espressione America Latina si intende comunemente la parte dell'America composta dagli Stati che furono colonizzati da nazioni quali Spagna, Portogallo e Francia, in cui si parlano per eredit\u00e0 culturale lingue neolatine quali lo spagnolo, il portoghese e il francese, comprendendo dunque il Messico, il Centroamerica e il Sudamerica.\nNella definizione non ci si limita alla sola connotazione linguistica, ma si tiene conto anche delle caratteristiche culturali, etniche, storiche, geografiche, religiose, politiche, sociali ed economiche. Tali considerazioni sono valide generalmente per paesi indipendenti e autonomi. Per tale ragione \u00e8 oggetto di discussioni l'appartenenza del territorio francofono del Canada all'America Latina. Invece Belize, Guyana, Suriname e altri paesi insulari delle Antille che sono tipicamente anglofoni o neerlandofoni sono esclusi dall'America Latina.\nEtimologia.\nIl termine \"America Latina\" \u00e8 stato utilizzato per la prima volta il 26 settembre 1856 dallo scrittore colombiano Jos\u00e9 Mar\u00eda Torres Caicedo nel suo poema \"Las dos Am\u00e9ricas\", che sarebbe stato pubblicato in seguito sulla rivista parigina \"El Correo de Ultramar\" il 15 febbraio del 1857.\nIl termine fu promosso dall'Impero francese di Napoleone III durante l'invasione francese del Messico (1862-1867) come un modo per includere la Francia tra i paesi che hanno influenza in America, al fine di escludere gli anglosassoni e come termine sostitutivo di \"Hispanoam\u00e9rica\" per diminuire l'importanza della Spagna nel continente e giustificare l'invasione del Messico. Fin dalla sua comparsa, il termine si \u00e8 evoluto in modo da comprendere una serie di caratteristiche culturali, etniche, politiche, sociali ed economiche che avessero tra loro una qualche similitudine e in contrapposizione alle stesse caratteristiche dell'America anglosassone.\nL'uso dell'aggettivo \"Latino\", derivato dal termine \"America Latina\", ha continuato col tempo ad ampliarsi includendo persone di origine ispanica o di lingua spagnola. il \"Latino\", in origine, indicava un abitante del Lazio regione italiana di cui faceva parte l'antica Roma, che a quei tempi si chiamava \"Latium\". Successivamente, fu esteso a tutte le persone che parlavano una lingua derivata dal Latino volgare, vale a dire a quelli che parlavano una lingua romanza, come l'italiano, il francese, lo spagnolo, il portoghese e altre.\nStati.\nGli stati considerati parte dell'America Latina sono i seguenti:\nStoria.\nNell'America Latina si stabilirono popolazioni provenienti da nord che gi\u00e0 prima del 7000 a.C., iniziarono a coltivare la zucca e altri vegetali come il mais. Alcune di queste popolazioni originarono civilt\u00e0 complesse e fondarono centri urbani e Stati.\nNell'America del Nord la pi\u00f9 antica civilt\u00e0 fu quella degli Olmechi, alla quale seguirono quelle di Teotihuacan, dei Toltechi e dei Maya e infine, nel XIV secolo d.C., quella degli Aztechi: questi ultimi fondarono un vasto impero nel Messico centrale.\nNell'America Meridionale, popolata pi\u00f9 tardi, i primi centri urbani nacquero sulle Ande, dove fiorirono diverse civilt\u00e0, tra cui quella di Tiahuanaco e degli Inca.\nLo sviluppo delle civilt\u00e0 amerindie o precolombiane fu interrotto dall'arrivo degli europei: nel 1492 un navigatore genovese, Cristoforo Colombo, alla ricerca delle Indie, sbarc\u00f2 in America, convinto d'aver raggiunto la propria meta. Egli chiam\u00f2 dunque gli abitanti della regione \u00abindiani\u00bb.\nDopo lo sbarco di Colombo vi furono altre spedizioni, tra cui quella di Hern\u00e1n Cort\u00e9s in Messico (1519-1524, conquista della capitale azteca) e di Francisco Pizarro in Per\u00f9 (1531-1536, conquista della capitale incaica). I territori cos\u00ec conquistati divennero dominio spagnolo: solo il Brasile divenne colonia portoghese e alcune delle isole Antille vennero occupate da francesi, inglesi e olandesi.\nLa popolazione indigena, gi\u00e0 decimata dalle malattie portate dagli europei e massacrata nelle guerre di conquista, fu costretta a lavorare nelle miniere e nelle piantagioni dei conquistatori. Dato che quasi tutti gli indios morirono di fame, fatica e maltrattamenti, molti schiavi neri furono portati dall'Africa a lavorare al posto degli indios.\nAll'inizio del XIX secolo i discendenti dei coloni spagnoli richiesero e ottennero con una serie di guerre contro la Spagna l'indipendenza dei loro territori. Anche il Brasile divenne indipendente.\nL'indipendenza cre\u00f2 per\u00f2 nuovi conflitti: per tutto l'Ottocento e inizio Novecento l'America Latina fu dilaniata da guerre tra i diversi Stati, che impoverirono questi paesi e rafforzarono il potere dell'esercito. Furono perci\u00f2 frequenti i colpi di Stato, i quali instaurarono pi\u00f9 volte dittature militari, tra cui si distinsero quella di Pinochet, di Videla e dei Duvalier.\nDalla fine dell'Ottocento gli Stati Uniti d'America iniziarono a intervenire attivamente nell'America Latina, cercando di impedire la formazione di governi che avrebbero potuto ostacolare i loro interessi nel continente (come nel corso della seconda guerra mondiale).\nUn'economia in via di sviluppo.\nLa regione \u00e8 afflitta dai problemi delle societ\u00e0 in via di sviluppo: la scarsit\u00e0 di risorse alimentari, servizi sociali e sanitari insufficienti, un forte indebitamento con l'estero e, soprattutto, una diseguale distribuzione della ricchezza.\nL'economia \u00e8 arretrata, nonostante le grandi risorse, soprattutto minerarie e forestali. All'agricoltura e all'allevamento di sussistenza, praticati con mezzi inadeguati, si contrappongono le colture per l'esportazione, a cui sono riservati i maggiori investimenti.\nL'industria si limita alla trasformazione dei prodotti agricoli, all'estrazione e alla prima lavorazione dei minerali. Le comunicazioni sono ostacolate dagli sbarramenti montuosi e dalla fitta foresta.\nDal 1961 il presidente degli Stati Uniti John F. Kennedy diede inizio ad un programma di aiuti e di sviluppo per l'America Latina, che prese il nome di Alleanza per il Progresso. Gli Stati Uniti fornirono, nel quadro della realizzazione del programma dell'Alleanza, 20 miliardi di dollari in dieci anni, oltre all'assistenza tecnica ai Paesi dell'America Latina, per promuovere lo sviluppo economico e sociale, come la lotta contro l'analfabetismo. Tuttavia i risultati furono molto modesti per varie cause, in particolare:\nCultura.\nL'America Latina \u00e8 conosciuta per le sue musiche ed i suoi balli; ci sono infatti: la salsa, il tango, la bachata, il cha cha cha, il merengue, il rock latino, la danza moderna e molte altre ancora. Questi tipi di balli prevedono specialmente il movimento delle spalle, del bacino e dei piedi.\nIl fenomeno migratorio latinoamericano.\nStoria.\nSi pu\u00f2 situare l'inizio del fenomeno migratorio contemporaneo partendo dagli anni sessanta, quando a causa delle crisi di alcuni distretti minerari o agricoli dove da tempo vivevano popolazioni numerose si verific\u00f2 il fenomeno dell'evacuazione di intere regioni. L'abbandono dei campi dovuto all'insufficienza dei redditi o dei salari agricoli fu un fenomeno comune a quasi tutti i paesi latino-americani. Le destinazioni finali di queste migrazioni erano le grandi citt\u00e0, invitanti soprattutto per una certa industrializzazione e lo sviluppo del settore terziario. L'incapacit\u00e0 delle autorit\u00e0 pubbliche di controllare questo fenomeno si dimostr\u00f2 con la crescita smisurata di quartieri subnormali, chiamati \"favelas\" in Brasile, \"villas miserias\" in Argentina, \"ranchitos\" in Venezuela, \"tugurios\" in Colombia, \"guasmos\" in Ecuador, \"casuchas\" in Repubblica Dominicana, \"barrios marginales\" in Per\u00f9, \"callampa\" a Santiago del Cile e \"ciudades perdidas\" in Messico. Questo era il contesto sociale da cui partirono nel secondo dopoguerra la maggior parte dei migranti che avevano come destinazione New York (come i portoricani), Londra (come i giamaicani e gli abitanti delle Barbados), gli stati meridionali degli Stati Uniti (come milioni di messicani) o la Florida, come quasi due milioni di cubani scappati dal regime di Fidel Castro.\nMigrazioni interne.\nSi sono registrate anche delle migrazioni interne all'area centro americana, caratterizzate dalla ricerca di opportunit\u00e0 di lavoro nel campo dell'industria petrolifera. In Argentina, la presenza dell'industria petrolifera nella zona della Patagonia, l'estrazione del carbone e il conseguente sviluppo economico di isolati nuclei urbani hanno attirato numerosi gruppi di lavoratori con le proprie famiglie.\nIn qualche caso pi\u00f9 limitato si sono registrate anche ondate migratorie per motivi politici. Si pu\u00f2 quindi notare un quadro caratterizzato da una spiccata instabilit\u00e0, anche dovuto a un incessante incremento demografico che continua ancora oggi.\nI \"latinos\" negli Stati Uniti.\n\u00c8 possibile dire che si \u00e8 avuto a che fare con una vera e propria rivoluzione sociale e demografica sull'intero scenario americano. A Los Angeles e a Miami i \"latinos\" sono attualmente la maggioranza della popolazione e lo spagnolo \u00e8 la lingua pi\u00f9 parlata in interi quartieri di Chicago, Boston e Filadelfia. Verso la fine del 1996 il numero dei \"latinos\" super\u00f2 quello degli afroamericani, divenendo il secondo gruppo etnico presente a New York (anche se gi\u00e0 da tempo rappresentavano la maggioranza assoluta nel Bronx). Quattro anni dopo la California divent\u00f2 il secondo Stato dopo il Nuovo Messico a presentare una societ\u00e0 \u00aba maggioranza di minoranza\u00bb. Le conseguenze di questo fenomeno stanno avendo ripercussioni sulle politiche pubbliche e sull'intera dimensione culturale americana.\nI \"latinos\" preferiscono stabilirsi nelle grandi aree metropolitane, infatti tutti i principali gruppi si concentrano nelle venti maggiori citt\u00e0 del Paese. Los Angeles registra una popolazione salvadoregna maggiore di quella residente a San Salvador e New York un numero di portoricani superiore a San Juan e un numero di dominicani pari a Santo Domingo.\nEconomia.\nAgricoltura.\nI quattro paesi con la maggiore agricoltura in Sud America sono Brasile, Argentina, Cile e Colombia.\nIn America centrale, spiccano i seguenti:\nBestiame.\nIl Brasile \u00e8 il pi\u00f9 grande esportatore mondiale di carne di pollo: 3,77 milioni di tonnellate nel 2019. Il paese \u00e8 il proprietario della seconda mandria di bestiame pi\u00f9 grande del mondo, 22,2% della mandria mondiale. Il paese \u00e8 stato il secondo maggior produttore di manzo nel 2019, responsabile del 15,4% della produzione mondiale. \u00c8 stato anche il terzo produttore di latte al mondo nel 2018. Quest'anno il paese ha prodotto 35,1 miliardi di litri. Nel 2019, il Brasile \u00e8 stato il 4 \u00b0 pi\u00f9 grande produttore di maiale al mondo, con quasi 4 milioni di tonnellate.\nNel 2018, Argentina \u00e8 stato il quarto produttore mondiale di manzo, con una produzione di 3 milioni di tonnellate (solo dopo Stati Uniti, Brasile e Cina). Uruguay \u00e8 anche un importante produttore di carne. Nel 2018 ha prodotto 589.000 tonnellate di carne bovina.\nNella produzione di carne di pollo, il Messico \u00e8 tra i 10 maggiori produttori al mondo, l'Argentina tra i 15 maggiori e il Per\u00f9 e la Colombia tra i 20 maggiori. Nella produzione di manzo, il Messico \u00e8 uno dei 10 maggiori produttori al mondo e la Colombia \u00e8 uno dei 20 maggiori produttori. Nella produzione di carne di maiale, il Messico \u00e8 tra i 15 maggiori produttori al mondo. Nella produzione di miele, l'Argentina \u00e8 tra i 5 maggiori produttori al mondo, il Messico tra i 10 maggiori e il Brasile tra i 15 maggiori. In termini di produzione di latte di vacca, il Messico \u00e8 tra i 15 maggiori produttori al mondo e l'Argentina tra i 20.\nEstrazione mineraria.\nCile contribuisce a circa un terzo della produzione mondiale di rame. Nel 2018, Per\u00f9 \u00e8 stato il secondo produttore mondiale di argento e rame e il sesto produttore di oro (i 3 metalli che generano il maggior valore), oltre a \"essere il terzo produttore mondiale di zinco e stagno e quarto di piombo. Brasile \u00e8 il secondo esportatore mondiale di minerale di ferro, possiede il 98% delle riserve note di niobio nel mondo ed \u00e8 uno dei 5 maggiori produttori mondiali di bauxite, manganese e stagno. Bolivia \u00e8 il quinto produttore mondiale di stagno, il settimo produttore di argento e l'ottavo produttore di zinco al mondo.\nMessico \u00e8 il pi\u00f9 grande produttore di argento nel mondo, rappresenta quasi il 23% della produzione mondiale, producendo pi\u00f9 di 200 milioni di once nel 2019. Ha anche importanti rame e zinc e produce una quantit\u00e0 significativa di oro.\nPetrolio e gas.\nAlcuni paesi dell'America Latina sono tra i maggiori produttori di petrolio, il Brasile \u00e8 il decimo produttore mondiale, il Messico il tredicesimo, il Venezuela il sedicesimo e la Colombia il ventiduesimo. La tabella seguente mostra i 5 paesi con la produzione pi\u00f9 alta.\nDato che Venezuela ed Ecuador consumano poco petrolio ed esportano la maggior parte della loro produzione, fanno parte dell'OPEC. Il Venezuela ha registrato un forte calo della produzione dopo il 2015 (dove ha prodotto 2,5 milioni di barili / giorno), scendendo nel 2016 a 2,2 milioni, nel 2017 a 2 milioni, nel 2018 a 1,4 milioni e nel 2019 a 877mila, per mancanza di investimenti.\nNella produzione di gas naturale, nel 2018, l'Argentina ha prodotto 1.524 bcf (miliardi di piedi cubi), Il Messico ha prodotto 999, Venezuela 946, Brasile 877, Bolivia 617, Per\u00f9 451, Colombia 379.\nTurismo.\nNell'elenco delle destinazioni turistiche mondiali, nel 2018, Messico \u00e8 stato il settimo paese pi\u00f9 visitato al mondo, con 41,4 milioni di turisti internazionali (e un reddito di 22,5 miliardi di dollari), buona parte dei quali dal confine con gli Stati Uniti. Argentina \u00e8 stato il 47 \u00b0 paese pi\u00f9 visitato, con 6,9 milioni di turisti internazionali (e ricavi per 5,5 miliardi di dollari); Brasile \u00e8 stato il 48 \u00b0 pi\u00f9 visitato con 6,6 milioni di turisti (e ricavi per 5,9 miliardi di dollari); Repubblica Dominicana al 49 \u00b0 posto con 6,5 milioni di turisti (e ricavi per 7,5 miliardi di dollari); Cile al 53 \u00b0 posto con 5,7 milioni di turisti (e un reddito di 2,9 miliardi di dollari); Per\u00f9 in posizione 60 con 4,4 milioni di turisti (e un reddito di 3,9 miliardi di dollari); Colombia 65 \u00b0 con 3,8 milioni di turisti (e ricavi per 5,5 miliardi di dollari); Uruguay 69 \u00b0 con 3,4 milioni di turisti (e un reddito di 2,3 miliardi di dollari); Costa Rica 74 \u00b0 con 3 milioni di turisti (e un reddito di 3,9 miliardi di dollari). Si noti che il numero di turisti non riflette sempre l'importo monetario che il paese riceve dal turismo. Alcuni paesi svolgono un turismo di livello superiore, ottenendo maggiori benefici. Il turismo in Sud America \u00e8 ancora poco evoluto: in Europa, ad esempio, i paesi ottengono valori turistici annuali come 73,7 miliardi di dollari (Spagna), ricevendo 82,7 milioni di turisti o 67,3 milliardi di dollari (Francia) che ricevono 89,4 milioni di turisti. Mentre l'Europa ha ricevuto 710 milioni di turisti nel 2018, l'Asia 347 milioni e il Nord America 142,2 milioni, il Sud America solo 37 milioni, l'America Centrale 10,8 milioni e i Caraibi 25,7 milioni.\nIndustrie.\nLa Banca Mondiale elenca ogni anno i principali paesi produttori in base al valore di produzione totale. Secondo l'elenco del 2019, il Messico avrebbe la dodicesima industria pi\u00f9 preziosa al mondo (217,8 miliardi di dollari), il Brasile ha la tredicesima pi\u00f9 grande (173,6 miliardi di dollari), il Venezuela la trentesima (58,2 miliardi di dollari, tuttavia, che dipendono dal petrolio per ottenere questo valore), l'Argentina il 31 \u00b0 pi\u00f9 grande ($ 57,7 miliardi), la Colombia il 46 \u00b0 pi\u00f9 grande ($ 35,4 miliardi), il Per\u00f9 il 50 \u00b0 pi\u00f9 grande ($ 28,7 miliardi) e il Cile il 51 \u00b0 pi\u00f9 grande (28,3 miliardi di dollari).\nIn America Latina, pochi paesi ottengono una proiezione nell'attivit\u00e0 industriale: Brasile, Argentina, Messico e, in modo meno prominente, Cile. Iniziata tardi, l'industrializzazione di questi paesi ha ricevuto un grande impulso dalla seconda guerra mondiale: ci\u00f2 ha impedito ai paesi in guerra di acquistare i prodotti che erano abituati a importare ed esportare ci\u00f2 che producevano. Allora, beneficiando delle abbondanti materie prime locali, dei bassi salari pagati alla forza lavoro e di una certa specializzazione portata dagli immigrati, paesi come Brasile, Messico e Argentina, oltre a Venezuela, Cile, Colombia e Per\u00f9, hanno potuto implementare grandi parchi industriali. In generale, in questi paesi ci sono industrie che richiedono poco capitale e tecnologia semplice per la loro installazione, come l'industria alimentare e tessile. Spiccano anche le industrie di base (acciaio, ecc.), Nonch\u00e9 le industrie metallurgiche e meccaniche.\nI parchi industriali di Brasile, Messico, Argentina e Cile, tuttavia, presentano una diversit\u00e0 e una raffinatezza molto maggiori, producendo articoli tecnologici avanzati. Nel resto dei paesi dell'America Latina, principalmente in America Centrale, predominano le industrie di trasformazione dei prodotti primari per l'esportazione.\nIl Brasile \u00e8 il leader industriale in America Meridionale. In industria alimentare, nel 2019, il Brasile \u00e8 stato il secondo esportatore mondiale di alimenti trasformati. Nel 2016, il paese \u00e8 stato il 2 \u00b0 produttore di cellulosa al mondo e l'8 \u00b0 produttore di carta. In industria di scarpa, nel 2019, il Brasile si \u00e8 classificato al 4 \u00b0 posto tra i produttori mondiali. Nel 2019, il paese \u00e8 stato l'8 \u00b0 produttore di veicoli e il 9 \u00b0 produttore di acciaio nel mondo. Nel 2018, industria chimica del Brasile si \u00e8 classificata all'8 \u00b0 posto nel mondo. In Industria tessile, il Brasile, sebbene nel 2013 fosse tra i 5 maggiori produttori mondiali, \u00e8 poco integrato nel commercio mondiale. Nel settore dell'aviazione, il Brasile ha Embraer, il terzo produttore di aeromobili al mondo, dietro solo Boeing e Airbus.\nTrasporti.\nIl trasporto in America Latina \u00e8 sostanzialmente effettuato in modalit\u00e0 autostrada, la pi\u00f9 sviluppata della regione. Esiste anche una notevole infrastruttura di porti e aeroporti. Il settore ferroviario e fiume, sebbene abbia un potenziale, viene solitamente trattato in modo secondario.\nIl Brasile ha pi\u00f9 di 1,7 milioni di chilometri di strade, di cui 215.000\u00a0km asfaltati e circa 14.000\u00a0km strade divise. Le due autostrade pi\u00f9 importanti del paese sono BR-101 e BR-116. L'Argentina ha pi\u00f9 di 600.000\u00a0km di strade, di cui circa 70.000\u00a0km sono asfaltate e circa 2.500\u00a0km sono autostrade divise. Le tre autostrade pi\u00f9 importanti del paese sono Ruta 9, Ruta 7 e Ruta 14. La Colombia ha circa 210.000\u00a0km di strade e circa 2.300\u00a0km sono divisi in autostrade. Il Cile ha circa 82.000\u00a0km di strade, 20.000 delle quali sono asfaltate e circa 2.000\u00a0km sono strade divise. L'autostrada pi\u00f9 importante del paese \u00e8 Ruta 5 (Panamericana) In Sud America, questi 4 paesi hanno la migliore infrastruttura stradale e il maggior numero di autostrade a doppia corsia.\nLa rete stradale messicana ha un'estensione di 366.095\u00a0km, di cui 116.802\u00a0km asfaltati; Di questi, 10.474\u00a0km sono autostrade a pi\u00f9 corsie: 9.544\u00a0km sono autostrade a quattro corsie e il resto ha 6 o pi\u00f9 corsie.\nA causa delle Cordigliera delle Ande, Rio delle Amazzoni e Foresta Amazzonica, ci sono sempre state difficolt\u00e0 nell'attuare strade transcontinentali o bi-oceaniche. Praticamente l'unica rotta che esisteva era quella che collegava il Brasile con Buenos Aires, in Argentina e poi con Santiago, in Cile. Tuttavia, negli ultimi anni, con gli sforzi congiunti dei paesi, hanno iniziato a emergere nuove rotte, come Brasile-Per\u00f9 (Carretera Interoce\u00e1nica), e una nuova autostrada tra Brasile, Paraguay, Argentina settentrionale e Cile settentrionale (Corridoio Bioceanico).\nCi sono pi\u00f9 di 2.000 aeroporti in Brasile. Il paese ha il secondo pi\u00f9 grande numero di aeroporti al mondo, dietro solo agli Stati Uniti. L'Aeroporto di San Paolo-Guarulhos, situato nella regione metropolitana di San Paolo, \u00e8 il pi\u00f9 grande e il pi\u00f9 trafficato del paese: l'aeroporto collega San Paolo con praticamente tutte le principali citt\u00e0 del mondo. Il Brasile ha 44 aeroporti internazionali, come Rio de Janeiro, Brasilia, Belo Horizonte, Porto Alegre, Florian\u00f3polis, Cuiab\u00e1, Salvador, Recife, Fortaleza, Bel\u00e9m e Manaus, tra gli altri. L'Argentina ha importanti aeroporti internazionali come Buenos Aires, C\u00f3rdoba, Bariloche, Mendoza, Salta, Puerto Iguaz\u00fa, Neuqu\u00e9n e Usuhaia, tra gli altri. Il Cile ha importanti aeroporti internazionali come Santiago, Antofagasta, Puerto Montt, Punta Arenas e Iquique, tra gli altri. La Colombia ha importanti aeroporti internazionali come Bogot\u00e1, Medell\u00edn, Cartagena, Cali e Barranquilla, tra gli altri. Il Per\u00f9 ha importanti aeroporti internazionali come Lima, Cuzco e Arequipa. Altri aeroporti importanti sono quelli nelle capitali dell'Uruguay (Montevideo), Paraguay (Asunci\u00f3n), Bolivia (La Paz) e Ecuador (Quito). I 10 aeroporti pi\u00f9 trafficati del Sud America nel 2017 sono stati: S\u00e3o Paulo-Guarulhos (Brasile), Bogot\u00e1 (Colombia), S\u00e3o Paulo-Congonhas (Brasile), Santiago (Cile), Lima (Per\u00f9), Brasilia (Brasile), Rio di Janeiro. (Brasile), Buenos Aires-Aeroparque (Argentina), Buenos Aires-Ezeiza (Argentina) e Minas Gerais (Brasile).\nCi sono 1.834 aeroporti in Messico, il terzo pi\u00f9 grande numero di aeroporti per paese nel mondo. I sette maggiori aeroporti, che assorbono il 90% dei viaggi aerei, sono (in ordine di traffico aereo): Citt\u00e0 del Messico, Canc\u00fan, Guadalajara, Monterrey, Tijuana, Acapulco e Puerto Vallarta. Considerando tutta l'America Latina, i 10 aeroporti pi\u00f9 trafficati nel 2017 sono stati: Citt\u00e0 del Messico (Messico), San Paolo-Guarulhos (Brasile), Bogot\u00e1 (Colombia), Cancun (Messico), San Paolo-Congonhas (Brasile), Santiago (Cile), Lima (Per\u00f9), Brasilia (Brasile), Rio de Janeiro (Brasile) e Tocumen (Panama).\nIn relazione ai porti, il Brasile ha alcuni dei porti pi\u00f9 trafficati del Sud America, come Porto di Santos, Porto di Rio de Janeiro, Porto di Paranagu\u00e1, Porto di Itaja\u00ed, Porto di Rio Grande e Porto di Suape. L'Argentina ha porti come Porto di Buenos Aires e Porto di Rosario. Il Cile ha importanti porti in Valpara\u00edso, Caldera, Mejillones, Antofagasta, Iquique, Arica e Puerto Montt. La Colombia ha porti importanti come Buenaventura e Baia di Cartagena. Il Per\u00f9 ha importanti porti in Callao, Ilo e Matarani. I 15 porti pi\u00f9 attivi del Sud America sono: Porto di Santos (Brasile), Porto di Bah\u00eda de Cartagena (Colombia), Callao (Per\u00f9), Guayaquil (Ecuador), Buenos Aires (Argentina), San Antonio (Cile), Buenaventura (Colombia), Itaja\u00ed (Brasile), Valpara\u00edso (Cile), Montevideo (Uruguay), Paranagu\u00e1 (Brasile), Rio Grande (Brasile), S\u00e3o Francisco do Sul (Brasile), Manaus (Brasile) e Coronel (Cile).\nI quattro principali porti marittimi che concentrano circa il 60% del traffico merci in Messico sono Altamira e Veracruz nel Golfo del Messico e Manzanillo e L\u00e1zaro C\u00e1rdenas nell'Oceano Pacifico. Considerando tutta l'America Latina, i 10 porti pi\u00f9 grandi in termini di movimento sono: Col\u00f3n (Panama), Santos (Brasile), Manzanillo (Messico), Bah\u00eda de Cartagena (Colombia), Pac\u00edfico (Panama), Callao (Per\u00f9), Guayaquil (Ecuador), Buenos Aires (Argentina), San Antonio (Cile) e Buenaventura (Colombia).\nLa rete ferroviaria brasiliana ha un'estensione di circa 30.000 chilometri. Fondamentalmente \u00e8 utilizzato per il trasporto di minerali. La ferrovia argentina La rete, con 47.000\u00a0km di strade, era una delle pi\u00f9 grandi al mondo e continua ad essere la pi\u00f9 lunga dell'America Latina. Aveva circa 100.000\u00a0km di rotaie, ma il sollevamento dei binari e l'enfasi posta sul trasporto motorizzato lo ridussero gradualmente. Ha quattro diversi percorsi e collegamenti internazionali con Paraguay, Bolivia, Cile, Brasile e Uruguay. Il Cile ha quasi 7.000\u00a0km di ferrovie, con collegamenti con Argentina, Bolivia e Per\u00f9. La Colombia ha solo circa 3.500\u00a0km di ferrovie.\nTra i principali rotte navigabili brasiliani, due spiccano: Corso d'acqua Paran\u00e1-Tiet\u00e9 (che ha una lunghezza di 2.400\u00a0km, 1.600 nel fiume Paran\u00e1 e 800\u00a0km nel fiume Tiet\u00ea, prosciugando la produzione agricola dagli stati di Mato Grosso, Mato Grosso do Sul, Goi\u00e1s e parte di Rond\u00f4nia, Tocantins e Minas Gerais) e Corso d'acqua Solim\u00f5es-Amazonas (ha due sezioni: Solim\u00f5es, che va da Tabatinga a Manaus, con circa 1600\u00a0km, e Amazonas, che si estende da Manaus a Bel\u00e9m, con 1650\u00a0km. Quasi tutto il trasporto di passeggeri dalla pianura amazzonica viene effettuato da questa via d'acqua, oltre a praticamente tutto il trasporto di merci che va al principali centri regionali di Bel\u00e9m e Manaus). In Brasile, questo trasporto \u00e8 ancora sottoutilizzato: le sezioni pi\u00f9 importanti delle vie navigabili interne, dal punto di vista economico, si trovano nel sud-est e nel sud del Paese. Il suo pieno utilizzo dipende ancora dalla costruzione di chiuse, grandi lavori di dragaggio e, principalmente, dai porti che consentono l'integrazione intermodale. In Argentina, la rete di vie navigabili \u00e8 costituita dai fiumi La Plata, Paran\u00e1, Paraguay e Uruguay. I principali porti fluviali sono Z\u00e1rate e Campana. Il porto di Buenos Aires \u00e8 storicamente il primo per importanza individuale, ma l'area conosciuta come Up-River, che si estende per 67\u00a0km della porzione Santa F\u00e9 del fiume Paran\u00e1, riunisce 17 porti che concentrano il 50% del esportazioni totali del paese.\nEnergia.\nTra i maggiori produttori mondiali di energia elettrica ci sono alcuni paesi dell'America Latina: il Brasile \u00e8 l'ottavo produttore, il Messico il tredicesimo e l'Argentina il trentesimo. I maggiori produttori a livello regionale sono riassunti nella tabella seguente.\nBrasile.\nIl governo brasiliano ha intrapreso un ambizioso programma per ridurre la dipendenza dal petrolio importato. Le importazioni in precedenza rappresentavano oltre il 70% del fabbisogno di petrolio del paese, ma il Brasile \u00e8 diventato autosufficiente in termini di petrolio nel 2006-2007. Il Brasile \u00e8 stato il decimo produttore di petrolio al mondo nel 2019, con 2,8 milioni di barili / giorno. La produzione riesce a soddisfare la domanda del paese. all'inizio del 2020, nella produzione di petrolio e gas naturale, il paese ha superato per la prima volta i 4 milioni di barili di petrolio equivalente al giorno. Nel gennaio di quest'anno sono stati estratti 3,168 milioni di barili di petrolio al giorno e 138,753 milioni di metri cubi di gas naturale.\nIl Brasile \u00e8 uno dei principali produttori mondiali di energia idroelettrica. Nel 2019, il Brasile aveva 217 impianti idroelettrici in funzione, con una capacit\u00e0 installata di 98.581\u00a0MW, il 60,16% della produzione di energia del paese. Nella produzione totale di elettricit\u00e0, nel 2019 il Brasile ha raggiunto 170.000\u00a0MW di capacit\u00e0 installata, oltre il 75% da fonti rinnovabili (il maggioranza, idroelettrico).\nNel 2013, la Regione Sudest ha utilizzato circa il 50% del carico del Sistema Integrato Nazionale (SIN), essendo la principale regione che consuma energia nel paese. La capacit\u00e0 di generazione elettrica installata nella regione \u00e8 stata di quasi 42.500\u00a0MW, che rappresentava circa un terzo della capacit\u00e0 di generazione del Brasile. La generazione idroelettrica ha rappresentato il 58% della capacit\u00e0 installata della regione, con il restante 42% corrispondente sostanzialmente alla generazione termoelettrica. San Paolo rappresentava il 40% di questa capacit\u00e0; Minas Gerais di circa il 25%; Rio de Janeiro del 13,3%; e Esp\u00edrito Santo ha rappresentato il resto. La Regione Sud possiede la Diga di Itaip\u00fa, che \u00e8 stata la pi\u00f9 grande centrale idroelettrica del mondo per diversi anni, fino all'inaugurazione della Diga delle Tre Gole in Cina. Rimane il secondo pi\u00f9 grande idroelettrico operante al mondo. Il Brasile \u00e8 comproprietario dello stabilimento di Itaipu con Paraguay: la diga si trova sul fiume Paran\u00e1, al confine tra paesi. Ha una capacit\u00e0 di generazione installata di 14 GW per 20 unit\u00e0 di generazione da 700 MW ciascuno. Regione nord ha grandi impianti idroelettrici, come Diga di Belo Monte e Diga di Tucuru\u00ed, che producono gran parte dell'energia nazionale. Il potenziale idroelettrico del Brasile non \u00e8 stato ancora pienamente sfruttato, quindi il paese ha ancora la capacit\u00e0 di costruire diversi impianti di energia rinnovabile nel proprio territorio.\nNel 2019, \u00e8 stato stimato che il paese aveva un potenziale di generazione stimato energia eolica di circa 522\u00a0GW (questo, solo a terra), energia sufficiente per soddisfare il triplo della domanda attuale del paese. A febbraio 2021, secondo ONS, la capacit\u00e0 totale installata di energia eolica era di 19,1\u00a0GW, con fattore di capacit\u00e0 medio del 58%. Mentre la media mondiale dei fattori di capacit\u00e0 di produzione eolica \u00e8 del 24,7%, ci sono aree nel nord del Brasile, specialmente nello Stato di Bahia, dove alcuni parchi eolici registrano con fattori di capacit\u00e0 media superiori al 60%; il fattore di capacit\u00e0 medio nella Regione Nordest \u00e8 del 45% sulla costa e del 49% nell'entroterra. Nel 2019 l'energia eolica rappresentava il 9% dell'energia generata nel Paese.\nEnergia nucleare rappresenta circa il 4% dell'elettricit\u00e0 del Brasile. Il monopolio della generazione di energia nucleare \u00e8 di propriet\u00e0 di Eletronuclear (Eletrobr\u00e1s Eletronuclear S / A), una consociata interamente controllata di Eletrobr\u00e1s. L'energia nucleare \u00e8 prodotta da due reattori ad Angra. Si trova presso il Central Nuclear Almirante \u00c1lvaro Alberto (CNAAA) sulla Praia de Itaorna ad Angra dos Reis, Rio de Janeiro. Consiste di due reattori ad acqua pressurizzata, Angra I, con una capacit\u00e0 di 657\u00a0MW, collegati alla rete elettrica nel 1982, e Angra II, con una capacit\u00e0 di 1.350\u00a0MW, collegati nel 2000. Un terzo reattore, Angra III, con una potenza prevista di 1.350\u00a0MW, dovrebbe essere terminato.\nA partire da luglio 2021, secondo ONS, la capacit\u00e0 totale installata del fotovoltaico energia solare \u00e8 stata di 10,3\u00a0GW, con una media del fattore di capacit\u00e0 del 23%. Alcuni degli stati brasiliani pi\u00f9 irradiated sono MG (\"Minas Gerais\"), BA (\"Bahia\") e GO (Goi\u00e1s), che hanno effettivamente record a livello mondiale di irradiation. Nel 2019, l'energia solare ha rappresentato l'1,27% dell'energia generata nel paese. Nel 2020 il Brasile era il quattordicesimo paese al mondo in termini di energia solare installata (7,8 GW).\nNel 2020, il Brasile \u00e8 stato il secondo Paese al mondo per produzione di energia attraverso biomassa (produzione di energia da biocombustibili solidi e rifiuti rinnovabili), con 15,2 GW installati."}
{"id": "20306", "revid": "1884228", "url": "https://it.wikipedia.org/wiki?curid=20306", "title": "Pensieri (Pascal)", "text": "I Pensieri (titolo orig. \"Pens\u00e9es\") sono una collezione postuma di frammenti scritti dal filosofo e matematico francese del XVII secolo Pascal. L'opera fu pubblicata il 2 gennaio 1670 da Guillaume Desprez sotto il titolo \"Les Pens\u00e9es de M. Pascal sur la religion et sur quelques autres sujets, qui ont \u00e9t\u00e9 trouv\u00e9es apr\u00e8s sa mort parmy ses papiers\". Fu la sua conversione religiosa a condurlo ad una vita ascetica, e i \"Pens\u00e9e\", il cui titolo fu apposto anch'esso postumo, ne costituiscono il capolavoro: essi rappresentano la difesa della religione Cristiana, e del concetto di scommessa di Pascal derivante dalla sua filosofia. Le riflessioni e note furono scritte e compilate senza un ordine concluso, raccogliendo le carte manoscritte ritrovate dopo la sua morte, rendendo difficile una sua indiscussa classificazione, tentata nei secoli successivi dai curatori delle edizioni moderne.\nStoria editoriale.\nL\"'Apologia del Cristianesimo\".\nNelle intenzioni di Pascal, il lavoro avrebbe dovuto costituire una monumentale opera apologetica cristiana, ovvero una difesa del Cristianesimo dai suoi nemici principali, ovvero gli atei, gli ebrei, i musulmani e i libertini, questi ultimi rappresentanti l'ala degli intellettuali che proponeva un pensiero totalmente libero dalla fede e una visione critica della religione. Tuttavia, a causa della morte precoce di Pascal a soli 39 anni - pare per un (presunto) tumore - Pascal non pot\u00e9 completare questo progetto letterario. Redasse i pensieri che dovevano formare questa apologia in modo sparso e frammentario, spesso sotto forma di meri appunti.\nI \"Pensieri\" rappresentano il testamento spirituale di Pascal ed esprimono l'esigenza, di fronte al razionalismo cartesiano, di un esistenzialismo cristiano, tale da salvaguardare i diritti della persona.\nLe versioni dei \"Pensieri\".\nLa Biblioth\u00e8que nationale de France conserva due copie realizzate da un copista anonimo dopo la morte di Pascal (indicate come C1 et C2), ed un \"Recueil des papiers originaux des Pens\u00e9es de Pascal\" (Raccolta delle carte originali dei Pensieri di Pascal).\nEsistono tre tipi di edizioni dei \"Pensieri\": il primo \u00e8 quello che intende classificare i testi in modo da permetterne una lettura sistematica; il secondo quello che intende ricostruire il piano che Pascal aveva in mente per la sua Apologia; infine, il terzo \u00e8 pi\u00f9 obiettivo e filologico e segue l'ordinamento delle copie citate\nAl primo tipo appartiene l'edizione originale edita dopo la morte di Pascal dai suoi amici dell'abbazia di Port-Royal, nel 1670; un'altra edizione di questo tipo \u00e8 quella di L\u00e9on Brunschvicg (1897).\nAl secondo tipo appartiene invece l'edizione di Jacques Chevalier (1925).\nAl terzo tipo appartengono le edizioni di Louis Lafuma (1951) e Michel Le Guern (1932), che si basano sulla trascrizione della prima copia.\nSulla seconda copia, considerata come quella definitiva alla morte di Pascal, si basa invece l'edizione critica di Philippe Sellier (1976), destinata agli studiosi; Sellier ha pubblicato inoltre nel 2003 un'edizione, destinata ad un pubblico pi\u00f9 ampio, che segue il piano progettato, ma non portato a termine, da Pascal.\nUn'edizione che pone a confronto l'edizione originale, le due copie ed il \"Recueil autographe\", (secondo l'edizione di Michel Le Guern) \u00e8 stata pubblicata nel 2011 da Jean-Robert Armogathe e Daniel Blot.\nStruttura dell'opera.\nPer tracciare una struttura dell'opera, Jacques Chevalier ha diviso e classificato i frammenti di Pascal con l'obiettivo di ricreare la struttura di una vera apologia. Secondo lo Chevalier, dunque, l'opera si pu\u00f2 strutturare in:"}
{"id": "20308", "revid": "260676", "url": "https://it.wikipedia.org/wiki?curid=20308", "title": "Magic The Gathering", "text": ""}
{"id": "20310", "revid": "1516566", "url": "https://it.wikipedia.org/wiki?curid=20310", "title": "Villa Cortese", "text": "Villa Cortese (\"Villa Cortesa\" in dialetto legnanese, AFI: ) \u00e8 un comune italiano di abitanti della citt\u00e0 metropolitana di Milano in Lombardia.\nIl territorio amministrativo confina con Legnano, San Giorgio su Legnano, Busto Garolfo, Dairago e non ha frazioni.\nStoria.\nIl suo nome ha una probabile derivazione da \"Vicus\" (Villa) per il primo insediamento sviluppatosi con l'aggiunta di altri insediamenti facendone \"Curtis\" (Corte) e definendone cos\u00ec il toponimo, che nel corso dei secoli fu \"Vilcortex\", \"Vilacortexia\" ed infine \"Villa Cortese\".\nIl ritrovamento di un sarcofago romano databile al I secolo d.C. testimonia un insediamento sul territorio fin dall'epoca romana; il sarcofago si trova ora nel Museo Civico Guido Sutermeister di Legnano.\nIl primo documento nel quale il paese viene citato \u00e8 un atto del 1261, con cui il Prevosto ed i Canonici del \"Convento di San Giorgio\" (che si trovava dove ora sorge il \"Castello Visconteo\" in Legnano) certificano i beni che detengono tra il fiume Olona, Villa Cortese e la \"Strada Dairasca\" che congiungeva Legnano con Dairago.\nSempre nel XIII secolo, Goffredo da Bussero nel \"Liber Notitiae Sanctorum Mediolani\" elenca un altare dedicato a san Vittore martire in loco Villa Cortese.\nUna pergamena del 1312 cita la famiglia Scazzosi, potente in loco ed avente propriet\u00e0 anche nelle zone limitrofe; un Ambrogio Scazzosi compare nell'elenco dei Mercanti di lana sottile con marchio e matricola, datata 9 novembre 1403, abitante a Villa Cortese e dipendente dalla Pieve di Olgiate Olona, nel Ducato di Milano. Soppresso da Napoleone che lo annesse a Dairago, il Comune di Villa Cortese fu ripristinato dagli austriaci, ma nuovamente abolito nel 1868 da Vittorio Emanuele II con il Regio decreto 5192, che lo un\u00ec stavolta a Busto Garolfo, cittadina limitrofa e rivale. L'autonomia comunale fu infine ripristinata quasi un secolo dopo, il 13 ottobre 1966.Villa Cortese ha dato i natali all'attore comico Giacomo Poretti del trio Aldo, Giovanni e Giacomo, al noto industriale Franco Tosi e al pittore Piero Giunni.\nSimboli.\nLo stemma comunale \u00e8 stato concesso con il Decreto del presidente della Repubblica del 28 agosto 1971.\nA seguito della rinnovata autonomia del 1966, l'Amministrazione Comunale ebbe la necessit\u00e0 di dotarsi di un nuovo stemma che venne scelto a seguito di una votazione popolare svoltasi tra il 26 e il 29 settembre 1968. Venne preferito il bozzetto rappresentante un\u00a0germoglio verde che nasce dalle radici di un tronco tagliato, con riferimento alla\u00a0rinascita del comune autonomo dalle radici della sua storia precedente.\nSociet\u00e0.\nIl collegamento con i comuni limitrofi viene effettuato tramite autolinee Movibus.\nFra i primi comuni ricicloni italiani, da anni ha stabilizzato la sua raccolta differenziata attorno al 70%. Il palazzo municipale \u00e8 dotato di impianto fotovoltaico per la produzione di energia elettrica e acqua calda, cos\u00ec pure le scuole medie ed elementari. Presso la piattaforma comunale \u00e8 possibile qualsiasi tipo di smaltimento. \u00c8 dotato di otto parchi pubblici attrezzati e ogni anno viene organizzata dall'amministrazione comunale la giornata della pulizia dei boschi. La tradizionale fiera si svolge alla fine di settembre, mentre i caratteristici mercatini natalizi si tengono a met\u00e0 dicembre.\nAmministrazione.\nInsieme per Villa\nSport.\nIl nome di Villa Cortese arriva alle cronache sportive nazionali a partire dalla stagione 2006-2007, quando la MC-PietroCarnaghi, squadra di pallavolo femminile, approda dalla B2 alla B1, l'anno successivo viene promossa in A2 e nel 2009 vince il playoff per accedere alla Serie A1. Nel 2010 la neo-promossa in A1 vince la Coppa Italia, cosa che ripeter\u00e0 anche l'anno successivo. Nella stagione 2010-2011 debutta in Europa nella Cev Champions League, arrivando la stagione successiva sino alle semifinali, come pi\u00f9 piccola citt\u00e0 di sempre ad esserci riuscita. Le sue prime tre stagioni di campionato le affronta da assoluta protagonista: due 2\u00b0 posti e un 1\u00ba posto nella regular season, tre finali scudetto conquistate, sfiorando addirittura lo scudetto per un punto, durante il tie-break (5\u00ba set) di Gara5 delle finali scudetto 2011-2012."}
{"id": "20311", "revid": "1370701", "url": "https://it.wikipedia.org/wiki?curid=20311", "title": "Villasanta", "text": "Villasanta (\"La Santa\" in dialetto monzese) \u00e8 un comune italiano di abitanti della provincia di Monza e della Brianza in Lombardia.\nGeografia fisica.\nVillasanta \u00e8 confinante con Monza e si trova a 27\u00a0km da Milano in direzione nord-nord-est, lungo il vecchio tracciato della strada statale 36 per Lecco, all'estremit\u00e0 settentrionale della Pianura Padana e a pochi chilometri dalle prime colline della Brianza. Lungo il confine nord-occidentale scorre il fiume Lambro, che poi entra nel Parco di Monza. Il suo territorio \u00e8 pianeggiante, lentamente digradante in direzione sud e verso il Lambro, e in gran parte urbanizzato.\nStoria.\nSi pu\u00f2 supporre che il nucleo originario del centro cittadino sia sorto in epoca romana, come luogo di sosta lungo la strada che da Milano e Monza portava a Olginate, in corrispondenza della diramazione che conduceva a Vimercate.\nL'esistenza della chiesa dedicata a Sant'Anastasia \u00e8 attestata da un documento dell'anno 768, ma la sua fondazione \u00e8 presumibilmente molto pi\u00f9 antica: secondo lo storico Oleg Zastrow, autore di uno studio sulla storia della parrocchia, essa si pu\u00f2 collocare all'epoca di Teodorico (circa 500) o anteriore.\nUn altro documento attesta la presenza nell'anno 961 della chiesa e dell'annesso ospizio (in latino \"xenodochium\") di Sant'Alessandro, nel luogo in cui sorge la frazione omonima. L'ospizio fu attivo da quella data per alcuni secoli, poi fu abbandonato probabilmente verso il 1300.\nL'abitato che sorgeva intorno alla chiesa di Sant'Anastasia prese da essa, nel corso dei secoli, la denominazione di \"luogo della Santa\" e poi semplicemente \"La Santa\". Il territorio corrispondente alle frazioni di Sant'Alessandro e San Fiorano \u00e8 invece chiamato nei documenti medievali \"Villola\" o \"Coliate\" e successivamente \"Villa\".\nNel 1578 la chiesa di Sant'Anastasia, fino ad allora dipendente dal Duomo di Monza, fu eretta a parrocchiale da San Carlo Borromeo, arcivescovo di Milano. La parrocchia abbracciava tutto il territorio comunale, che per\u00f2 rimase amministrativamente diviso: La Santa continuava ad appartenere a Monza, mentre solo Villa divenne comune a s\u00e9 con il nome di Villa San Fiorano. Nell'anno 1791, il comune di Villa San Fiorano rimase a far parte della corte di Monza, compresa nel XIII \"distretto censuario\" della provincia di Milano.\nNel 1928 La Santa fu separata da Monza e aggregata a Villa San Fiorano: poich\u00e9 essa costituiva una parte consistente del nuovo comune, nel 1929 si decise di cambiarne la denominazione, adottando il nome di Villasanta, risultante dalla fusione dei due toponimi.\nMonumenti e luoghi d'interesse.\nIl monumento di maggiore importanza presente a Villasanta \u00e8 la chiesa parrocchiale di Sant'Anastasia.\nLa vecchia chiesa era una delle pi\u00f9 antiche di tutta la Brianza e venne demolita nel 1808, dopo la costruzione della chiesa nuova. Essa sorgeva a occidente della strada principale, da cui distava poche decine di metri, lungo l'attuale via Don Galli; secondo la ricostruzione di Oleg Zastrow, aveva originariamente pianta rettangolare poco allungata, con larghezza di circa 7 metri e lunghezza di poco superiore, con un'abside semicircolare sul lato orientale. In epoca medievale fu aggiunto un campanile, e in seguito, probabilmente intorno al 1500, fu ampliata in lunghezza, raggiungendo circa 20 metri.\nL'attuale chiesa parrocchiale, anch'essa intitolata a sant'Anastasia, \u00e8 stata costruita tra il 1768 e il 1796 e successivamente ampliata: nella sua forma \u00e8 stata completata nel 1938, ha pianta a croce latina con tre navate e una cupola con lanterna ed \u00e8 affiancata da un campanile di notevole altezza (circa 90 m). Negli ultimi anni sono stati compiuti importanti lavori di restauro. Nella navata sinistra si trova un affresco cinquecentesco raffigurante la \"Madonna della Rosa\", trasferito qui dalla chiesa vecchia, mentre sopra la porta della sacrestia, a sinistra dell'altare, \u00e8 collocato un dipinto secentesco di Panfilo Nuvolone raffigurante la \"Crocefissione\". La navata destra custodisce le ossa, rivestite da una statua di cera, di San Marco soldato, donate alla parrocchia nel 1933 dal cardinale Ildefonso Schuster, e una statua settecentesca di legno dipinto raffigurante \"Cristo morto nel sepolcro\". Sopra l'ingresso \u00e8 un pregevole organo costruito alla fine del XIX secolo, restaurato e riportato in funzione.\nL'originaria chiesa di Sant'Alessandro era anch'essa molto antica, probabilmente di fondazione longobarda; in epoca medievale vi era annesso un ospizio (\"xenodochium\") per l'assistenza ai pellegrini. Andata successivamente in rovina, fu ricostruita nel 1603 e poi ampliata nel 1951.\nLe altre chiese presenti a Villasanta sono la parrocchiale di San Fiorano, di stile moderno, costruita nel 1967 (\u00e8 la terza chiesa con questo nome: la prima, sorta verso il 1300, in seguito \u00e8 andata distrutta, mentre la seconda, dell'Ottocento, \u00e8 adibita ad abitazione privata), e la cappella dedicata a San Rocco e alle anime del Purgatorio, pi\u00f9 nota in paese come \"\"la cappelletta dei morti\", edificata nel XV o XVI secolo in ricordo delle vittime della peste e ricostruita nel 1948.\nNel centro storico sorge la Villa Camperio, gi\u00e0 Villa Casnedi, costruita nel XVII secolo, di propriet\u00e0 del Comune che vi ospita mostre e manifestazioni, nonch\u00e9 la sede della Biblioteca Civica. Nel 1815 l'allora proprietario, il patriota Federico Confalonieri, vi fu confinato dal governo austriaco.\nL'imponente Palazzo Comunale: di architettura razionalista, in cotto e provvisto di un'alta torre orologio, risale agli anni Trenta del XX secolo; nella piazza antistante \u00e8 posto il \"Monumento ai caduti\", bronzo che raffigura la madre di un soldato, dai villasantesi detta anche \"la p\u00f3ra d\u00f2na\"\" (la povera donna).\nNella centrale piazza Ammiraglio Camperio \u00e8 la singolare \"fontana delle sei acque\"in cui \u00e8 convogliata l'acqua proveniente dalle quattro rogge: dei Frati, Gallarana, Ghiringhella e \u201cLambrett\u201d, dal torrente Molgorana e dal fiume Lambro.\nNel territorio comunale vi sono infine diverse cascine che conservano ancora, almeno in parte, l'aspetto originale, tra cui Villa Nuova e Cascina San Fiorano.\nVillasanta confina in buona parte con il Parco di Monza, uno dei parchi storici pi\u00f9 grandi d'Europa e polmone verde della zona.\nSociet\u00e0.\nEvoluzione demografica.\nComune di Villa San Fiorano\nIstituzioni, enti e associazioni.\nTra le associazioni culturali meritano menzione:\nCultura.\nPoich\u00e9 la ricorrenza di Sant'Anastasia cade il 25 dicembre, in concomitanza con il Natale, per antica tradizione la festa patronale si celebra nella seconda domenica di ottobre. La principale festa della frazione di San Fiorano \u00e8 invece la \"Manifestazione sanfioranese\", che si tiene ogni anno all'inizio di giugno. La festa della frazione di Sant'Alessandro (la cui ricorrenza \u00e8 il 26 agosto) si svolge l'ultima domenica di agosto.\nIstruzione.\nBiblioteche.\nLa Biblioteca Civica di Villasanta fa parte del Sistema Bibliotecario BrianzaBiblioteche. L'istituzione dispone di un'interessante raccolta fotografica di carattere geografico, il \"Fondo Camperio\".\nFondo Camperio.\nIl Fondo Filippo Camperio fu acquistato dal Comune di Villasanta nel 1975: si tratta di una raccolta composta da circa 2.300 fototipi conservati presso la Villa Camperio, sede della biblioteca del Comune.\nL'archivio fotografico \u00e8 arricchito da materiali documentari quali lettere e diari di viaggio di propriet\u00e0 della famiglia: a partire dalla fine dell'Ottocento fino alla met\u00e0 del Novecento circa infatti Manfredo e i figli acquisirono e a volte realizzarono loro stessi fotografie di ogni genere, dai viaggi esotici alle esplorazioni nel mondo a scopo sia scientifico che militare\nScuole.\nSul territorio sono presenti due scuole dell'infanzia (Sc. Arcobaleno e Sc. Tagliabue), due scuole primarie (Sc. Oggioni e Sc. Villa) e una scuola secondaria di primo grado (Sc. Fermi), facenti tutte parte dell'Istituto Comprensivo Villasanta.\nGeografia antropica.\nFrazioni.\nLa Santa, ovvero il principale nucleo cittadino, occupa la parte sud-occidentale del territorio comunale, ed \u00e8 racchiuso tra il muro di cinta del Parco di Monza a ovest e la linea ferroviaria Milano-Lecco a est. Le frazioni di San Fiorano e Sant'Alessandro sorgono invece rispettivamente a est, oltre la ferrovia, e a nord.\nInfrastrutture e trasporti.\nStrade.\nIl pi\u00f9 vicino ingresso autostradale \u00e8 lo svincolo di Vimercate Sud della Tangenziale Est di Milano, a circa 5\u00a0km.\nFerrovie.\nLa cittadina \u00e8 servita dalla linea ferroviaria Monza-Molteno-Lecco, tramite la stazione sita in via Benvenuto Cellini.\nI convogli suburbani Trenord partono da Milano dalla stazione Porta Garibaldi, prima di arrivare a Monza per proseguire alla volta di Lecco (via Molteno), e percorso inverso.\nVillasanta \u00e8 anche attraversata dalla linea Lecco-Milano, che tuttavia non effettua fermate nel Comune mancando le banchine e i sottopassi nella sede della stazione.\nOrari pi\u00f9 estesi e con maggior frequentazione sono quelli della succitata Lecco-Milano, di cui la cui stazione pi\u00f9 vicina \u00e8 quella di Arcore, a circa due chilometri di distanza, dove tuttavia non fermano tutti i convogli. Stazione di interscambio pi\u00f9 vicina con la linea che ferma a Villasanta \u00e8 invece quella di Monza, dove sosta anche la direttrice Chiasso-Milano.\nSport.\nImpianti sportivi.\nIl campo sportivo comunale, dotato di campo di calcio, pista di atletica, campi da tennis e da calcetto, si trova in localit\u00e0 San Fiorano.\nUn altro campo di calcio parrocchiale, facente parte del complesso dell'Oratorio S.G. Bosco, \u00e8 gestito dalla societ\u00e0 sportiva dilettantistica COSOV, nata nel 1949 e dal 2013 ospita una scuola calcio A.C. Milan. \u00c8 presente inoltre un'altra societ\u00e0 sportiva, ovvero l'AG CALCIO, che gioca nel campo di San Fiorano.Alla scuola media sono annessi un palazzetto coperto con campo di pallacanestro e una parete per arrampicata artificiale. Vi sono poi in paese un centro ippico, una pista di pattinaggio a rotelle all'aperto, tre campi da pallacanestro scoperti e un campo da bocce. Si segnala anche, presso la scuola primaria Villa, la palestra di ginnastica artistica della societ\u00e0 Robur et Virtus, la pi\u00f9 storica societ\u00e0 sportiva del paese (fondata nel 1907)."}
{"id": "20313", "revid": "1779418", "url": "https://it.wikipedia.org/wiki?curid=20313", "title": "Vizzolo Predabissi", "text": "Vizzolo Predabissi (\"Vizzoeu\" in dialetto milanese, chiamata semplicemente Vizzolo fino al 1863) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nNel 1811 venne temporaneamente annesso al comune di Melegnano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 268 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni.\nNella seconda met\u00e0 di giugno si tiene a Vizzolo Predabissi una manifestazione di \"musica e birra\" denominata Rocktoberfest, mentre a ottobre si svolge la tradizionale Sagra della Polenta, due fine settimana per passare a setaccio tutta la tradizione lombarda della polenta."}
{"id": "20314", "revid": "1516566", "url": "https://it.wikipedia.org/wiki?curid=20314", "title": "Zelo Surrigone", "text": "Zelo Surrigone (\"Z\u00e9l\" in dialetto milanese) \u00e8 una frazione geografica di abitanti del comune di Vermezzo con Zelo nella citt\u00e0 metropolitana di Milano in Lombardia.\nGeografia fisica.\nCon i comuni di Calvignasco (anch'esso della citt\u00e0 metropolitana di Milano) e di Alzano Scrivia (provincia di Alessandria), poteva essere considerato il comune pi\u00f9 pianeggiante d'Italia, essendo il dislivello massimo del territorio comunale pari a 1 metro.\nOrigini del nome.\nIl nome trae origine dal latino \"agellum\", piccolo campo, probabilmente dovuto al fatto che si trattava di un podere ricevuto come liquidazione da un veterano di epoca romana, e da \"Serugono\" dal nome di una nobile famiglia medioevale della zona.\nStoria.\nIn et\u00e0 napoleonica Zelo form\u00f2 un'unione comunale con Vermezzo, cui partecip\u00f2 brevemente anche Gudo Visconti.\nDall'8 febbraio 2019 si \u00e8 fuso col vicino comune di Vermezzo per formare il nuovo comune di Vermezzo con Zelo, riproponendo l\u2019idea napoleonica due secoli dopo.\nSimboli.\nLo stemma di Zelo Surrigone era stato concesso con decreto del presidente della Repubblica del 20 settembre 1977.\nMonumenti e luoghi d'interesse.\nArchitetture religiose.\nSanta Giuliana.\nLa chiesa parrocchiale di Santa Giuliana si presenta oggi nelle forme rustiche della ricostruzione dell'edificio operata nel 1897, mai del tutto completata. La chiesa originaria era per\u00f2 di molto pi\u00f9 antica: \u00e8 gi\u00e0 citata in alcuni documenti attorno al 1000.\nOratorio di San Galdino.\nEretto nel 1418. All'interno affreschi del XV e XVI secolo.\nArchitetture civili.\nPalazzo Confalonieri Semira.\nSorto sulle rovine di un antico castello degli Avogadro di Rosate sorge, ora nella centrale piazza Roma, il settecentesco Palazzo Confalonieri Semira. Qui abit\u00f2 il Conte Federico Confalonieri, animatore del risorgimento italiano e come tale fatto prigioniero poi dagli austriaci nel carcere dello Spielberg."}
{"id": "20315", "revid": "287204", "url": "https://it.wikipedia.org/wiki?curid=20315", "title": "Zibido San Giacomo", "text": "Zibido San Giacomo (\"Z\u00ecbid\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nNel luogo in cui oggi sorge il comune di Zibido San Giacomo un tempo vi erano numerosi borghi distinti. Per questo motivo il comune ha tante frazioni e localit\u00e0. Il centro principale di Zibido San Giacomo \u00e8 l'antico comune che porta il medesimo nome. Tale comune s'\u00e8 sempre basato su 2 borgate distinte: Zibido e San Giacomo. Il primo borgo \u00e8 il pi\u00f9 antico dei due. Zibido risale all'epoca dei longobardi, infatti sul suo territorio risiedeva la trib\u00f9 longobarda dei Gepidi.\nIl primo testo che menziona il villaggio di Zibido risale al 1176, anche se vi sono documenti risalenti ad un secolo precedente che nominano luoghi oggi frazioni di Zibido San Giacomo. Dal 1484 al 1794 i luoghi del comune passano da un feudatario all'altro. Nel 1757 il catasto teresiano segna nei territori dell'odierno comune una quindicina di comuni autonomi: \"Zibido\" e \"San Giacomo\" con 130 abitanti, San Novo, \"San Pietro\", \"Cusico\", Vigonzino, \"Cassina Pelucca\", Moirago, \"Pioltino\", Mandrugno, \"Femegro\" e Viano. Alcuni di questi erano formati solo da una o pi\u00f9 cascine. Un primo tentativo di razionalizzazione amministrativa fu operato da Napoleone che un\u00ec Zibido, allora popolata da 290 persone, e molti altri comuni a San Pietro Cusico. Nel 1786 Zibido fu inserio nella provincia di Pavia.\nNel 1844 questi comuni vengono ridotti a 4: \"Zibido San Giacomo\", San Novo, San Pietro Cusico e Vigonzino. All'unit\u00e0 d'Italia nel 1859, Zibido San Giacomo aveva ai confini dell'epoca 588 abitanti, mentre al primo censimento nazionale del 1861 ne venivano registrati 583. Nel 1870 i comuni di San Novo, San Pietro Cusico e Vigonzino vengono soppressi ed inglobati in quello di Zibido San Giacomo. Il comune, che \u00e8 sempre stato di carattere rurale, \u00e8 oggi inserito nel Parco Agricolo Sud Milano. Il territorio di Zibido San Giacomo \u00e8 sempre stato prettamente agricolo e ricco di cascine.\nNel 1965 il comune di Binasco cedette la frazione di Badile a Zibido San Giacomo.\nMonumenti e luoghi d'interesse.\nArchitetture religiose.\nChiesa di Santa Maria Assunta.\nLa Chiesa di Santa Maria Assunta, situata in localit\u00e0 Zibido \u00e8 una graziosa chiesa edificata nel Quattrocento di cui conserva ancora buona parte della struttura. L'interno fu decorato successivamente con affreschi del '700. Di pregevole fattura la cappella della Madonna del Rosario, restaurata nel 2014 grazie a fondi regionali ed europei. Notevole \u00e8 l'organo sovrastante l'ingresso della chiesa, che necessita di un restauro. Sul sagrato \u00e8 presente una croce in ferro su una colonna in serizzo collocata su un basamento a gradini in granito, che riporta incisa la data di costruzione del 1729. Il monumento sta a indicare che in origine attorno alla chiesa era presente un cimitero. Oggi sul prato si trova collocata la pietra miliare che anticamente si trovava dall'altro lato della strada, indicando le direzioni per Moirago e per San Pietro Cusico.\nChiesa di San Giacomo.\nLa parrocchiale di San Giacomo, presso la piazza del municipio, \u00e8 la presenza artistica ed architettonica pi\u00f9 importante della zona. Un edificio religioso era qui presente gi\u00e0 dal XII secolo, ma l'edificio attuale \u00e8 opera di un ignoto quanto notevole architetto del Rinascimento. L'interno rileva una cospicua decorazione a fresco d'epoca. Attorno all'abside \u00e8 collocato il cinquecentesco coro ligneo a 20 stalli originari, di cui uno \u00e8 andato perduto. Il coro \u00e8 stato restaurato nel 2014 grazie a fondo europei e regionali. Al centro sovrasta la porta che conduce in sagrestia l'emblema dei carmelitani con il monte Carmelo che un tempo abitavano il convento soppresso alla fine del Settecento. Di pregevole fattura la seconda cappella a destra con l'affresco di San Giacomo e probabilmente sant'Alberto a destra. In centro in origine doveva essere la Madonna dei carmelitani, di cui si intravede parte delle rocce del monte Carmelo, ai lati della nicchia costruita nel Seicento, assieme agli stucchi barocchi che coprirono i sottostanti affreschi cinquecenteschi, solo in parte visibili grazie all'attento e accurato restauro. La prima cappella di sinistra ospita un affresco con il battesimo di Ges\u00f9 nel fiume Giordano, molto rovinato e necessita di un restauro. \nSul sagrato \u00e8 presente il sarcofago in Serizzo che la leggenda vuole contenesse le spoglie di San Giacomo portate da Gerusalemme a Santiago de Compostella nel 512 da Sant'Eustorgio. Accanto si trova una colonna in granito rosa sormontata da una croce in ferro, innalzata nel 1630 per aver evitato l'epidemia di peste in corso in Lombardia.\nChiesa dei Santi Vincenzo e Bernardo.\nLa piccola chiesa dei Santi Vincenzo e Bernardo \u00e8 uno dei gioielli del comune. Costruita ai primi del Seicento, presenta un interno suggestivamente affrescato. Una lapide ricorda i benefattori di un restauro eseguito nel 1829, fra cui si ricordano i Salterio, i Melzi d'Eril ed i Visconti di Modrone.\nChiesa della Nativit\u00e0.\nLa piccola chiesa della Nativit\u00e0 (edificata nel 1533), in localit\u00e0 Badile, \u00e8 divenuta famosa localmente soprattutto per annoverare tra le proprie opere anche una Sacra Famiglia della cerchia del Botticelli.\nChiesa di San Pietro.\nSituata in localit\u00e0 San Pietro, conserva un portale del Settecento.\nDal sagrato si accede all'interno salendo tre gradini in granito rosa che riportano incisa la data di costruzione (1797). All'interno \u00e8 pregevole la cappella dedicata alla Madonna, che la tradizione locale vuole abbia versato lacrime quando un parroco volle coprire gli antichi affreschi. Al centro dell'altare maggiore si staglia il tabernacolo intarsiato in noce e in madreperla, dono dei certosini che un tempo possedevano vasti fondi nella zona.\nEdifici notevoli.\nPalazzina Pusterla Busca Pozzi detta \"Ca' Grande\".\nLa Palazzina Pusterla Busca Pozzi si trova all'interno della corte principale della Cascina Ca' Grande. La cascina \u00e8 costituita da un elegante torre merlata in cotto con portone d'ingresso, attraverso il quale si entra nella corte principale, dove spicca sul prato un elegante edificio del '400, nato probabilmente come casino di caccia. L'interno conserva affreschi del primo Cinquecento raffiguranti scene cortesi e gli emblemi della famiglia Pusterla che ne fu la prima proprietaria.\nCascina San Giovanni, detta Castelletto.\nIn localit\u00e0 Zibido si trova la cascina San Giovanni, denominata anche Castelletto, costituita da una casa torre del Cinquecento restaurata che spicca sul prato circostante. L'edificio \u00e8 su tre livelli con finestre a sesto acuto in cotto. Superato il ponticello d'ingresso e la cancellata in ferro si trovano sulla destra le case dei contadini in mattoni a vista completamente restaurate e a sinistra la vecchia stalla ora ristrutturata. Il nome popolare Castelletto suggerisce forse la presenza di un'antica fortificazione medioevale preesistente.\nCascina Femegro.\nLa Cascina Femegro, situata fra Zibido e Noviglio, \u00e8 una costruzione rinascimentale sorta sulle rovine del XII secolo di quello che doveva essere un edificio fortificato. Quattro torrette delimitano gli angoli della corte della cascina, in cui si trova un graffito che porta la data 1426. Essa costituisce un buon esempio di cascina fortificata. Nel 1700 era comune autonomo. La cascina \u00e8 oggi una fattoria didattica, rinomata per la presenza della mungitura meccanizzata, della ruota metallica del mulino ben visibile anche dall'esterno e per la piccola ma graziosissima cappella dedicata a Sant'Anna che si trova al piano terra di una delle quattro torrette. Oltre a una statua della Madonna in centro all'altare, attorniata da altre reliquie, \u00e8 notevole una rappresentazione di Maria Bambina custodita sotto una teca di vetro a destra dell'altare. Nel mese di maggio i fedeli zibidesi si riuniscono nella cappella per recitare il rosario insieme col parroco.\nLe cascine di Zibido San Giacomo.\nZibido San Giacomo, data la sua storia agricola, \u00e8 sempre stata molto ricca di mulini e cascine. Molte di esse oggi sono oggetto di un piano di recupero, tra esse ricordiamo: \nGeografia antropica.\nSecondo l'ISTAT, il territorio comunale comprende il centro abitato di Zibido San Giacomo, composto dalla frazione Zibido e dalla sede comunale di San Giacomo, le frazioni di Badile, Moirago, San Pietro Cusico e San Novo, oltre alle localit\u00e0 di Stolfina, quartiere Rinascita e le cascine Carcana, Casiglio, Gabirano, Pioltino, San Francesco e Viano.\nInfrastrutture e trasporti.\nZig\u00f2 \u00e8 un percorso ciclabile che si sviluppa nelle campagne del comune di Zibido San Giacomo, all'interno del Parco Agricolo Sud Milano.\nSi tratta di un itinerario ad anello di circa 20\u00a0km. Il punto di partenza e di arrivo \u00e8 presso il MUSA (Museo Salterio - Officina del Gusto e del Paesaggio) nella frazione di Moirago dove \u00e8 possibile noleggiare le biciclette.\nIl percorso costeggia per circa 2\u00a0km il Naviglio Pavese fino alla frazione di Badile dove vira ad ovest tra campi, risaie e fattorie. Prosegue poi verso il centro di Zibido, prima di dirigersi verso i Laghi Carcana dove sono presenti tavoli per pic-nic. Attraverso vie rurali torna nuovamente al Musa.\nLungo il percorso sono presenti diverse attivit\u00e0 agricole dove \u00e8 possibile effettuare degustazioni, visite guidate o acquistare prodotti locali.\nZig\u00f2 \u00e8 un percorso interamente pianeggiante, fatta eccezione per i due cavalcavia sull'autostrada Milano-Genova. Il tracciato si svolge su piste ciclo-pedonali, strade bianche o strade secondarie con scarso passaggio di veicoli. Il fondo \u00e8 asfaltato o sterrato ed \u00e8 adatto a ogni tipo di bicicletta. Questo percorso \u00e8 quindi adatto a tutti e si pu\u00f2 compiere nella sua interezza in circa tre ore con una andatura tranquilla.\nLa mappa del percorso e il libretto con le informazioni sulle attivit\u00e0 presenti lungo il tracciato sono scaricabili online (scarica la mappa del percorso, scarica il libretto delle attivit\u00e0) oppure sono disponibili in forma cartacea presso le strutture ricettive del paese, in municipio o nella biblioteca civica.\nPer permettere una maggiore conoscenza del territorio, lungo il tracciato sono stati collocati 8 codici QR (presenti anche sulla mappa). Inquadrandoli con il proprio smartphone si potr\u00e0 accedere ad approfondimenti su diverse tematiche inerenti la storia e il paesaggio di Zibido.\nIl MUSA, punto di partenza dell'itinerario, si trova a pochi kilometri da Milano. In auto lo si raggiunge percorrendo la SP35 fino all'abitato di Rozzano. Attraversato il naviglio si noter\u00e0 un ampio parcheggio sulla sinistra e l'edificio del museo sulla destra. In bici lo si pu\u00f2 raggiungere dalla stazione della MM2 di Assago Milanofiori Forum che si trova a soli 4,5\u00a0km, procedendo lungo la ciclabile del Naviglio Pavese per circa 20 minuti.\nZig\u00f2 \u00e8 ben integrato anche con altre piste ciclabili della zona. La ciclabile del Naviglio Pavese che collega Milano a Pavia interseca Zig\u00f2 in corrispondenza del Musa. L'itinerario Camminando sull'Acqua che collega Badile a Gaggiano lo interseca in vari punti. Grazie a questo collegamento \u00e8 possibile raggiungere il Naviglio Grande nel comune di Gaggiano e da l\u00ec proseguire verso la Darsena (13\u00a0km) o Abbiategrasso (10\u00a0km)."}
{"id": "20316", "revid": "367445", "url": "https://it.wikipedia.org/wiki?curid=20316", "title": "Albaredo per San Marco", "text": "Albaredo per San Marco (\"Albarii\" in dialetto locale, : ) \u00e8 un comune italiano di abitanti della provincia di Sondrio in Lombardia.&lt;br&gt;Rinominato con regio decreto del 1862 in Albaredo per San Marco, il comune \u00e8 situato sul versante orobico della Valtellina, nel cuore della valle omonima, ed \u00e8 attraversato dall'antica via Priula.\nAl centro del paese c'\u00e8 la cinquecentesca chiesa dei Santi Rocco e Sebastiano mentre in localit\u00e0 La Madonnina vi \u00e8 l'Oratorio della Vergine delle Grazie.\nAlbaredo \u00e8 anche sede della \"Porta del Parco delle Orobie Valtellinesi\", centro dedicato all'informazione e organizzazione di attivit\u00e0 inerenti l'area protetta.\nEconomia.\nAgricoltura eroica.\nAlbaredo per San Marco \u00e8 un territorio vocato da secoli per l'agricoltura tipica montana o zootecnia alpina, pi\u00f9 recentemente definita agricoltura eroica per le difficolt\u00e0 nella lavorazione dovuta alla forte pendenza dei versanti che ne impediscono la meccanizzazione. Il prodotto tipico \u00e8 il \"matusc\", formaggio magro prodotto da ottobre a fine maggio direttamente dai contadini. Altro tipico formaggio \u00e8 il Bitto prodotto nei mesi estivi negli alpeggi, ovvero i pascoli con la mandria allo stato brado a quote superiori ai 1600 m slm, lavorato nei tipici \"calecc\" con latte intero appena munto e fatto stagionare nelle \"casere\". Nel centro abitato \u00e8 in attivit\u00e0 il caseificio AlpiBitto che lavora il latte prodotto dalle 12 aziende agricole (2018). Albaredo per San Marco \u00e8 tra i rarissimi paesi di montagna e dell'arco alpino con un proprio caseificio tipico.\nTurismo.\nIl turismo rappresenta oramai la parte principale dell'economia locale, sviluppato a partire dagli anni '90 con i numerosi percorsi sentieristici, i Rifugi Alpini, le ciaspole nella stagione invernale, la tipica enogastronomia nei ristoranti del centro abitato e l'attrattivit\u00e0 flyemotion che richiama nel corso dell'anno diverse migliaia di frequentatori. La storica Via Priula a sua volta richiama da tutta Europa appassionati delle vie storiche di comunicazione.\nMolto frequentati sono anche gli eventi della Festa patronale il 16 agosto e del percorso di Gustosando lungo le vie del centro abitato il primo e il secondo fine settimana di ottobre."}
{"id": "20317", "revid": "167951", "url": "https://it.wikipedia.org/wiki?curid=20317", "title": "Enrico Medi", "text": "Biografia.\nNacque il 26 aprile 1911 a Porto Recanati da Arturo Medi, medico, e Maria Luisa Mei, originari di Belvedere Ostrense. A partire dal 1914 trascorse l'infanzia a Belvedere Ostrense con la sua famiglia e i nonni, frequentando la locale scuola elementare.\nNel 1920 la famiglia si trasfer\u00ec a Roma, dove Enrico frequent\u00f2 prima il collegio di Santa Maria dei Padri marianisti e in seguito il liceo classico \"Istituto Massimo dei Gesuiti\", dove si diplom\u00f2 e divenne il primo presidente della Lega Missionaria Studenti, da lui fondata insieme a Gabrio Lombardi.\nSi laure\u00f2 in fisica nel 1932, a soli ventun anni, con una tesi sul neutrone. Ottenne la libera docenza in fisica terrestre nel 1937 e nel 1942 vinse la cattedra di fisica sperimentale dell'Universit\u00e0 di Palermo.\nNel 1946 Medi fu eletto deputato dell'Assemblea Costituente e nel 1948 fu deputato al parlamento nella prima legislatura della Repubblica Italiana, primo degli eletti nella Democrazia Cristiana nella circoscrizione Sicilia occidentale, con 106.333 preferenze. Rest\u00f2 alla Camera fino al 1953.\nDal 1949 fu direttore dell'Istituto Nazionale di Geofisica e nel 1958 divenne vicepresidente dell'Euratom. Negli anni cinquanta condusse uno dei primi programmi televisivi di divulgazione scientifica, \"Le avventure della scienza\". Il 20 luglio 1969 comment\u00f2 e partecip\u00f2 alla lunga diretta dello sbarco sulla Luna da Roma insieme a Tito Stagno, Andrea Barbato e Piero Forcella.\nFece parte del comitato promotore del referendum abrogativo della legge che nel 1970 aveva introdotto in Italia il divorzio.\nLa sua carriera politica giunse al culmine nel 1971, quando risult\u00f2 primo degli eletti al Consiglio Comunale di Roma, con 75.000 voti, che nel 1972 lo riport\u00f2 alla Camera dei deputati, dove rest\u00f2 fino alla morte nel 1974 .\nTra i suoi lavori, ricordiamo le prime esperienze con il radar e l'ipotesi sull'esistenza di fasce ionizzanti nell'alta atmosfera, oggi note come fasce di Van Allen, entrambi stroncati dal regime fascista e successivamente confermati da studiosi stranieri.\nVenne nominato membro della Consulta dei laici per lo Stato della Citt\u00e0 del Vaticano nel 1966.\nNel 1996 \u00e8 stata aperta a Senigallia la fase diocesana del processo di canonizzazione, per cui la Chiesa cattolica gli ha assegnato il titolo di Servo di Dio. La fase diocesana si \u00e8 conclusa il 26 ottobre 2013"}
{"id": "20321", "revid": "172", "url": "https://it.wikipedia.org/wiki?curid=20321", "title": "SuperComputer", "text": ""}
{"id": "20326", "revid": "172", "url": "https://it.wikipedia.org/wiki?curid=20326", "title": "Ossidi", "text": ""}
{"id": "20327", "revid": "172", "url": "https://it.wikipedia.org/wiki?curid=20327", "title": "Composti organici", "text": ""}
{"id": "20333", "revid": "1442080", "url": "https://it.wikipedia.org/wiki?curid=20333", "title": "Perry Como", "text": "Biografia.\nSettimo di tredici figli, nato in Canonsburg, Pennsylvania da una famiglia italo-americana (i genitori, Pietro Como e Lucia Travaglini, erano originari di Palena, un piccolo paese in provincia di Chieti), Perry Como lavor\u00f2 come barbiere fino al 1933. Suo padre, baritono per diletto, desider\u00f2 dare a tutti i figli una educazione musicale malgrado le difficolt\u00e0 economiche.\nComo inizi\u00f2 a lavorare come cantante nell'orchestra di Freddie Carlone e poi di Ted Weems. \nNel 1943 incise il suo primo disco \"Goodbye Sue\" con la casa discografica RCA Victor, a cui rimase legato per tutta la sua carriera fino all'ultimo successo \"The wind beneath my wings\" nel 1987.\nIn quasi cinquant'anni di carriera Perry Como ha inciso oltre duecento brani, collezionando 14 singoli al primo posto nella hit parade USA, 20 dischi d'oro e oltre 100 milioni di dischi venduti in tutto il mondo.\nNel 1945 con \"Till the End of Time\" raggiunge la prima posizione nella Billboard Hot 100 per 9 settimane, nel 1946 con \"Prisoner of Love\" per tre settimane e con \"Surrender\" per una settimana, nel 1947 con \"Chi-Baba, Chi-Baba (My Bambino Go to Sleep)\" per tre settimane, nel 1949 con \"Some Enchanted Evening\" per cinque settimane, nel 1951 con \"If (They Made Me a King)\" per sei settimane, nel 1953 con \"Don't Let the Stars Get in Your Eyes\" per cinque settimane e raggiunge la prima posizione anche nella Official Singles Chart e nel 1954 con \"Wanted\" con Hugo Winterhalter per otto settimane.\nTra i suoi pezzi pi\u00f9 celebri, entrati anche nelle classifiche italiane, si ricordano \"Papa Loves Mambo\" (quarta posizione negli Stati Uniti e prima nelle Fiandre in Belgio per 2 settimane), \"Round and Round\" (che raggiunge la prima posizione negli Stati Uniti), \"Magic Moments\", \"The Rose Tattoo\", \"Catch a Falling Star\", \"It's Impossible\". Nel 1958, all'apice del suo successo in Italia, ottenuto con \"Magic Moments\" di Bacharach, fu ospite di Mario Riva nella trasmissione televisiva \"Il Musichiere\", dove cant\u00f2 \"Maria, Mar\u00ec' \".\nPerry Como ebbe un grandissimo successo in televisione. Fu il primo cantante ad avere uno show tutto suo, dapprima intitolato \"The Perry Como Show\" e successivamente \"The Perry Como's Kraft Music Hall\", in onda da 1948 fino al 1963. Divenne il presentatore pi\u00f9 pagato della storia della televisione, riuscendo cos\u00ec ad entrare nel \"Guinness dei primati\". Condusse anche numerosi speciali televisivi dedicati al Natale, dal 1948 fino al 1994.\nA differenza dei suoi colleghi Frank Sinatra e Dean Martin, Como non \u00e8 stato particolarmente tentato dal cinema. Al suo attivo si contano appena quattro film, tutti girati negli anni quaranta.\nAll'inizio del 1994 decide di abbandonare l'attivit\u00e0 di cantante a livello professionale, per andare in pensione continuando ad esibirsi solo per hobby.\nNel 2002 gli viene assegnato il Grammy Award alla carriera e nel 2006 il Long Island Music Hall of Fame.\nAl cinema.\nL'aspetto fisico e le doti canore di Como gli valsero un contratto di sette anni con la 20th Century-Fox a partire dal 1943. Con loro fece, nel 1944, \"Something for the Boys\", dove lavor\u00f2 con Carmen Miranda; \"March of Time\" (1945); \"Doll Face\", del 1945; \"If I'm Lucky\" del 1946. Passato alla Metro-Goldwyn-Mayer, interpret\u00f2 nel 1948 \"Parole e musica\". Tuttavia non si sent\u00ec mai a suo agio nel ruolo di attore, tanto che, prima dell'uscita del suo ultimo film, chiese ed ottenne la rescissione del contratto. Anni dopo dir\u00e0 di quest'episodio:\"Il fatto \u00e8 che io stavo sprecando il loro tempo e loro stavano sprecando il mio\".\nDurante gli anni dei suoi show televisivi, a Como vennero offerti alcuni ruoli in produzioni cinematografiche, ma non trov\u00f2 mai il tempo per dedicarvisi."}
{"id": "20334", "revid": "834", "url": "https://it.wikipedia.org/wiki?curid=20334", "title": "Pierino Ronald Como", "text": ""}
{"id": "20337", "revid": "399", "url": "https://it.wikipedia.org/wiki?curid=20337", "title": "Monti del Chianti", "text": ""}
{"id": "20339", "revid": "1652635", "url": "https://it.wikipedia.org/wiki?curid=20339", "title": "Basilica di Santa Maria Gloriosa dei Frari", "text": "La basilica di Santa Maria Gloriosa dei Frari, comunemente detta solo i Frari, \u00e8 la pi\u00f9 grande delle chiese di Venezia e ha ricevuto nel 1926 da papa Pio XI il titolo di basilica minore.\n\u00c8 situata nell'omonimo Campo dei Frari, nel sestiere di San Polo, ed \u00e8 dedicata all'Assunzione di Maria.\nLa pianta \u00e8 a croce latina, e lo stile \u00e8 gotico veneziano in cotto e pietra d'Istria. Possiede tre navate con archi ogivali che poggiano su sei colonne per lato. Misura 102 metri di lunghezza, 48 metri nel transetto ed \u00e8 alta 28 metri; ha 17 altari monumentali e al suo interno sono custodite molte opere d'arte, tra cui due dipinti del Tiziano. Ospita, inoltre, tombe e monumenti funebri di numerose personalit\u00e0 legate a Venezia, tra cui Claudio Monteverdi, lo stesso Tiziano, Antonio Canova, oltre a numerosi dogi.&lt;br&gt;\n\u00c8 l'unica importante chiesa italiana ad aver conservato un grande coro circondato da un alto muro al termine della navata centrale in posizione antistante all'altare maggiore, secondo l'uso medievale.\nStoria e caratteristiche.\nSotto il doge Jacopo Tiepolo (1229-1249) nel 1231 \"... Alli Fratti poi Minori fu similmente donado dal Comun un terren vacuo posto in Contra' de San Stefano Confessor detto de San Stin, dove fu anche intitola' una Giesa de Santa Maria de' Frati Minori, e ghe fu fatto un Monastero\". I frati francescani lavorano per bonificare il cosiddetto lago Badoer, un terreno paludoso in contrada San Stefano Confessor (San Stin) che, con l'aggiunta di terreni donati dal doge Renier Zen (1253-1268), diventa il luogo dove nascono la prima chiesa dedicata alla Madonna, che i veneziani subito chiamarono Santa Maria dei Frari (cio\u00e8 \"dei frati\") o pi\u00f9 semplicemente \"Frari\", e il contiguo monastero.\nQuesta prima chiesa risulta per\u00f2 gi\u00e0 insufficiente per i fedeli che vi accorrono per la messa, cos\u00ec il 28 aprile 1250 dal legato pontificio, il cardinale diacono Ottaviano Ubaldini, fu posta la prima pietra della nuova, seconda chiesa, dedicata a santa Maria Gloriosa, che aveva una \"cappella granda\" con ai lati \"do capellette\". Era a tre navate, lunga una cinquantina di metri e le fondamenta delle absidi lambivano il \"rio dei Frari\", nel punto dove sorge il ponte di pietra costruito successivamente dai frati nel 1428.\nNel giro di circa ottant'anni la chiesa risulta nuovamente troppo piccola e si pensa di invertirne la struttura architettonica, girando intorno all'abside e portando il prospetto principale della nuova chiesa in direzione del canale; si abbatte invece la parte vicina al rio, che viene interrato, e si costruisce il campo dei Frari con il pozzo per l'acqua dolce.\nAttorno all'anno 1330 iniziarono i lavori, a cura di Jacopo Celega e terminati poi dal figlio Pier Paolo nel 1396, per la nuova chiesa, la terza eretta dai francescani: con tre navate, un transetto e sette absidi; l'ottava venne aggiunta grazie alla generosit\u00e0 di Giovanni Corner nel 1420, con la creazione della cappella di San Marco.\nNegli anni 1432-1434 il vescovo di Vicenza Pietro Miani fece costruire ai piedi del campanile la cappella di San Pietro per venirci sepolto alla morte.\nLa costruzione della chiesa negli anni successivi procedette a rilento, tanto che la facciata fu finita solo nel 1440 e l'altare maggiore consacrato nel 1469, ma la cornice, composta da due colonne scanalate, unite da una elegante trabeazione e sormontata da tre statue, opera di Lorenzo Bregno, venne innalzata solo nel 1516. La chiesa fu consacrata il 27 maggio 1492 al nome di \"Santa Maria Gloriosa\".\nA dare nuovo piglio alla costruzione e decorazione della chiesa ci pens\u00f2 la famiglia Pesaro, alla quale nel 1478 venne concessa la sacrestia quale cappella gentilizia di famiglia e luogo di sepoltura: venne eretta la nona abside, di forma pentagonale, venne terminato l'altare maggiore, poi decorato dalla pala con la celeberrima \"Assunta\" di Tiziano, e nella navata laterale l'altare dei Pesaro con l'omonima pala.\nNel XIX secolo i Francescani furono allontanati dalla chiesa, che fu restituita ad essi solo nel 1922.\nInterno.\nL'interno \u00e8 a croce latina, suddiviso in tre navate con 12 piloni, che sorreggono archi ogivali collegati all'imposta da strutture lignee, le pareti sono interamente rifinite con un finto ammattonato (\"regalzier\").\nControfacciata.\nAppena entrati, guardando la controfacciata (1), alla sinistra del portale principale vi \u00e8 il \"Monumento ad Alvise Pasqualigo\", morto nel 1528, procuratore di San Marco. Il monumento \u00e8 un'opera di Lorenzo Bregno.\nAlla destra del portale principale compare il \"Monumento a Pietro Bernardo\", morto nel 1538; \u00e8 lavoro di Tullio Lombardo con collaborazione della bottega. Il monumento \u00e8 sormontato dal gruppo che raffigura \"San Pietro che presenta il defunto a Cristo\".\nSopra il portale si pu\u00f2 ammirare il \"Monumento a Girolamo Garzoni\", morto nell'assedio di Negroponte nel 1688. L'opera, in elaborato stile barocco, \u00e8 fatta con marmi policromi ed \u00e8 carica di ornati e statue allegoriche.\nNella parte alta della controfacciata sono presenti otto tele con raffigurazioni di \"Storie di santi francescani\", tutti lavori di Flaminio Floriano, pittore attivo a Venezia tra la fine del XVI e l'inizio del XVI secolo. Pi\u00f9 in basso, sulla sinistra, \"Gloria di san Francesco\" di Pietro Della Vecchia.\nParte destra della controfacciata: \"San Giovanni benedice i discepoli che vennero a fargli visita in carcere\", grande olio su tela di Angelo Venturini del 1731. Sopra la tela il monumento del senatore Simonetto Dandolo morto nel 1360.\nNavata destra.\nAltare di Sant'Antonio.\nAppena entrati sulla destra vi \u00e8 l\"Altare di Sant'Antonio\": il progetto \u00e8 di Baldassare Longhena e risale al 1663 da Giuseppe Sardi, mentre le statue sono di Bernardo Falconi e Giusto Le Court. Sulla destra grande pala di Francesco Rosa con \"Miracolo di sant'Antonio da Padova\".\nDavanti al primo pilone \u00e8 presente una acquasantiera con statuetta in bronzo raffigurante \"Sant'Agnese\", opera di Girolamo Campagna del 1593.\nIl Monumento a Tiziano.\nNella seconda campata, nel luogo in cui secondo la tradizione \u00e8 stato sepolto il maestro cadorino, vi \u00e8 il \"Monumento a Tiziano\", lavoro di Luigi e Pietro Zandomeneghi. Il monumento, con la forma di arco trionfale, \u00e8 ornato da alcune statue allegoriche e da alcuni bassorilievi che raffigurano tre capolavori tizianeschi\u02d0 l\"Assunta\", \"San Pietro martire\" e il \"Martirio di san Lorenzo\".\nSegue poi un altro altare (29) di epoca rinascimentale dedicato alla \"Presentazione di Ges\u00f9 al tempio\"; la pala che lo orna \u00e8 opera di Giuseppe Salviati.\nMonumento al principe di Modena Almerico d'Este.\nAutore: anonimo\nSecolo: XVII\nData: post 1666\nCollocazione: navata destra - quarto altare di San Giuseppe da Copertino (nella mappa n\u00ba 28)\nTecnica: scultura - materiali: marmo\nL'altare assunse il nuovo aspetto nel 1753, ovvero nel momento in cui furono rimosse le statue e gli stucchi di Alessandro Vittoria per collocarvi la tela di Giuseppe Nogari reppresentante \"San Giuseppe da Copertino in estasi\".\nIl principe di Modena Almerico d'Este nel 1666 fu inviato in soccorso della Serenissima nel 1666 al comando di un nucleo di truppe ausiliarie francesi durante la guerra di Candia (1645-1669).\nAltare di san Giuseppe da Copertino.\nOriginariamente dedicata a sant'Orsola e poi a santa Lucia, Girolamo Zane prende accordi con la fratellanza ed incarica, nel 1526, Alessandro Vittoria per il rinnovo. Nel 1564 era presente una pala d\u2019altare raffigurante l\"Assunzione della Vergine con san Pietro e sant'Andrea\". L'unica statua di marmo \u00e8 \"San Girolamo\" al centro dell'altare. Sul frontone due sibille. La pala d'altare in stucco si \u00e8 degradata ed \u00e8 stata sostituita con un dipinto di Giuseppe Nogari che rappresenta il miracolo di Giuseppe da Copertino del 1753.\nTransetto - braccio destro.\nSulla parete destra, \u00e8 collocato il \"Monumento a Jacopo Marcello\", comandante in capo morto durante l'assalto a Gallipoli (1484). L'opera \u00e8 di Pietro Lombardo, con aiuti della sua bottega; sopra l'urna, sorretta da tre piccole figure virili, che rappresentano il defunto e due paggi portascudo, vi \u00e8 un affresco con il \"Trionfo dell'eroe\", affresco alla maniera di Domenico Morone.\nSulla parete che divide dalla sagrestia, sulla parte di destra, c'\u00e8 il \"Monumento al beato Pacifico\", il leggendario frate Scipione Bon, compagno di san Francesco. L'opera, che risale al 1437, \u00e8 attribuita a Nanni di Bartolo e a Michele da Firenze, mentre l'urna pensile, in marmo dorato, \u00e8 decorata con bassorilievi con le raffigurazioni della \"Risurrezione\" e della \"Discesa al limbo\" e da alcunte statuette; sopra, entro una lunetta di stile gotico con busti di santi, \u00e8 presente il bassorilievo del \"Battesimo di Ges\u00f9\". Gli affreschi dell\"Annunciazione\" e del paramento con angeli e leoni sono attribuiti a Zanino di Pietro.\nAlla parete, in alto, compare una \"Annunciazione\", affresco che segue l'analogo eseguito da Pisanello per la chiesa di San Fermo Maggiore in Verona; \u00e8 attribuito a Giovanni Charlier, come pure il finto drappeggio tenuto da angeli.\nSulla parte sinistra della stessa parete del transetto si pu\u00f2 vedere il \"Monumento funebre a Paolo Savelli\", patrizio romano al servizio della Serenissima, morto nel 1405; l'urna, di stile ancora gotico, \u00e8 ornata con statue di \"Angeli\" e da una \"Madonna con il Bambino\" ed \u00e8 sormontata dalla statua equestre del defunto, in legno dorato e policromo: si tratta della prima dedicata ad uno dei capitani di ventura della Repubblica.\nSopra la porta che conduce alla sagrestia vi \u00e8 il \"Monumento a Benedetto Pesaro\", capitano da mar, morto a Corf\u00f9 nel 1503; la statua del defunto armato \u00e8 opera di Lorenzo Bregno, mentre ai lati vi sono \"Marte\", lavoro di Baccio da Montelupo, e \"Nettuno\", di autore anonimo. A completare il monumento compaiono numerosi rilievi simbolici.\nSagrestia.\nSi entra nella sacrestia dal transetto sud, passando sotto il monumento a Benedetto Pesaro. La modesta sala originale venne ampliata a 31x8,8 m dopo esser stata concessa alla famiglia Pesaro nel 1478.\nCappelle absidali di destra.\nCappella Bernardo.\nLa cappella Bernardo, posta in prossimit\u00e0 della porta che conduce alla sacrestia, ha come pala d'altare il polittico di Bartolomeo Vivarini firmato e datato 1482; il dipinto, che \u00e8 ancora entro la sua cornice originaria, rappresenta la \"Madonna con il Bambino e i santi Pietro, Paolo, Andrea e Nicola\"; sulla parte superiore vi \u00e8 una \"Piet\u00e0\". Sulla parete destra \u00e8 presente un'urna del principio del XV secolo, di arte gotica, destinata a contenere i resti di Lorenzo e Girolamo Bernardo, morti all'inizio del secolo successivo.\nSotto l'altare \u00e8 una statua con le reliquie del beato Gentile da Matelica, un frate minore morto come martire in Persia il 5 settembre 1340. Il suo corpo fu riportato a Venezia da Marco Corner. Il frate aveva predetto il suoo dogado.\nCappella del Santissimo Sacramento (18).\nLa pala d'altare (1910) eseguita dallo scultore Vincenzo Cadorin (1854-1925), \u00e8 stato dorata dai fratelli Michieli. La porta di bronzo del tabernacolo di Renato Brozzi su un disegno di Massimiliano Ongaro.\nSul lato sinistro della cappella il monumento ad Arnoldo d'Este, morto nel 1337.\nSul lato destro della cappella del monumento Duccio Alberti, ambasciatore di Firenze alla Serenissima, che mor\u00ec nel 1336.\nCappella di San Giovanni Battista.\nLa Cappella di San Giovanni Battista \u00e8 detta anche \"cappella dei Fiorentini\", perch\u00e9 fu data in uso alla Scuola dei Fiorentini, i cui membri commissionarono a Donatello una statua lignea che raffigurasse il santo intestatario della cappella.\nPresbiterio.\nSulla parete sinistra si pu\u00f2 vedere il \"Mausoleo del doge Niccol\u00f2 Tron\", opera del veronese Antonio Rizzo.\nSulla parete destra \u00e8 presente il \"Mausoleo del doge Francesco Foscari\", opera dell'artista fiorentino Nicol\u00f2 di Giovanni. L'urna in cui riposa il doge \u00e8 sostenuta da quattro graziose mensoline ornate dalle tre virt\u00f9 teologali: \"Fede\", \"Speranza\" e \"Carit\u00e0\", lavoro di Antonio Rizzo.\nCappelle absidali di sinistra.\nCappella dei Santi Francescani (10).\nAccanto al presbiterio si trova la \"cappella dei Santi Francescani\"; sull'altare vi \u00e8 la pala di Bernardino Licinio del 1535 con la \"Madonna e Bambino in trono tra i santi Antonio, Ludovico da Tolosa, Francesco e Bonaventura\". Alla parete sinistra si pu\u00f2 vedere il pannello con \"I primi cinque martiri francescani\", opera di Bernardino Licinio del 1524. I cinque martiri sono Bernardo, Pietro, Accursio, Adiuto e Ottone, tra i primi compagni di San Francesco, che subirono il martirio in Marocco per aver predicato il Vangelo, quando il santo era ancora vivo. Sulla stessa parete di sinistra si pu\u00f2 vedere l\"Estasi di San Francesco\" di Andrea Vicentino. Sulla parete destra \u00e8 la tomba del senatore Nicol\u00f2 Lion, trasferita qui dalla vicina chiesa di San Nicol\u00f2 della lattuga, fondata proprio dal Lion nel 1342 e demolita nel 1830.\nCappella di san Michele (9).\nNella cappella di San Michele (nota anche come \"cappella Trevisan\") sopra l'altare \u00e8 presente un trittico ligneo con le statue dei \"santi Antonio, Michele e Sebastiano\", di arte veneziana del XV secolo. Alla parete destra si pu\u00f2 ammirare il \"monumento a Melchiorre Trevisan\", morto a Cefalonia nel 1500. La statua del condottiero \u00e8 attribuita a Lorenzo Bregno. Alla parete sinistra compare l\"Immacolata attorniata da santi\", grande tela di Giuseppe Angeli.\nCappella dei Milanesi (8).\nNella successiva cappella dei Milanesi sul pavimento sono presenti alcuni sigilli tombali dei frati francescani di origine lombarda ed anche la \"tomba di Claudio Monteverdi\", morto a Venezia nel 1643. Alla parete destra dipinto firmato di Giovanni Contarini con \"Sant'Ambrogio scaccia gli Ariani\", mentre alla parete sinistra \"Sant'Ambrogio impedisce all'imperatore Teodosio di entrare in chiesa\", opera del Tizianello. L'altare \u00e8 dominato dalla pala di Alvise Vivarini, che raffigura \"Sant'Ambrogio in trono tra angeli musicanti ed otto santi\" ed in alto \"Incoronazione della Vergine\". La pala, a causa della morte del Vivarini, fu completata da Marco Basaiti nel 1503. Un distico presente sul dipinto dice:\nCappella di san Marco (7).\nUltima cappella a sinistra \u00e8 la cappella di san Marco o cappella Corner, aggiunta all'originario corpo della chiesa nel 1417 su commissione di Giovanni Corner in memoria di Marco, un illustre esponente della nobile famiglia veneziana. Alla parete di fronte \u00e8 presente il \"monumento a Federico Corner\", benemerito della Serenissima Repubblica durante guerra di Chioggia contro Genova, morto nel 1382. Il monumento \u00e8 in puro stile rinascimentale ed \u00e8 stato attribuito ad un seguace di Donatello: su uno sfondo a putti a chiaroscruro vi \u00e8 l'edicola ornata da un angelo ad altorilievo reggente il cartiglio con la dedica della cappella al Corner. Per la decorazione pittorica \u00e8 stata avanzata l'attribuzione al giovane Andrea Mantegna. Sulla sinistra si pu\u00f2 ammirare il fonte battesimale decorato sulla sommit\u00e0 con una statua marmorea raffigurante \"San Giovanni Battista\", lavoro di Jacopo Sansovino del 1554; sulla parete la \"Discesa al Limbo\" di Jacopo Palma il Giovane. L'altare \u00e8 sormontato dal trittico di Bartolomeo Vivarini firmato e datato 1474, eseguito forse in parte con l'aiuto della bottega. Il trittico raffigura \"San Marco in trono tra angeli musicanti e i santi Giovanni Battista e Gerolamo a sinistra e Niccol\u00f2 e Paolo a destra.\"\nNavata sinistra.\n\"Albero serafico dei tre Ordini francescani\" di Pietro Negri, 1670.\nOlio sul tela. Una grande tela raffigurante l'Albero francescano: i santi e le sante dell'Ordine di San Francesco d'Assisi canonizzati all'epoca.\nMonumento a Girolamo Venier.\nLuogotenente di Udine nel 1651.\nCappella di San Pietro (6).\nLa cappella \u00e8 nota anche con il nome di \"Cappella Emiliani\", in ricordo di Pietro Miani, vescovo di Vicenza, che la fece costruire nel 1432 e dove fu sepolto nel 1464.\nMonumento di Jacopo Pesaro.\nIl lavoro di Tullio e Antonio Lombardo 1524 fatta per Jacopo Pesaro mentre era in vita (mor\u00ec nel 1547). Egli fu vescovo, ma anche generale delle galee di Papa Alessandro VI.\nPala Pesaro (5).\nVedere l'articolo specifico: Pala Pesaro.\nMonumento funebre al doge Giovanni Pesaro (4).\nTutta la parete della campata, attorno alla porta laterale, \u00e8 occupata dal \"Monumento funebre al doge Giovanni Pesaro\", morto nel 1659.\nAcquasantiera dell'Immacolata Concezione.\nStatua dell'Immacolata Concezione che adornano l'acquasantiera, il terzo pilastro a sinistra. Viene da l'eremo di Monte Rua, sui Colli Euganei e risale al XVIII secolo.\nTomba del Canova (3).\nNel 1794 Antonio Canova progett\u00f2 e realizz\u00f2 un modello per il monumento funebre di Tiziano, ma ci furono molte difficolt\u00e0 nella raccolta dei fondi necessari per la realizzazione, cos\u00ec che nel 1822, anno della morte del Canova, era ancora allo stato di progetto. Canova fu sepolto a Possagno, suo paese natale, l'Accademia delle Belle Arti di Venezia decise di far costruire un monumento per preservare l'urna di porfido contenente il cuore dell'artista; l'opera venne intrapresa da sei suoi allievi e completata nel 1827.\nSi tratta di un cenotafio di forma piramidale arricchito da figure mitologiche. Eros e Psiche (rappresentanti l'Amore, il Desiderio e l'Anima), Perseo e Medusa (rappresentazione dell'Eroe vittorioso sulle prove terrestri) e le tre Grazie, simbolo delle virt\u00f9 teologali: Fede, Speranza e Carit\u00e0. Sotto il medaglione centrale si apre una porta verso cui si dirige il corteo funebre. Il personaggio velato della Morte, che porta un canopo, \u00e8 seguito dal giovane seminudo che tiene una torcia accesa, a rappresentare l'Immortalit\u00e0 che giunge simbolicamente dopo la morte. Seguono due donne con una corona di fiori, simbolo della speranza nella carit\u00e0 della vita immortale. Due giovani che reggono torce accese chiudono il corteo. Le torce indicano la Fede che si rinnova. Sul primo dei tre gradini c'\u00e8 un leone alato addormentato (il Potere, la Saggezza, la Giustizia con un richiamo all\"Apocalisse di Giovanni\" in cui il Leone Alato apre il Libro della Vita). Qui il leone significa che Canova \u00e8 morto portando con s\u00e9 Saggezza e Fede verso Dio. Sul secondo gradino sta un Angelo con le ali aperte, melanconico, rappresentante l'Angelo custode dell'anima. Un lembo della tunica scivola verso il terzo gradino dove poggia una corona di alloro, corona della vittoria abbandonata da colui che in vita fu glorioso pur sapendosi tenere lontano dalla vanagloria del mondo. Senza tunica l'Angelo \u00e8 denudato, come la nuda Verit\u00e0.\nCoro.\nIl grande coro, collocato nella navata centrale della basilica, \u00e8 l'unico in Italia ad aver mantenuto l'originaria posizione antistante l'altare maggiore, secondo l'uso medievale. Fu finito di realizzare nel 1468 dagli intagliatori vicentini Francesco Cozzi (morto nel corso del lavoro) e da suo fratello Marco Cozzi, che firm\u00f2 l\u2019iscrizione posta all\u2019esterno dell\u2019ultimo stallo verso la sacrestia. Il coro \u00e8 composto da 124 stalli, dei quali 50 nell\u2019ordine superiore, 40 nel medio e 34 nell\u2019inferiore. Ha un\u2019altezza di 4,50 m, una larghezza di 13,70 m e una lunghezza di 16 m. I 50 stalli superiori sono decorati da un duplice ordine di formelle. Quelle superiori, racchiuse in graziose cornici, presentano figure di santi in rilievo dal caratteristico intaglio gotico con influenza tedesca. Quelle inferiori sono lavorate ad intarsio con figure di edifici, calli, campi e pozzi in scorcio e prospettiva. Il resto del coro \u00e8 tutto un intarsio di svariatissime forme geometriche, minuziosamente lavorate. Nel lavoro di intaglio si notano elementi tipici dell'arte tardo-gotica veneziana, come guglie, pinnacoli e volute, mescolati ad elementi decorativi del Rinascimento italiano.\nOrgani a canne.\nStoria.\nLe prime notizie riguardanti l'organo nella basilica dei Frari risalgono al XV secolo. Nel 1483 una cronaca del convento riferisce infatti dell'esistenza di un organo \"perfectum\". Tra gli organisti pi\u00f9 noti della basilica si ricordano Girolamo Diruta (1586-1589) e Giovanni Picchi in servizio per oltre trent'anni, probabilmente dal 1593 almeno fino al 1629. &lt;br&gt;\nUn'incisione raffigurante il coro della basilica, realizzata dal padre Vincenzo Coronelli nel 1708, mostra che a quell'epoca la basilica disponeva di due organi posti lateralmente sugli stalli del coro, uno di fronte all'altro, sul muro perimetrale del coro.\nL'organo di sinistra fu costruito, probabilmente, da Giovan Battista Piaggia nel 1732: questo strumento potrebbe quindi essere una delle sue prime opere. L'attivit\u00e0, sin qui nota, di questo costruttore di organi veneziano si estende, infatti, dal 1740 al 1760: risale a tale data l'organo da lui costruito per la chiesa veneziana di San Giovanni Evangelista, conservatosi pressoch\u00e9 inalterato; quest'ultimo \u00e8 quindi servito come termine di confronto per convalidare l'attribuzione di quello dei Frari e, soprattutto, per permetterne la ricostruzione nel 1970.\nInfatti, dopo che Gaetano Callido ebbe costruito l'organo di fronte (1795), questo strumento fu progressivamente abbandonato, s\u00ec da giungere ai primi anni Settanta quasi completamente spogliato delle canne metalliche.\nL'organo di destra fu costruito da Gaetano Callido nel 1795/96. Una documentazione pressoch\u00e9 ininterrotta, fino ai primi decenni del Novecento, ci permette di conoscere come questo strumento, a differenza dell'altro, sia stato affidato a organari qualificati per l'ordinaria manutenzione e, di tanto in tanto, restaurato con sostanziale rispetto della sua autenticit\u00e0.\nIl problema del ripristino dei due antichi organi fu affrontato soltanto nel 1969: infatti, dopo la costruzione del nuovo organo Mascioni a trasmissione elettropneumatica (1928), organo collocato nell'abside a ridosso dell'Assunta di Tiziano, l'impiego dell'organo Callido and\u00f2 scemando nel corso del tempo e, tanto che tra il 1929 ed il 1969 non vi furono interventi di manutenzione.\nIl restauro degli organi comport\u00f2 per l'organo di destra, date le buone condizioni di conservazione e di integrit\u00e0, un intervento di straordinaria manutenzione; mentre un intervento pi\u00f9 radicale interess\u00f2 l'organo di sinistra: in pratica, una ricostruzione in senso stretto, dato che mancavano sette canne di facciata, tutte le meccaniche interne, nove canne in legno e un mantice. Per tale ricostruzione vennero utilizzati tutti gli elementi superstiti e, sulla base di questi, facendo anche confronti con l'organo di San Giovanni Evangelista, furono stabilite le misure delle canne.\nIl restauro consent\u00ec di apprezzare nuovamente le sonorit\u00e0 rotonde e robuste dell'organo Callido e la timbrica trasparente e delicata dell'organo Piaggia, pi\u00f9 prossimo a modelli sonori rinascimentali. Gli strumenti furono infine accordati all'unisono per poter essere suonati assieme. A distanza di pi\u00f9 di trent'anni, \u00e8 stato promosso un nuovo lavoro di revisione, che \u00e8 stato portato a termine nei mesi di aprile e maggio 2004.\nNella basilica dei Frari viene riproposta la prassi del doppio coro, grazie alla disponibilit\u00e0 dei due organi collocati su due cantorie contrapposte, tipica di uno stile musicale in voga a Venezia nei secoli XVI e XVII: quello dei Frari \u00e8 l'ultimo esempio superstite a Venezia - e uno dei rari in Italia - di due cantorie con organi storici funzionanti.\nOrgano Piaggia.\nL'organo della cantoria di sinistra, a trasmissione meccanica integrale originaria, ha un'unica tastiera di 45 note con prima ottava scavezza (\"Do\"-\"Do\") ed una pedaliera di 13 (\"Do\"-\"Mi\") con prima ottava scavezza, costantemente unita al manuale. La mostra \u00e8 costituita da 21 canne, appartenenti al registro principale e formanti una cuspide unica con ali laterali e con bocche \"a scudo\" allineate. La disposizione fonica, in base alla posizione dei tiranti a pomello dei vari registri in una colonna della registriera (i cui cartellini, manoscritti, sono originali), \u00e8 la seguente:\nPrincipale 8'\nOttava\nDecima Quinta\nDecima Nona\nVigesima Seconda\nVigesima Sesta\nVigesima Nona\nVoce Umana\nFlauto in Duodecima\nCornetta\nContrabbassi 16' (sempre inseriti)\nOrgano Callido.\nSulla cantoria di destra vi \u00e8 l'organo a canne costruito da Gaetano Callido: \u00e8 a trasmissione meccanica integrale originaria; ha un'unica tastiera di 47 note con prima ottava scavezza (\"Do\"-\"Re\") ed una pedaliera a leggio di 17+1 (\"Do\"-\"Sol#\" + pedale del \"Rollante\") con prima ottava scavezza, costantemente unita al manuale. La mostra \u00e8 costituita da 21 canne, appartenenti al registro principale e formanti una cuspide unica con ali laterali e con bocche \"a mitria\" allineate, ai piedi delle quali sono alloggiati i tromboncini. La disposizione fonica, in base alla posizione dei tiranti a pomello dei vari registri in due colonne della registriera (i cui cartellini, a stampa, non sono originali), \u00e8 la seguente:\nRipieno\nPrincipale Bassi \nPrincipale Soprani\nOttava\nQuintadecima\nDecimanona\nVigesimaseconda\nVigesimasesta\nVigesimanona\nTrigesimaterza\nTrigesimasesta\nContrabbassi 16' e ottave 8' (al Pedale)\nConcerto\nVoce Umana\nOrgano Mascioni.\nLa basilica ospitava inoltre l'organo a canne Mascioni \"opus 398\", costruito nel 1928.\nEra collocato dietro la pala Assunta dell'altare maggiore, era a trasmissione elettrica, aveva tre tastiere di 61 note ciascuna (\"Do\"-\"Do\") ed una pedaliera di 30 (\"Do\"-\"Fa\").\nEra il pi\u00f9 grande organo di Venezia, l'unico con tre manuali del periodo ceciliano, il solo strumento che permettesse l'esecuzione di concerti con un repertorio che poteva spaziare dal periodo romantico al contemporaneo.\nNonostante la trasformazione della trasmissione da pneumatica a elettrica, l'organo conservava integra la totalit\u00e0 delle canne (circa 2000), i mantici e i somieri (ad eccezione di quello del terzo manuale che \u00e8 stato distrutto dall'acqua alta durante il restauro della Pala Assunta negli anni Sessanta), il bellissimo mobile ligneo della consolle, con i suoi originali tasti in avorio.\nNel 2018, l'organo, perfettamente funzionante ed attivo nelle liturgie e nei concerti, \u00e8 stato smontato per permettere il restauro completo della pala e della cornice dell'Assunta, senza un'idea di dove collocarlo alla fine dei restauri del dipinto. Nel 1964 venne smontato e posizionato nella sala del capitolo dei Frari per permettere il restauro della pala tramite trattamento antitarlo. Nel 1966 con l'Acqua Alta venne danneggiato pesantemente. Solo nel 1977 Girotto lo rimont\u00f2, non integralmente, e nel 1992 Paccagnella lo complet\u00f2 aggiungendo i registri ad ancia e trasformando la trasmissione da pneumatico ad elettrico. A seguito dello smontaggio del 2018, attualmente lo strumento \u00e8 stato preso in carico dalla chiesa parrocchiale di Santa Maria Ausiliatrice di Lido di Jesolo (Venezia), dove verr\u00e0 montato dopo il meticoloso restauro da parte della ditta Zanin di Codroipo.\nIl convento.\nAddossata alla chiesa era sorta una prima abitazione dei frati: un piccolo edificio ad un piano, di legno e mattoni. Dopo l'incendio del 1369, il convento venne ricostruito e ampliato.\nL'antico convento dei frati minori conventuali era chiamato Magna Domus Venetiarum o Ca' Granda dei Frari, sia per la mole (pi\u00f9 di 300 celle), sia per distinguerlo dagli altri conventi francescani della citt\u00e0 e, principalmente, dal convento attiguo di San Nicoletto dei Frari o \"della Lattuga\".\nIl convento si caratterizzava anche per i suoi due chiostri, ora di propriet\u00e0 dell'Archivio di Stato. Nella seconda met\u00e0 del Settecento gli edifici che circondavano i due chiostri furono rifatti o restaurati dall'architetto Bernardino Maccaruzzi.\nPer circa tre secoli (dal XVI al XVIII), il convento fu sede di una tipografia alla quale il P. Vincenzo Coronelli aggiunse una zincografia, creando anche un centro internazionale di scienze idrauliche e cartografiche con la fondazione dell'Accademia degli Argonauti (1684).\nIl convento, pi\u00f9 volte ricostruito ed ampliato, fu avocato al Demanio nel 1810 a seguito delle soppressioni napoleoniche degli ordini religiosi, e nel 1817 fu assegnato dal governo austriaco quale sede dell'Archivio generale veneto, poi Archivio di Stato di Venezia, istituito nel 1815.\nChiostro della Trinit\u00e0.\npoi\nAddossato al fianco settentrionale della basilica, il chiostro, di forma pressoch\u00e9 quadrata (metri 31 x 34), \u00e8 circondato da un porticato cinquecentesco ad archi a tutto sesto che sorreggono una terrazza balaustrata.\nLa ricca decorazione scultorea \u00e8 invece opera dell'inizio del Settecento: l'arcone che incornicia e sovrasta il pozzo \u00e8 retto da colonne binate e ornato da un gruppo scultoreo che raffigura la Trinit\u00e0 in gloria ed \u00e8 fiancheggiato dalle statue di san Pietro e san Marco. Agli angoli del chiostro sono gli arcangeli Michele, Raffaele, Gabriele, e una quarta figura angelica identificabile con Uriele o con l'Angelo custode. Le otto sculture della terrazza rappresentano invece santi dell'ordine francescano.\nMentre non sono ancora emersi dalle fonti dati certi sulla fase cinquecentesca della costruzione del chiostro - che rinnov\u00f2 una pi\u00f9 antica sistemazione dell'area - e sull'attribuzione della sua architettura, documenti d'archivio consentono invece di datare con certezza le opere di decorazione, promosse dal padre maestro Antonio Pittoni, come ricordano anche alcune incisioni coeve di Vincenzo Coronelli, il celebre cosmografo francescano vissuto nel convento dei Frari. Nel 1712, infatti, fu stipulato un contratto con il tagliapietra Giovanni Trognon per l'erezione del grande arco e il restauro del pozzo, e per l'esecuzione delle statue che, dalle note di pagamento, risultano essere opera dello scultore Francesco Cabianca.\nI lavori proseguirono con la realizzazione del selciato, ornato da listelli di marmo che formano un motivo geometrico ottagonale (di cui si conserva il disegno che funse da modello) e si conclusero nel 1715.\nL'apparato decorativo \u00e8 leggibile dal lato occidentale del chiostro, sul quale prospetta la sala capitolare del convento, le cui finestre archiacute appartengono alla fase trecentesca di costruzione del complesso. Dirimpetto, il lato orientale \u00e8 quasi interamente occupato dal refettorio d'estate, ora sala di studio dell'Archivio, grande aula quattrocentesca suddivisa longitudinalmente da cinque colonne, tre in pietra d'Istria e due in granito verde (quasi certamente provenienti da una costruzione tardoantica o bizantina), e coperta da volte a crociera. Non pi\u00f9 utilizzato come refettorio, almeno dal Seicento fu ridotto a magazzino al pari di altri locali del convento, molti dei quali prospicienti il chiostro, affittati appunto come depositi, o, ai piani superiori, come sedi delle riunioni di confraternite di devozione e associazioni.\nPer il soggetto della decorazione scultorea, il chiostro ha assunto la denominazione di \"chiostro della Trinit\u00e0\", ma finch\u00e9 l'edificio fu sede del convento francescano era comunemente noto come \"chiostro esterno\", perch\u00e9 accessibile anche ai fedeli secolari, o \"dei morti\", in quanto vi si trovano numerose arche e sepolture. L'uso da parte dei francescani di concedere il permesso di seppellire i defunti \u00e8 attestato per questo chiostro fin dal Duecento. Nel Settecento si contavano ormai centinaia di arche e tombe, molte delle quali con iscrizioni non pi\u00f9 leggibili. Oltre a molte famiglie patrizie, avevano infatti qui la loro sepoltura anche i confratelli di scuole di devozione, scuole nazionali o di arti, come i confratelli delle scuole di Sant'Antonio e della Vergine della Concezione dei Frari, quelli della scuola degli Albanesi a San Maurizio e della scuola di San Michele \"dei bocaleri\". Nel 1754, per ragioni di igiene, le sepolture vennero sigillate: ne rimane per\u00f2 testimonianza in alcune lapidi ancora murate nelle pareti o disseminate sotto il portico. Tra queste si segnala il trecentesco monumento funebre di Guido da Bagnolo, medico del re di Cipro e uno degli aristotelici confutati da Francesco Petrarca nel \"De suis ipsius et multorum ignorantia\": in forma di edicola, ritrae il defunto inginocchiato davanti alla Vergine, presentato da san Prospero, patrono di Reggio, citt\u00e0 di cui era originario.\nIl pubblico accesso al portico era legato, oltre che alle sepolture e alla devozione per le immagini della Madonna delle Grazie e della Madonna del Pianto (cui erano dedicate due cappelle che si aprivano rispettivamente sul lato occidentale e su quello settentrionale del pozzo), anche all'uso pubblico dell'acqua del pozzo, ribadito nel 1712 e perdurato fino alla met\u00e0 dell'Ottocento.\nIl chiostro era anche percorso annualmente dalla solenne processione ducale nel giorno di san Rocco: il doge, infatti, dopo essersi recato nella vicina chiesa dedicata al santo, entrava nel chiostro passando dal giardino del noviziato del convento, e da qui, attraverso la porta ancora esistente, accedeva alla chiesa, dove sostava in adorazione delle specie eucaristiche prima di rientrare a palazzo ducale.\nIl lato settentrionale \u00e8 delimitato dal corpo di fabbrica che divide il chiostro della Trinit\u00e0 dal secondo chiostro dell'ex-convento, anch'esso cinquecentesco.\nChiostro di Sant'Antonio.\nIl secondo chiostro \u00e8 detto \"di Sant'Antonio\"; la sua forma \u00e8 dovuta al Sansovino (1486-1570). \u00c8 sostenuto da 32 pilastrini. Il pozzo, con la statua di sant'Antonio da Padova, fu fatto erigere da padre Giuseppe Cesena nel 1689.\nIn quest'ala dell'edificio fu costruito, alla met\u00e0 del XVI secolo, un secondo refettorio, il cosiddetto refettorio d'inverno, di dimensioni inferiori rispetto al pi\u00f9 antico.\nSan Nicoletto della Lattuga.\nAttiguo al secondo chiostro, si cominci\u00f2 ad erigere un convento detto di San Nicoletto della Lattuga, per anziani benemeriti, che fu eretto in esecuzione testamentaria del procuratore di San Marco Nicolo' Lion, rogato il 13 febbraio 1354. Ampliato alla fine del Trecento, fu restaurato nel 1582. Sopraelevato di un piano nel 1660, venne distrutto da un incendio nel 1746.\nDopo la rifabbricazione, fu soppresso da Napoleone nel 1806 e abbandonato dai religiosi il 27 settembre. Aveva una sua chiesa, restaurata nel 1561 e consacrata nel 1582, con cinque altari con opere d'arte di Donato Veneziano, del Tiziano, del Veronese, di Alvise Benfatto, di Palma il Giovane, di Marco Vecelli e un coro intagliato nel 1583 da Girolamo da Feltre, ceduto nel 1809 per trenta soldi. La chiesa fu demolita, come tante altre in Venezia per ordine di Napoleone, nel 1809.\nDietro il convento c'era un appezzamento di terra adibito a coltivazione del vigneto, degli ortaggi, delle piante officinali, delle piante odorose e aromatiche e da piante da frutto.\nSoppressione napoleonica.\nAnche questa basilica venne depredata con le soppressioni napoleoniche. Il 12 maggio 1810 viene soppressa la comunit\u00e0 religiosa dei \"Frari\" (dei Frati Minori Conventuali) e la chiesa diventa parrocchia comprendente le vicine chiese di religiosi (San Stin, San Tom\u00e0, San Polo, San Agostin), affidata ai preti diocesani.\nNel 1922 il Patriarca Pietro La Fontaine, essendosi dimesso per anzianit\u00e0 l'ultimo parroco diocesano, mons. Paolo Pisanello, ottenne da Roma il passaggio della parrocchia all'ordine dei Frati Minori Conventuali della provincia patavina."}
{"id": "20343", "revid": "484362", "url": "https://it.wikipedia.org/wiki?curid=20343", "title": "Brandenburgo", "text": ""}
{"id": "20345", "revid": "33689", "url": "https://it.wikipedia.org/wiki?curid=20345", "title": "Sprea", "text": "La Sprea (: ; in tedesco \"Spree\", in lingua soraba \"Sprjewja/Sprowja\") \u00e8 un fiume della Germania nord-orientale (Brandeburgo), affluente di sinistra dell'Havel.\nIl nome.\nIl nome \"Spree\" deriva dalla parola germanica \"sprewjan \", spruzzare, cio\u00e8 \"fiume che spumeggia, schizza, scorre veloce\".\nIl cognome italiano Spreafico deriva dalla parola tedesca Spree-fischer, che significa Pescatore della Sprea. La sua origine risale al III e al VI secolo, quando un gruppo di pescatori della Sprea migrarono verso l\u2019area mediterranea, stabilendosi in Italia sulle rive del pescoso lago di Como. In alta Lombardia, soprattutto nelle province di Como e di Lecco, questo cognome \u00e8 ancora piuttosto comune anche ai giorni d'oggi.\nPercorso.\nLa Sprea \u00e8 lunga circa 400\u00a0km (a seconda delle fonti vengono riportate lunghezze di 382\u00a0km, 398\u00a0km oppure 403\u00a0km), 182 dei quali sono navigabili. Nasce da tre sorgenti distinte presso Spreedorf, nei monti della Lusazia (in Sassonia), non lontano dalla frontiera con la Repubblica Ceca. Nel suo alto corso delimita per un tratto la frontiera fra la Repubblica Ceca e la Germania, quindi a nord di Cottbus attraversa la foresta della Sprea (nota per i cetrioli) e pi\u00f9 avanti la citt\u00e0 di Berlino ed \u00e8 collegato all'Elba e all'Odra dal canale Federico Guglielmo.\nLa Sprea \u00e8 il principale corso d'acqua di Berlino e confluisce nello Havel, che passa anch'esso per la citt\u00e0. Il percorso cittadino \u00e8 di circa 46\u00a0km e a tratti il fiume, che attraversa la citt\u00e0 da sud-est a nord-ovest, raggiunge una larghezza di 50 metri formando nel centro della citt\u00e0 un'isola.\nDurante la Guerra fredda.\nUn tratto del Muro di Berlino (quello che oggi d\u00e0 vita alla East Side Gallery), ai tempi della divisione, correva parallelamente alla Sprea. Per ragioni di spazio non fu possibile costruire tutta la complessa struttura confinaria; d'altra parte la Sprea la rendeva inutile, sostituendo la striscia di confine nel compito di contenimento tra i due muri, quello est e quello ovest.\nCuriosit\u00e0.\nIl fiume diede spunto anche per la denominazione di un collegamento ferroviario in uso negli anni novanta, lo \"Spree-Alpen Express\", che collegava Berlino con Verona."}
{"id": "20347", "revid": "123208265", "url": "https://it.wikipedia.org/wiki?curid=20347", "title": "Georges Clemenceau", "text": "Origini nell'et\u00e0 di Napoleone III.\nGeorges Clemenceau nacque nella conservatrice Vandea, da una famiglia solidamente anticlericale e repubblicana (il padre Benjamin avrebbe preso parte ai moti del 1848). Ancora studente pubblic\u00f2 due giornali di orientamento radicale e incorse nella repressione del governo ultraconservatore di Napoleone III, scontando qualche settimana in carcere.\nLaureatosi in medicina nel 1865, soggiorn\u00f2 per quattro anni negli Stati Uniti d'America. Fu molto impressionato dalle istituzioni statunitensi e la sua visione repubblicana della politica ne usc\u00ec rafforzata e radicalizzata. Qui s'innamor\u00f2 di una delle allieve della scuola dove insegnava, Mary Plummer, che spos\u00f2 il 20 giugno 1869. Non fu un matrimonio felice: sfoci\u00f2 infatti in una separazione e per moltissimi anni Clemenceau visse solo, dedicandosi totalmente alla sua unica vera grande passione: la politica.\nIngresso in politica nella III Repubblica.\nRitornato in Francia, divent\u00f2 sindaco di Montmartre nel 1870, iniziando cos\u00ec la propria carriera politica. Entrato nell'Assemblea Nazionale nel 1870, si oppose con forza alle condizioni di pace imposte dalla Germania al termine della guerra franco-prussiana. Come molti politici francesi dell'epoca avrebbe nutrito per tutta la propria carriera un odio inveterato per i tedeschi in seguito all'umiliazione militare del 1871.\nLa sua decisione gli guadagn\u00f2 il soprannome di \"Tigre\" e gli garant\u00ec la \"leadership\" del partito radicale, fortemente legato all'estrema sinistra. Apprezzato giornalista e spietato critico politico, fond\u00f2 nel 1880 il giornale \"La Justice\", dalle cui pagine si difese dall'accusa di corruzione nell'affare di Panama (1893) e condusse una campagna contro l'antisemitismo e in favore di Alfred Dreyfus (1898).\nNell'esecutivo.\nNel 1906, in qualit\u00e0 di ministro dell'interno, ordin\u00f2 la repressione violenta di uno sciopero di minatori nel Pas de Calais e di un'agitazione di vignaioli nel Linguadoca-Rossiglione, alienandosi cos\u00ec il Partito Socialista Francese di Jean Jaur\u00e8s. Nello stesso anno diventava presidente del Consiglio, operando una decisa svolta politica verso il nazionalismo e il centralismo statale, in costante opposizione a socialisti e sindacati. Quando la stampa si occup\u00f2 degli \"Apaches\", egli sostenne la creazione della Polizia scientifica da parte di Alphonse Bertillon, uno degli esperti dell'Affare Dreyfus, e delle brigate regionali mobili (dette le \"Brigate del Tigre\") da parte di C\u00e9lestin Hennion, nominato capo della nuova \"S\u00fbret\u00e9 g\u00e9n\u00e9rale\".\nContribu\u00ec all'avvicinamento francese alla Gran Bretagna e alla radicalizzazione dello scontro con la Germania, frequente bersaglio dei suoi attacchi. Il suo mandato dur\u00f2 fino al 1909, quando fu sostituito da Aristide Briand.\nNella prima guerra mondiale e a Versailles.\nAllo scoppio della prima guerra mondiale si oppose decisamente al comando militare di Joseph Joffre, sostenendo invece Ferdinand Foch.\nFervente militarista, si oppose a qualsiasi ipotesi di mediazione diplomatica, arrivando ad accusare di pacifismo l'allora ministro dell'interno Louis Malvy.\nDiventato di nuovo presidente del Consiglio e ministro della guerra il 16 novembre 1917, non tard\u00f2 a tradurre in pratica le proprie visioni politiche e tattiche: Louis Malvy fu arrestato per tradimento e Ferdinand Foch posto a capo dell'esercito interalleato nel 1918.\nDopo che papa Benedetto XV, nella lettera ai capi dei popoli belligeranti del 1\u00ba agosto 1917, defin\u00ec la guerra \"inutile strage\" e propose soluzioni particolari, le reazioni furono tutte negative; i pangermanisti e gli Imperi centrali pensarono che il Papa volesse strappare loro la vittoria per darla a francesi, inglesi e italiani, i quali a loro volta pensarono che il Papa parlasse a favore degli Imperi centrali. Clemenceau defin\u00ec Benedetto XV \"le Pape Boche\" (il Papa tedesco).\nIl suo risentimento verso la Germania non si ferm\u00f2 con la sconfitta di quest'ultima nel novembre 1918. Alla Conferenza di Parigi del 1919 pretese che la Germania venisse messa in ginocchio sia politicamente sia economicamente, con l'imposizione di forti compensazioni di guerra e l'occupazione militare del Reno.\nPer queste sue posizioni si trov\u00f2 in forte contrasto con Woodrow Wilson e con la delegazione statunitense.\nIl ritiro dalla vita politica.\nSconfitto nella corsa alla Presidenza della Repubblica nel 1920, si ritir\u00f2 dalla vita politica. Scrisse due libri di memorie: \"La Grandezza e la Miseria della Vittoria\" (in cui predisse che ci sarebbe stato un altro scontro con la Germania) e \"Nella sera del mio pensiero\" (1929).\nNegli ultimi anni della sua vita strinse una sincera e forte amicizia con il pittore Claude Monet, cui rendeva visita regolarmente nella villa di Giverny in Normandia. Una foto lo ritrae in prima fila ai funerali del pittore nel 1926.\nMor\u00ec a Parigi il 24 novembre 1929 a 88 anni."}
{"id": "20348", "revid": "327773", "url": "https://it.wikipedia.org/wiki?curid=20348", "title": "Microeconomia", "text": "La microeconomia \u00e8 quella branca della teoria economica che studia il comportamento dei singoli agenti economici, o sistemi con un numero limitato di agenti, che operano in condizioni di \"scarsit\u00e0 di risorse\". Assieme alla macroeconomia, che studia sistemi a livello aggregato, costituisce la macro-categoria in cui si possono raggruppare tutte le discipline legate all'economia politica.\nDescrizione.\nIpotesi alla base del comportamento del consumatore.\nLa teoria microeconomica, nella sua versione basilare, pone alla base della sua analisi due ipotesi fondamentali pi\u00f9 una accessoria:\nLa Teoria della preferenza rivelata propone di ottenere le preferenze del consumatore osservando il suo comportamento.\nDifferenze con la macroeconomia.\nLa macroeconomia, invece, altra grande branca della teoria economica, si occupa delle grandezze economiche cosiddette 'aggregate', come, per esempio, il livello e il tasso di crescita del prodotto nazionale, i tassi di interesse, la disoccupazione e l'inflazione, le quali dipendono in qualche modo dalla 'somma' delle grandezze microeconomiche ovvero dai comportamenti microeconomici globali dei consumatori. La filosofia di fondo \u00e8 dunque quella del riduzionismo classico: il sistema economico globale \u00e8 descritto a partire dalla somma delle azioni o comportamenti dei singoli consumatori.\nIl confine tra la microeconomia e la macroeconomia \u00e8 diventato negli ultimi anni sempre meno netto. Il motivo principale \u00e8 dovuto al fatto che anche la macroeconomia ha a che fare con l'analisi dei mercati. Per capire come funzionano, infatti, \u00e8 necessario comprendere prima di tutto il comportamento dei singoli operatori che costituiscono questi mercati. Quindi i macroeconomisti sono diventati sempre pi\u00f9 attenti ai fondamenti microeconomici dei fenomeni economici aggregati.\nUso e limiti della teoria microeconomica.\nL'economia si occupa della \"spiegazione\" e della \"previsione\" dei fenomeni osservati. La spiegazione e la previsione sono fondate su \"teorie\", le quali servono a spiegare i fenomeni osservati, in termini di un insieme di regole e di ipotesi di base. La teoria dell'impresa, per esempio, nasce da una semplice ipotesi: le imprese cercano di massimizzare il profitto (anche se in alcuni particolari mercati non \u00e8 sempre cos\u00ec: per esempio secondo la teoria di Baumol in mercati monopolistici le imprese potrebbero perseguire il fine di massimizzare i ricavi totali, mantenendo il pareggio di bilancio del profitto come semplice vincolo sotto cui non eccedere). La teoria utilizza questa ipotesi per spiegare come le imprese scelgono l'ammontare di forza lavoro, di capitale e di materie prime da usare per la produzione, cos\u00ec come le quantit\u00e0 di beni da produrre. Questa teoria serve anche a spiegare in che modo queste scelte dipendono dai \"prezzi\" dei fattori produttivi e qual \u00e8 il prezzo che le imprese sono in grado di ottenere per i loro prodotti.\nLe teorie economiche servono anche da presupposto per fare previsioni. Quindi, la teoria dell'impresa ci dice se il livello di produzione di un'impresa aumenter\u00e0 o diminuir\u00e0 in seguito ad un aumento dei salari o a una diminuzione del prezzo delle materie prime. Utilizzando tecniche statistiche ed econometriche, la teoria pu\u00f2 dunque essere usata per costruire \"modelli\", sui quali poi basare previsioni di tipo quantitativo. Un modello \u00e8 una rappresentazione di tipo matematico, fondato sulla teoria economica di un'impresa, di un mercato, o di qualche altro tipo di entit\u00e0 economica.\nNessuna teoria \u00e8 perfettamente corretta. Ognuna parte da assunzioni di base o da approssimazioni pi\u00f9 o meno ragionevoli o realistiche della realt\u00e0. L'utilit\u00e0 e la validit\u00e0 di una teoria dipendono dalla capacit\u00e0 che essa ha di spiegare e prevedere l'insieme dei fenomeni reali che si vogliono studiare. Dato questo obiettivo, le teorie sono continuamente messe a confronto (testate) con le osservazioni della realt\u00e0; in seguito a questo confronto, esse sono spesso soggette a modifica e riformulazione, e a volte anche al rigetto. Il processo di verifica e riformulazione \u00e8 di primaria importanza per lo sviluppo dell'economia come scienza. Per valutare una teoria, \u00e8 importante tenere presente che essa \u00e8 necessariamente imperfetta.\nAnalisi positiva e analisi normativa.\nLa microeconomia d\u00e0 risposta a diversi interrogativi siano essi di natura \"positiva\" o di natura \"normativa\". Gli interrogativi di natura -positiva- hanno a che fare con la spiegazione e la previsione, mentre le questioni di natura -normativa- riguardano ci\u00f2 che dovrebbe essere.\nLe teorie nascono per spiegare i fenomeni, vengono confrontate con l'osservazione e sono utilizzate per costruire modelli su cui basare le previsioni. L'uso della teoria economica per formulare previsioni \u00e8 importante sia per i manager delle imprese sia per le politiche economiche pubbliche. A volte si vuole andare oltre la spiegazione e la previsione per porsi domande del tipo: \u00abChe cosa sarebbe meglio fare?\u00bb. \u00c8 questo il campo dell'analisi normativa, anch'essa importante sia per i manager d'impresa sia per coloro che devono prendere decisioni di politica economica. L'analisi normativa non si occupa soltanto delle diverse opzioni di politica economica, ma riguarda anche l'implementazione delle politiche prescelte. Questa analisi \u00e8 spesso accompagnata da giudizi di valore. Ogni volta che sono necessari giudizi di valore, la microeconomia non \u00e8 in grado di dirci quale sia la soluzione migliore, ma pu\u00f2 chiarire i vari trade-off (scelte alternative) e aiutare quindi a individuare i problemi e a mettere a fuoco i termini della questione."}
{"id": "20349", "revid": "88740", "url": "https://it.wikipedia.org/wiki?curid=20349", "title": "Corrado Segre", "text": "Biografia.\nCon Eugenio Bertini viene considerato il fondatore della scuola italiana di geometria algebrica.\nFiglio di Abramo e di Estella De Benedetti, proveniva da una famiglia ebraica benestante che nel 1870 si trasfer\u00ec a Torino. Nel 1873 si diplom\u00f2 presso l'Istituto Tecnico Commerciale Sommeiller cittadino; qui fu discepolo di Giuseppe Bruno, il quale lo convinse a dedicarsi alla matematica, anzich\u00e9 all'ingegneria, come avrebbe voluto suo padre. Studi\u00f2 all'Universit\u00e0 di Torino con Enrico D'Ovidio e Francesco Fa\u00e0 di Bruno, laureandosi nel 1883. Dal 1888, quando ottenne la cattedra di geometria superiore, svolse a Torino tutta la sua carriera universitaria e, grazie alle sue doti e alla sua passione di insegnante, ebbe modo di avviare alla ricerca un numero eccezionale di talenti matematici. Sotto la sua guida prepararono la tesi Gino Fano, Beppo Levi, Alberto Tanturri, Francesco Severi, Giovanni Zeno Giambelli, Eugenio Togliatti e Alessandro Terracini. Presso di lui si perfezionarono Guido Castelnuovo, Federico Amodeo, Federigo Enriques, William Henry Young e Grace Chisholm Young.\nL'invariante (birazionale) di Zeuthen-Segre porta il suo nome.\nSempre molto interessato alla didattica della matematica, partecip\u00f2 attivamente alle riunioni della societ\u00e0 Mathesis nei suoi primi anni di vita. Pubblic\u00f2, inoltre, un centinaio di articoli sulla \"Encyklop\u00e4die der mathematischen Wissenschaften\"."}
{"id": "20350", "revid": "287204", "url": "https://it.wikipedia.org/wiki?curid=20350", "title": "Pereskiopsis", "text": "Pereskiopsis \u00e8 un genere di piante succulente appartenente alla famiglia delle Cactacee, originario del Messico.\nIl suo nome deriva dal greco \"\u00f2psis\" (\"vista\") unito a quello del genere \"Pereskia\" per via della forte rassomiglianza tra i due generi.\nDescrizione.\nSono piante con fusto cilindrico che si ramifica fino a raggiungere un'altezza di circa 2 m; le foglie sono persistenti, carnose e piatte; hanno areole composte di spine e peli.\nTassonomia.\nIl genere comprende le seguenti specie:\nColtivazione.\nNecessita, in inverno, di una temperatura che si aggiri intorno ai 13\u00a0\u00b0C; le annaffiature andranno eseguite saltuariamente, anche nella stagione invernale, per evitare che i fusti raggrinziscano."}
{"id": "20351", "revid": "122543121", "url": "https://it.wikipedia.org/wiki?curid=20351", "title": "Areola (botanica)", "text": "Areola in botanica \u00e8 una piccola zona circolare, con confini ben delineati, che si differenzia dai tessuti circostanti per diverse caratteristiche\nNelle Cactaceae l'areola \u00e8 la zona circoscritta in cui nascono le spine generalmente accompagnate da piccoli peli pi\u00f9 o meno ruvidi o setosi.\nL'areola pu\u00f2 essere individuata, in virt\u00f9 appunto della diversa colorazione, nella zona che si sviluppa al centro di una corolla o di un seme. Un esempio lampante di areola si pu\u00f2 trovare nella qualit\u00e0 di fagiolo denominata \"fagiolo dall'occhio\", oppure nella nespola che appunto alla sommit\u00e0 del frutto presenta una larga areola."}
{"id": "20354", "revid": "287204", "url": "https://it.wikipedia.org/wiki?curid=20354", "title": "Echinocereus", "text": "Echinocereus \u00e8 un genere di piante succulente appartenente alla famiglia delle Cactacee (trib\u00f9 delle Pachycereeae), originario del Messico e dell'America del Nord.\nIl suo nome deriva dal greco \"ech\u00ecnos\", cio\u00e8 \"riccio\", in riferimento a fusti e frutti molto spinosi e \"cereus\" cio\u00e8 candela per il portamento dei suoi fusti.\nDescrizione.\nGli \"Echinocereus\" hanno fusti cilindrici che si ergono a colonna, strisciano sul terreno o pendono dalle rocce; hanno numerose costolature e areole con poche o molte spine. I fiori nascono sopra le areole, a volte attraverso la lacerazione dell'epidermide. Eccetto alcune specie solitarie, molte altre, si sviluppano a gruppi, formando dei piccoli cespi con diametri fino a due metri.\nTassonomia.\nIl genere \u00e8 diviso nelle sezioni: \"Costati\", \"Erecti\", \"Echinocereus\", \"Morangaya\", \"Pulchellus\", \"Reichenbachii\", \"Triglochidiatus\", \"Wilcoxia\".\nIl genere comprende le seguenti specie:\nColtivazione.\nCome tutti i cactus gli \"Echinocereus\" necessitano di un terreno molto drenante composto da una parte di terra e molta sabbia grossolana unita a ghiaia. In genere la sua esposizione deve essere in pieno sole e le annaffiature regolari, specialmente in estate. Alcune specie come quelle provenienti dalla Baja California in inverno necessitano di circa 7/10\u00a0\u00b0C mentre tutte le altre specie resistono bene al freddo fin anche sotto i -10\u00a0\u00b0C.Durante questo periodo le annaffiature dovranno essere sospese del tutto.\nLa riproduzione avviene: per semi che verranno depositati nel periodo primaverile in un letto di sabbia umida e mantenuti ad una temperatura di 21\u00a0\u00b0C e al riparo dalla luce diretta del sole; e per talea oppure depositando il pollone dopo aver lasciato asciugare bene il punto di taglio in un letto di sabbia o pomice umida."}
{"id": "20355", "revid": "287204", "url": "https://it.wikipedia.org/wiki?curid=20355", "title": "Pianta perenne", "text": "In botanica, pianta perenne \u00e8 una pianta che vive pi\u00f9 di due anni, a differenza delle annuali e delle biennali. In questo tipo specie la parte aerea dell'organismo vegetale nella stagione fredda pu\u00f2 anche morire, ma la radice o altri organi sotterranei sono in grado in primavera di dare origine nuovamente a tali porzioni della pianta.\nEsempi.\nEsempi di piante perenni legnose sono: il lill\u00e0 Syringa vulgaris, mentre la rosa pu\u00f2 vivere per qualche decennio; il genere (tassonomia) Lupinus che vive circa sei anni. Gli alberi di alto fusto vivono anche per millenni come esempio il carrubo Ceratonia siliqua, le querce quercus, l'ulivo olea europea, il castagno castanea sativa, ecc... Altre per secoli per esempio il mandorlo prunus dulcis, il mirto Myrtus communis, il ginepro Juniperus communis, il corniolo cornus mas, ecc. Un esempio di pianta erbacea perenne che secca in autunno per poi rifiorire a partire dal rizoma la primavera successiva \u00e8 la canna comune (\"Arundo donax\")."}
{"id": "20356", "revid": "1318658", "url": "https://it.wikipedia.org/wiki?curid=20356", "title": "Osmunda (giardinaggio)", "text": "Osmunda \u00e8 un termine che, in botanica, definisce quel materiale che si trova lungo i corsi d'acqua e nei terreni umidi e acidi composto dalle radice di alcuni tipi di felci, per lo pi\u00f9 della grande felce \"Osmunda regalis\". \nLa preparazione di questo materiale viene eseguita facendo da prima essiccare le radici, che in seguito verranno tagliate a piccoli pezzetti; questi verranno poi amalgamati con del terreno di coltura allo scopo di favorire una buona aerazione e un buon drenaggio.\nL'osmunda viene utilizzato soprattutto per la coltivazione delle orchidee. Ve ne \u00e8 un tipo composto pi\u00f9 grossolanamente che \u00e8 specifico per orchidee con grosse radici (come ad esempio le specie del genere \"Cattleya\" ) e un tipo pi\u00f9 raffinato che viene usato per orchidee a radici fini e delicate.\nA causa del prelievo indiscriminato di pani di terreno nelle zone di maggiore diffusione della felce Osmunda regalis questa specie ha visto ridursi drasticamente il suo areale in Italia. "}
{"id": "20357", "revid": "125203968", "url": "https://it.wikipedia.org/wiki?curid=20357", "title": "70 (numero)", "text": "Settanta (cf. latino \"septuaginta\", greco \"\u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 69 e prima del 71."}
{"id": "20359", "revid": "1402355", "url": "https://it.wikipedia.org/wiki?curid=20359", "title": "Numero triangolare", "text": "In matematica, un numero triangolare \u00e8 un numero poligonale rappresentabile in forma di triangolo, ovvero, preso un insieme con una cardinalit\u00e0 (quantit\u00e0 di elementi) pari al numero in oggetto, \u00e8 possibile disporre i suoi elementi su una griglia regolare, in modo da formare un triangolo equilatero o un triangolo isoscele, come nella figura sotto.\nFormula di Gauss.\nL'n-esimo numero triangolare si pu\u00f2 ottenere con la formula di Gauss; essa porta il nome del matematico per una mera questione di consuetudine storica, ma secondo i canoni dell'assegnazione prioritaria in uso nella matematica, data la sua semplicit\u00e0 e l'antichit\u00e0 dell'argomento, andrebbe certamente attribuita a terzi:\nDa questa formula segue che nessun numero triangolare per n maggiore di 2 \u00e8 primo. Osservando, poi, che ciascuna riga del triangolo \u00e8 costituita da un numero di elementi pari all'indice della riga, e contiene quindi un elemento in pi\u00f9 della riga precedente, si verifica facilmente che la formula corrisponde a quella della somma dei primi formula_2 termini della progressione aritmetica di ragione 1:\n\u00c8 possibile ottenere anche una giustificazione geometrica della formula: avvicinando all'n-esimo triangolo un triangolo uguale, si ottiene un rettangolo di lati formula_2 e formula_5, che \u00e8 formato da formula_6 punti, il doppio di quelli del triangolo.\nL'n-esimo numero triangolare corrisponde al numero di possibili coppie non ordinate estratte da un insieme di formula_2 elementi.\nDimostrazione.\nDimostriamo per induzione su n. Occorre verificare che la formula:\nsia valida per \"n\"=1, e per ogni successore di \"n\", ovvero \"n\"+1. Il primo caso, per \"n\"=1, si verifica facilmente:\nPer gli \"n\" successori occorre dimostrare che:\nInfatti\nElenco di numeri triangolari.\nI primi numeri triangolari sono:\n1, 3, 6, 10, 15, 21, 28, 36, 45, 55, 66, 78, 91, 105, 120, 136, 153, 171, 190, 210, 231, 253, 276, 300, 325, 351, 378, 406, 435, 465, 496, 528, 561, 595, 630, 666, 703, 741, 780, 820, 861, 903, 946, 990, 1035, 1081, 1128, 1176, 1225, 1275, 1326, 1378, 1431, 1485, 1540, 1596, 1653, 1711, 1770, 1830, 1891, 1953, 2016, 2080, 2145, 2211, 2278, 2346, 2415, 2485, 2556, 2628, 2701, 2775, 2850, 2926, 3003, 3081, 3160, 3240 ecc.\ne rappresentano la successione A000217 dell'OEIS.\nTest per i numeri triangolari.\nPer stabilire se il numero formula_20 \u00e8 triangolare si pu\u00f2 calcolare l'espressione:\nSe, formula_22 \u00e8 intero, allora formula_2 \u00e8 l'm-esimo numero triangolare, altrimenti formula_2 non \u00e8 triangolare.\nTale test trova la sua legittimazione nel fatto che: formula_25\nMolto evidente e semplice anche la dimostrazione grafica, tanto da essere gi\u00e0 nota fin dall'antichit\u00e0 e pertanto precedente all'introduzione dell'algebra simbolica. Tra le fonti accreditate che riportano il teorema spicca anche il nome di Plutarco, motivo per il quale talvolta l'identit\u00e0 \u00e8 citata come identit\u00e0 di Plutarco."}
{"id": "20360", "revid": "287204", "url": "https://it.wikipedia.org/wiki?curid=20360", "title": "Echinofossulocactus", "text": "Echinofossulocactus \u00e8 un genere di piante succulente appartenente alla famiglia delle Cactacee, originario del Messico.\nIl nome del genere deriva dal greco \"ech\u00ecnos\" (riccio) e dal latino \"fossula\" (piccola fossa).\nDescrizione.\nSono cactus di forma globulare che a piena maturit\u00e0 assumono una forma colonnare, con numerose costolature in rilievo marcato, ondulate, e con areole disposte disordinatamente e che presentano poche spine robuste.\nTassonomia.\nIl genere comprende due specie:\nAltre specie che in passato erano attribuite a questo genere sono oggi inquadrate nei generi \"Stenocactus\" e \"Echinocactus\".\nColtivazione.\nLa coltivazione di \"Echinofossulocactus\" richiede un terreno molto poroso composto da terra fibrosa e molta sabbia mista a pietrisco in modo da assicurare alla pianta un ottimo drenaggio; i vasi sono preferibili di piccole dimensioni, appena pi\u00f9 grandi della base della pianta.\nLa posizione dovr\u00e0 essere di pieno sole e le annaffiature regolari e solo quando la terra si presenta asciutta. In inverno le piante potranno sopportare una temperatura di 4\u00a0\u00b0C e le annaffiature andranno completamente sospese.\nLa moltiplicazione avviene per semi messi a dimora in un letto di sabbia umida e mantenuti ad una temperatura di 21\u00a0\u00b0C e in posizione ombreggiata e anche le giovani piantine andranno mantenute in ombra.\nRaramente questo tipo di pianta emette polloni, ma qualora lo facesse si potranno staccare e formare nuove piante."}
{"id": "20361", "revid": "1272592", "url": "https://it.wikipedia.org/wiki?curid=20361", "title": "Pianta succulenta", "text": ""}
{"id": "20362", "revid": "21880", "url": "https://it.wikipedia.org/wiki?curid=20362", "title": "Encephalocarpus", "text": ""}
{"id": "20363", "revid": "287204", "url": "https://it.wikipedia.org/wiki?curid=20363", "title": "Ophthalmophyllum", "text": "Ophthalmophyllum \u00e8 un genere di piante succulente appartenente alla famiglia delle Aizoacee originarie del Sudafrica.\nIl nome del genere deriva dal greco \"ophthalmos\" (occhio) e \"phyllom\" (foglia), per via di una sorta di \"finestra\" posta all'apice delle foglie.\nDescrizione.\nQueste piante sono composta da due foglie grosse e molto carnose unite tra di loro e divise a met\u00e0 da una finestrella, appunto, da cui la pianta assorbe la luce e dalla quale spunta il fiore. Queste piante ricordano molto i \"Lithops\" e sono tutte molto simili tra di loro.\nTassonomia.\nIl genere comprende le seguenti specie:\nColtivazione.\nCome tutte le piante succulente anche le specie del genere \"Ophthalmophyllum\" hanno bisogno di terriccio molto poroso ed estremamente permeabile che sia composto da terra concimata e da ghiaia grossolana. La posizione dovr\u00e0 essere di pieno sole e le annaffiature dovranno essere limitate. In inverno potranno essere esposte a una temperatura non inferiore ai 10\u00a0\u00b0C. Quando le foglie vecchie seccano ne spuintano di nuove al loro centro e il massimo della crescita lo avranno in estate.\nRiproduzione.\nLa riproduzione avviene per seme durante il mese di aprile; il seme va depositato (non interrato) in un letto di sabbia finissima umida e mantenuto ad una temperatura di 21\u00a0\u00b0C, mentre durante l'inverno andranno tenuti completamente asciutti."}
{"id": "20364", "revid": "327773", "url": "https://it.wikipedia.org/wiki?curid=20364", "title": "Polline", "text": "Il polline o granulo pollinico \u00e8 l'insieme dei microgametofiti prodotti dalle spermatofite. Nelle gimnosperme \u00e8 prodotto dai coni maschili, nelle angiosperme \u00e8 prodotto nelle antere. La funzione principale del polline \u00e8 il trasporto del gamete maschile nei pressi di quello femminile.\nI granuli di polline hanno una particolare parete costituita da sporopollenina un polimero estremamente resistente e stabile che protegge i pollini durante il loro viaggio dagli stami al pistillo nelle angiosperme, o dal cono maschile al cono femminile nelle gimnosperme. Se il polline cade su un pistillo o cono femminile compatibile, germina producendo un tubetto pollinico che trasferisce il gamete maschile all'ovulo al cui interno \u00e8 contenuto il gamete femminile.\nSi presenta con forme diverse: sferiche, ovoidali, vermiformi e poliedriche. Il colore pu\u00f2 essere giallo, rossiccio, bruno, bianco o azzurro-verdastro.\nIl polline \u00e8 molto ricco di sostanze proteiche e rappresenta un'importante fonte alimentare per molti insetti. La scienza che studia i pollini \u00e8 chiamata palinologia.\nStruttura.\nIl polline \u00e8 una struttura aploide e, a seconda del suo stadio di sviluppo, pu\u00f2 essere unicellulare (in questo stadio \u00e8 la microspora) o pluricellulare (in questo stadio \u00e8 il gametofito maschile). Di per s\u00e9 il polline non \u00e8 il gamete maschile ma il suo contenitore.\nLe dimensioni dei granuli pollinici sono molto variabili, da 250 micrometri (\"Cucurbita\") a 5 micrometri (\"Myosotis\").\nOgni granulo di polline contiene delle cellule vegetative (nelle angiosperme \u00e8 presenta una singola cellula vegetativa, nella gimnosperme sono diverse) e una cellula generativa (riproduttiva che dividendosi per mitosi origina i gameti). La cellula vegetativa produce il tubetto pollinico e la cellula generativa si divide per formare i due gameti.\nIl polline, con l'eccezione di alcune piante acquatiche sommerse, \u00e8 caratterizzato da due pareti; la parte esterna viene detta esina, la parte pi\u00f9 interna intina. L'esina \u00e8 costituita da sporopollenina mentre l'intina \u00e8 formata da polisaccaridi (cellulosa, emicellulosa, callosio).\nLa parte pi\u00f9 esterna dell'esina, la sexina, \u00e8 formata da columellae che sorreggono un tectum. La parte pi\u00f9 interna dell'esina \u00e8 composta dalla nexina, che si suddivide a sua volta nel piede verso l'esterno e nell'endesina verso l'interno.\nTutto ci\u00f2 si manifesta con strutture, disegni e ornamentazioni diverse.\nSull'esina, sui pori e sull'intina sono presenti anche enzimi, proteine e glicoproteine (pollenkit) che servono al granulo per farsi riconoscere dalla parte femminile del fiore; se non viene riconosciuto si possono verificare meccanismi di incompatibilit\u00e0 gametofitica. Nelle piante a impollinazione anemofila, la quantit\u00e0 di pollenkit \u00e8 bassa.\nNelle angiosperme il polline \u00e8 contenuto nell'antera, la parte fertile dello stame, all'interno del fiore.\nMorfologia.\nNelle angiosperme la morfologia del polline \u00e8 estremamente varia; si utilizzano le seguenti terminologie:\nLe aperture dei pollini possono essere di forma differente:\nGenesi del polline o microgametogenesi (angiosperme).\nIl polline si origina dal tessuto archesporiale (o meglio microsporocito 2n), grazie alle cellule madri delle microspore. Il tessuto archeosporiale \u00e8 contenuto nelle sacche polliniche (microsporangio) delle antere, ed \u00e8 intimamente rapportato col tappeto, che provvede alla nutrizione e costruzione della parete pollinica (Sporoderma).\nNella fase preparatoria, le cellule madri delle microspore depositano, all'interno delle sacche polliniche, un strato di callosio tra la parete primaria e il citoplasma, con la funzione di isolarle dal mondo esterno. Ci\u00f2 indica che le cellule madri delle microspore sono pronte per la seconda fase (sporogenesi).\nNella seconda fase, attraverso la meiosi dei microsporociti (2n), si origina una tetrade di spore (4 microspore n). Il tappeto, al termine della produzione delle microspore, rilascia l'enzima callasi, che idrolizza il callosio e permette la liberazione delle cellule neo-formate. Il tappeto alle fine degenera. Successivamente la microspora compie una prima mitosi asimmetrica che genera due cellule [Figura C] le quali, per eliminazione del setto intracellulare, formano il granulo pollinico bi-nucleato (2 nuclei aploidi n).\nIl granulo pollinico ora \u00e8 costituito da un nucleo vegetativo o del tubetto (pi\u00f9 grande) e un nucleo generativo (pi\u00f9 piccolo) [Figura E]. La formazione del polline si conclude con una seconda mitosi a carico del nucleo generativo [Figura G]. A seconda della famiglia di appartenenza possono verificarsi due condizioni:\nSolamente durante la germinazione del polline sullo stigma potremmo parlare di microgametofito.\nQuesti nuclei aggiuntivi andranno a effettuare la doppia fecondazione per formare un endosperma secondario triploide, condizione tipica ed esclusiva delle angiosperme.\nGenesi del polline o microgametogenesi (gimnosperme).\nPartendo dalla somatogenesi nelle gimnosperme -avendo data per conclusa la sporogenesi- quello che succede \u00e8 che la meiospora subisce una prima divisione mitotica e si formano 2 cellule. Una si chiama \"protallare\" e che non si divider\u00e0 pi\u00f9 (ecco perch\u00e9 \u00e8 rappresentata sul fondo del disegno). L\u2019altra cellula subisce una seconda divisione, questa seconda divisione origina una seconda \"protallare\", e un'altra cellula ancora (A). Appena si arriva a questa fase con 3 cellule, finisce la somatogenesi. Questo \u00e8 il corpo del gametofito maschile maturo nella generalit\u00e0 delle gimnosperme. Si chiamano \"protallari\" per rimarcare l\u2019omologia di fondo con il protallo delle felci o altri gruppi. Da qui inizia la gametogenesi, la cellula rimasta, A che viene detta \"cellula iniziale dell\u2019anteridio\" cio\u00e8 del gametangio maschile, si divide una prima volta formando due cellule. Una si chiama cellula del \"tubetto pollinico,\" (T) e un'altra pi\u00f9 piccola immersa nel citoplasma della cellula pi\u00f9 grande, che si chiama \"cellula generativa\". (G). La cellula del tubetto pollinico (T) non si divider\u00e0 pi\u00f9 e avr\u00e0 il compito di costruire il tubetto pollinico; mentre la cellula generativa (G) si divide un'altra volta e va a formare 2 cellule, immerse nel citoplasma della cellula T. Una di queste due nuove cellule si chiama \"cellula peduncolare\" e non si divider\u00e0 pi\u00f9 a sua volta e l\u2019altra (B) si ridivide per dare le due \"cellule spermatiche\" (Sp)\".\" Quindi nel polline generico di una generica gimnosperma, otteniamo 6 cellule di cui, 2 sono gi\u00e0 i gameti maschili pronti per essere dispersi e altre 2, quella \"peduncolare\" e quella del \"tubetto pollinico\" , corrispondono a ci\u00f2 che resta d di quello che era l\u2019anteridio (gametangio maschile) ormai vestigiale e sottoposto a estrema riduzione. Ci\u00f2 che resta del gametofito vegetativo vero sono solo le 2 protallari, che risultano dalle divisioni somatogenetiche.\nNutrizione.\nIl polline \u00e8 un alimento ampiamente utilizzato dagli insetti, \u00e8 ricco di molti elementi dal valore nutrizionale, ma solo di recente gli apicoltori hanno imparato a raccoglierlo dalle api e a commercializzarlo, vedi: polline d'api.\nTuttavia il suo uso come alimento e integratore alimentare \u00e8 da attuare con attenzione a causa delle contaminazioni causate dalle pratiche agricole."}
{"id": "20365", "revid": "15756", "url": "https://it.wikipedia.org/wiki?curid=20365", "title": "Sistema di posizionamento globale", "text": "Nelle telecomunicazioni il sistema di posizionamento GPS (acronimo in inglese: Global Positioning System, a sua volta abbreviazione di NAVSTAR GPS, acronimo di \"NAVigation Satellite Timing And Ranging Global Positioning System\" o di \"NAVigation Signal Timing And Ranging Global Position System\") \u00e8 un sistema di posizionamento e navigazione satellitare militare statunitense. \nAttraverso una rete dedicata di satelliti artificiali in orbita, fornisce a un terminale mobile o ricevitore GPS informazioni sulle sue coordinate geografiche e sul suo orario in ogni condizione meteorologica, ovunque sulla Terra o nelle sue immediate vicinanze dove vi sia un contatto privo di ostacoli con almeno quattro satelliti del sistema. La localizzazione avviene tramite la trasmissione di un segnale radio da parte di ciascun satellite e l'elaborazione dei segnali ricevuti da parte del ricevitore.\n\u00c8 gestito dal governo degli Stati Uniti d'America ed \u00e8 liberamente accessibile da chiunque sia dotato di un ricevitore GPS. Il suo grado attuale di accuratezza \u00e8 dell'ordine di pochi metri, in dipendenza dalle condizioni meteorologiche, dalla disponibilit\u00e0 e dalla posizione dei satelliti rispetto al ricevitore, dalla qualit\u00e0 e dal tipo di ricevitore, dagli effetti di radiopropagazione del segnale radio in ionosfera e troposfera (es. rifrazione) e dagli effetti della relativit\u00e0.\nStoria.\nIl GPS \u00e8 stato creato in sostituzione del precedente sistema, il Transit.\nIl progetto GPS \u00e8 stato sviluppato nel 1973 per superare i limiti dei precedenti sistemi di navigazione, integrando idee di diversi sistemi precedenti, tra cui una serie di studi classificati degli anni sessanta. Il GPS \u00e8 stato creato e realizzato dal Dipartimento della Difesa statunitense (USDOD) e originariamente disponeva di 24 satelliti. Il sistema \u00e8 diventato pienamente operativo nel 1994.\nNel 1991 gli USA aprirono al mondo il servizio per usi civili con il nome SPS (\"Standard Positioning System\"), con specifiche differenziate da quello riservato all'uso delle forze militari USA denominato PPS (\"Precision Positioning System\"). Il segnale civile era intenzionalmente degradato attraverso la \"Selective Availability\" (SA) che introduceva errori intenzionali nei segnali satellitari allo scopo di ridurre l'accuratezza della rilevazione, consentendo precisioni dell'ordine di 900\u2013950 m. Questa degradazione del segnale \u00e8 stata disabilitata nel mese di maggio 2000 grazie a un decreto del presidente degli Stati Uniti Bill Clinton, mettendo cos\u00ec a disposizione degli usi civili la precisione attuale di circa 10\u201320 m, anche se tra i due sistemi permangono delle differenze descritte pi\u00f9 avanti. Per impedirne il montaggio su missili, nei modelli per uso civile devono essere presenti alcune limitazioni: massimo 18\u00a0km per l'altitudine e 515\u00a0m/s per la velocit\u00e0. Questi limiti possono essere superati, ma non contemporaneamente.\nDescrizione.\nIl sistema di posizionamento si compone di tre segmenti: il segmento spaziale (\"space segment\"), il segmento di controllo (\"control segment\") e il segmento utente (\"user segment\"). L'Aeronautica militare degli Stati Uniti sviluppa, gestisce e opera il segmento spaziale e il segmento di controllo.\nIl segmento spaziale comprende da 24 a 32 satelliti. Il segmento di controllo si compone di una stazione di controllo principale, una stazione di controllo alternativa, varie antenne dedicate e condivise e stazioni di monitoraggio. Il segmento utente infine \u00e8 composto dai ricevitori GPS.\nAttualmente sono in orbita 31 satelliti attivi nella costellazione GPS pi\u00f9 alcuni satelliti dismessi, alcuni dei quali riattivabili in caso di necessit\u00e0. I satelliti supplementari migliorano la precisione del sistema permettendo misurazioni ridondanti. Al crescere del numero di satelliti, la costellazione \u00e8 stata modificata secondo uno schema non uniforme che si \u00e8 dimostrato maggiormente affidabile in caso di guasti contemporanei di pi\u00f9 satelliti.\nPrincipio di funzionamento.\nIl principio di funzionamento si basa sul metodo di posizionamento sferico (trilaterazione), che parte dalla misura del tempo impiegato da un segnale radio a percorrere la distanza satellite-ricevitore.\nPoich\u00e9 il ricevitore non conosce il momento in cui \u00e8 stato trasmesso il segnale dal satellite, per il calcolo della differenza dei tempi il segnale inviato dal satellite \u00e8 di tipo orario, grazie all'orologio atomico presente sul satellite: il ricevitore calcola l'esatta distanza di propagazione dal satellite a partire dalla differenza tra l'orario pervenuto e quello del proprio orologio sincronizzato con quello a bordo del satellite, tenendo conto della velocit\u00e0 di propagazione del segnale. Questa differenza \u00e8 dell'ordine dei microsecondi.\nL'orologio a bordo dei ricevitori GPS \u00e8 molto meno sofisticato di quello a bordo dei satelliti e deve essere corretto frequentemente, non essendo altrettanto accurato sul lungo periodo. In particolare la sincronizzazione di questo orologio avviene all'accensione del dispositivo ricevente, utilizzando l'informazione che arriva dal quarto satellite, venendo cos\u00ec continuamente aggiornata. Se il ricevitore avesse anch'esso un orologio atomico al cesio perfettamente sincronizzato con quello dei satelliti, sarebbero sufficienti le informazioni fornite da 3 satelliti, ma nella realt\u00e0 non \u00e8 cos\u00ec e dunque il ricevitore deve risolvere un sistema di 4 incognite (latitudine, longitudine, altitudine e tempo) e quindi necessita di almeno 4 equazioni.\nCiascun satellite emette su due canali: L1, l'unico disponibile al servizio SPS (per uso civile), e L2 per l'uso esclusivo per il servizio PPS (uso militare). Le frequenze portanti sono di 1575,42\u00a0MHz e di 1227,6\u00a0MHz rispettivamente, derivate da un unico oscillatore ad alta stabilit\u00e0 di clock pari a 10,23 MHz che viene moltiplicato per 154 e 120 per ottenere la frequenza delle due portanti. Neglialcuni modelli di ricevitori GPS per uso civile in campo ingegneristico hanno la possibilit\u00e0 di usufruire del secondo canale L2, permettendo cos\u00ec di raggiungere un'accuratezza centimetrica.\nLo scopo della doppia frequenza \u00e8 quello di eliminare l'errore dovuto alla rifrazione atmosferica. Su queste frequenze portanti, modulate in fase, viene modulato il messaggio di navigazione che ha una velocit\u00e0 di trasmissione pari a 50 bit per secondo con una modulazione numerica di tipo binario (0;1), contenente:\nLa funzione del ricevitore di bordo \u00e8 prima di tutto quella di identificare il satellite attraverso la banca dati di codici che quest'ultimo ha in suo possesso; infatti ogni satellite ha un codice grazie a cui il ricevitore lo identifica. L'altra funzione importante del ricevitore \u00e8 quella di calcolare il \"delta t\", ovvero il tempo impiegato dal segnale per arrivare dal satellite al ricevitore. Esso viene ricavato dalla misura dello slittamento necessario ad adattare la sequenza dei bit ricevuta dal satellite a quella identica replicata dal ricevitore di bordo.\nOgni satellite trasmette l'almanacco (parametri orbitali approssimati) dell'intera costellazione ed esclusivamente le effemeridi relative a s\u00e9 stesso. La parte relativa alle effemeridi dura 18 secondi e viene ripetuta ogni 30 secondi. Per scaricare completamente l'almanacco dell'intera costellazione sono necessari invece 12,5 minuti.\nIn questo modo il ricevitore GPS, mentre effettua il conteggio Doppler, riceve i parametri dell'orbita da cui deriva la posizione del satellite: viene cos\u00ec a disporre di tutti gli elementi necessari a definire la superficie di posizione nello spazio.\nIl segmento spaziale.\nDal 2010 il sistema \u00e8 costituito da una costellazione di 31 satelliti (\"navigation satellite timing and ranging\"), disposti su sei piani orbitali con un'inclinazione di 55\u00b0 sul piano equatoriale. Seguono un'orbita praticamente circolare con eccentricit\u00e0 massima tollerata di 0,03 e raggio di circa 26\u00a0560\u00a0km che percorrono in 11 h 58 min 2 s, o met\u00e0 giorno siderale. I satelliti, osservati da terra, ripetono lo stesso percorso nel cielo dopo un giorno sidereo.\nCiascun piano orbitale ha almeno 4 satelliti e i piani sono disposti in modo tale che ogni utilizzatore sulla terra possa ricevere i segnali di almeno 5 satelliti. Ogni satellite, a seconda della versione, possiede un certo numero di orologi atomici al cesio o al rubidio.\nIn orbita vi sono almeno 24 satelliti per la trasmissione di dati GPS, pi\u00f9 3 di scorta per garantire copertura globale del servizio. Ciascun satellite dispone di razzi a idrazina per effettuare le correzioni di orbita e di pannelli solari fotovoltaici per la produzione di energia elettrica uniti a una batteria per garantire l'energia anche quando il sole \u00e8 eclissato.\nLe generazioni che si sono susseguite sono denominate:\nIl segmento di controllo.\nIl segmento di controllo \u00e8 composto da:\nLa stazione di controllo principale pu\u00f2 accedere anche alle antenne della rete di controllo satellitare dell'Aeronautica degli Stati Uniti (AFSCN), per ottenere capacit\u00e0 di comando e controllo aggiuntive, e alle stazioni di controllo della NGA (National Geospatial-Intelligence Agency). Le traiettorie dei satelliti vengono rilevate da apposite stazioni dell'Aeronautica nelle Hawaii, su Kwajalein, nell'isola dell'Ascensione, nell'isola di Diego Garcia, a Colorado Springs ed a Cape Canaveral, assieme alle stazioni dell'NGA condivise, in Inghilterra, Argentina, Ecuador, Bahrein, Australia e Washington DC.\nLe informazioni di tracciamento vengono inviate alla stazione di controllo principale, all'Air Force Space Command nella base aerea di Schriever, a 25\u00a0km da Colorado Springs, che \u00e8 gestito dal 2nd Space Operations Squadron (2\u00ba Squadrone operazioni spaziali) dell'Aeronautica. Quindi il Comando contatta regolarmente ogni satellite GPS per i necessari aggiornamenti con le antenne dedicate o condivise. Le antenne dedicate sono a Kwajalein, nell'isola dell'Ascensione, a Diego Garcia, ed a Cape Canaveral.\nQuesti aggiornamenti servono a sincronizzare gli orologi atomici a bordo dei satelliti con scarti di nanosecondi e ad aggiornare le effemeridi del modello orbitale interno. Gli aggiornamenti sono calcolati da un filtro di Kalman che utilizza i dati delle stazioni di controllo a terra, le informazioni della meteorologia spaziale e vari altri parametri.\nLe manovre satellitari non sono accurate per gli standard GPS. Cos\u00ec durante il cambiamento dell'orbita di un satellite, il satellite viene messo fuori servizio (\"unhealthy\"), in modo che non venga utilizzato dai ricevitori. Poi, una volta terminata la manovra, l'orbita pu\u00f2 essere controllata e acquisita da terra e il satellite rimesso in servizio con le nuove effemeridi.\nStazioni di tracciamento e centro di calcolo.\nIl tracciamento dei satelliti comprende tutte quelle operazioni atte a determinare i parametri dell'orbita. A ci\u00f2 provvedono 5 stazioni principali, site nei pressi dell'equatore, dette appunto di tracciamento (\"main tracking stations\"), e in particolare a Colorado Springs, Diego Garcia, Hawaii, l'isola di Ascensione e Kwajalein. Colorado Springs \u00e8 anche sede del centro di calcolo. Ogni volta che un satellite nel suo moto orbitale sorvola il territorio americano le stazioni di tracciamento ne registrano i dati doppler che vengono avviati al centro di calcolo e qui valorizzati per la determinazione dei parametri orbitali. Per risolvere questo problema \u00e8 necessario avere un fedele modello matematico del campo gravitazionale terrestre. La costruzione di questo modello \u00e8 stato uno dei problemi di pi\u00f9 ardua soluzione nello sviluppo del progetto Transit da cui \u00e8 derivato l'attuale Navstar. I risultati di questa indagine sul campo gravitazionale terrestre, che sono di vasta portata dal punto di vista geodetico, possono riassumersi in un'immagine del globo su cui vengono riportate le linee di eguale scostamento del geoide (LMM) dall'ellissoide di riferimento APL.\nStazioni di soccorso.\nI parametri orbitali di ciascun satellite, appena determinati dal centro di calcolo, sono riuniti in un messaggio che viene inoltrato al satellite interessato mediante una delle stazioni di soccorso. Il satellite registra i parametri ricevuti nella sua memoria e li trasmette agli utenti.\nIl segmento utente: il ricevitore GPS.\nIl segmento utente \u00e8 composto dalle centinaia di migliaia di ricevitori militari che usano il PPS e le decine di milioni di ricevitori degli utente civili, commerciali e scientifici che fanno uso del SPS. In generale i ricevitori si compongono di un'antenna, un microprocessore e una sorgente di tempo, come per esempio un oscillatore al quarzo o un TCXO. Possono anche includere un display per fornire le informazione all'utente.\nUn ricevitore viene spesso descritto dal numero di canali di cui dispone, ovvero il numero di satelliti che \u00e8 in grado di monitorare simultaneamente. Il numero di canali \u00e8 stato incrementato progressivamente nel tempo. Tipicamente un moderno ricevitore commerciale dispone di un numero di canali compreso tra 20 e 32 anche se sono disponibili ricevitori con un numero maggiore.\nEsistono in commercio ricevitori GPS (\"esterni\"), interfacciabili mediante porta USB o connessioni senza fili come il Bluetooth, che consentono di realizzare navigatori GPS su vari dispositivi: palmari, PC, computer portatili e, se dotati di sufficiente memoria, anche telefoni cellulari. Per la navigazione esistono software appositi, proprietari o \"open source\" che utilizzano una cartografia, anch'essa pubblica o proprietaria. I dati di navigazione vengono generalmente forniti a PC o altri dispositivi attraverso il protocollo NMEA 0183. Sebbene il protocollo sia ufficialmente definito dalla National Marine Electronics Association (NMEA), sono disponibili molte informazioni pubbliche che hanno permesso lo sviluppo di vari strumenti software, anche open source, senza violare propriet\u00e0 intellettuali. Esistono anche protocolli proprietari come SiRF o MTK o UBX specifici del produttore.\nSempre pi\u00f9 spesso i ricevitori GPS sono integrati all'interno di smartphone, PDA, Tablet PC, orologi e vari oggetti per gli utenti adatti all'uso in mobilit\u00e0.\nGPS e teoria della relativit\u00e0.\nGli orologi a bordo dei satelliti vengono corretti per gli effetti della teoria della relativit\u00e0, che porta a un anticipo del tempo sui satelliti. L'osservazione di tale anticipo \u00e8 considerata una verifica della teoria di Einstein in un'applicazione al mondo reale. L'effetto relativistico rilevato corrisponde a quello atteso in teoria, nei limiti di accuratezza della misura. L'anticipo \u00e8 l'effetto combinato di due fattori: a causa della velocit\u00e0 relativa di spostamento l'orologio sul satellite misura 7 microsecondi al giorno meno dell'orologio sulla terra, mentre a causa del potenziale gravitazionale, minore sull'orbita del satellite, l'orologio sul satellite misura 45 microsecondi in pi\u00f9. Pertanto, il bilancio \u00e8 che l'orologio sul satellite misura 38 microsecondi al giorno pi\u00f9 degli orologi a terra. Per ovviare alla differenza tra orologi a bordo e a terra, gli orologi sul satellite sono corretti per via elettronica. Senza queste correzioni, il sistema GPS genererebbe errori di posizione dell'ordine dei chilometri ogni giorno e non garantirebbe l'accuratezza centimetrica a cui il sistema realmente riesce ad arrivare.\nPer raggiungere l'accuratezza indicata occorre tenere in conto altri errori di sincronizzazione, non solo quelli di origine relativistica, per esempio quelli legati alla propagazione di segnale in atmosfera o ai ritardi dell'elettronica di bordo. Mentre gli errori relativistici sono compensati, l'efficace compensazione di quelli atmosferici o elettronici \u00e8 pi\u00f9 complessa.\nAnalisi e origine degli errori.\nL'analisi degli errori del Global Positioning System \u00e8 un processo complesso, che deve tenere in conto molte variabili. Innanzitutto occorre distinguere tra l'analisi del segmento di terra e quello spaziale. Un'altra importante distinzione \u00e8 tra errori relativi all'orbitografia dei satelliti, errori di sincronizzazione, errori legati alla propagazione dei segnali verso terra e quelli determinati dall'elettronica. Gli errori dovuti all'elettronica, come per esempio i ritardi cui sono soggetti i segnali nei circuiti, sono in genere gestiti tramite la taratura e i test diretti sull'hardware. Un limite di questa gestione deriva dall'eventuale degradazione dell'hardware nel tempo, che il lancio in orbita o l'esposizione a raggi cosmici e vento solare pu\u00f2 causare.\nGli errori legati alla propagazione del segnale sono in prevalenza dovuti al ritardo di propagazione, variabile e incognito, che ha come causa fondamentale il tasso di elettroni liberi in atmosfera. Questo parametro a sua volta dipende dal vento solare e dai raggi cosmici. Cos\u00ec, l'attivit\u00e0 solare pu\u00f2 influenzare direttamente la qualit\u00e0 del segnale e delle prestazioni del GPS. Gli errori di orbitografia, per esempio quelli causati dagli errori delle effemeridi, sono gestiti con un continuo monitor di tutta la costellazione satellitare dal segmento di terra.\nGli errori di sincronizzazione, oltre a quelli cui si \u00e8 accennato, sono in gran parte imputabili agli orologi di bordo, ai loro comportamenti stocastici, a eventuali anomalie. Per ridurli, nel corso dell'evoluzione del sistema sono state adottate contromisure diverse. Innanzitutto a bordo gli orologi sono ridondanti, ovvero sono presenti tre o quattro orologi in modo che, oltre a rispondere ai problemi di guasto totale di un orologio, l'insieme possa garantire una misura del tempo pi\u00f9 accurata. In secondo luogo, il miglioramento delle tecniche di controllo da terra e le migliori prestazioni degli orologi stessi hanno costituito degli elementi importanti per il monitoraggio degli errori. Fino al 2000 la precisione del GPS per usi civili era intenzionalmente degradata per decisione del governo statunitense (Selective Availability).\nAumento della precisione.\nLe caratteristiche chiave del sistema GPS (accuratezza, integrit\u00e0, disponibilit\u00e0) possono essere incrementate grazie all'uso di sistemi di GNSS Augmentation. Questi sistemi possono basarsi su satelliti geostazionari (Satellite Based Augmentation Systems) come il WAAS (statunitense) o l'EGNOS (europeo), oppure su collegamenti radio terrestri per distribuire agli utenti le informazioni correttive da applicare durante il calcolo della posizione. Nel caso di collegamenti radio terrestri ci si riferisce a sistemi Ground-based augmentation_system (GBAS). La modalit\u00e0 DGPS-IP sfrutta invece la rete Internet per l'invio di informazioni di correzione.\nApplicazioni.\nLe applicazioni pi\u00f9 comuni di un sistema di posizionamento e navigazione satellitare GPS sono la navigazione assistita sia passiva, cio\u00e8 con semplice rilevazione delle coordinate geografiche, sia attiva, ovvero la ricezione di indicazioni stradali con l'aiuto di un opportuno algoritmo che sulla base della mappa stradale memorizzata sul dispositivo, calcola il percorso stradale pi\u00f9 breve per giungere alla destinazione impostata a partire dalla posizione locale o semplicemente seguire determinate rotte aree e nautiche nella navigazione aerea e marittima. Altre importanti applicazioni sono in caso di emergenza/soccorso ovvero segnalazioni incidenti, infortuni, incendi e come radionavigazione nelle tipiche attivit\u00e0 sportive all'aria aperta (es. escursionismo, alpinismo, cicloturismo, podismo ecc...).\nIl GPS nell'utilizzo quotidiano.\nI moderni ricevitori GPS hanno costi molto contenuti e il navigatore satellitare personale \u00e8 divenuto un oggetto di uso comune. Il mercato offre soluzioni a basso costo che si rivelano efficaci non soltanto per la navigazione satellitare in s\u00e9, ma anche per usi civili, per il controllo dei servizi mobili e per il controllo del territorio.\nEsistono varie soluzioni:\nIl GPS su dispositivi mobili.\nCon la diffusione dei sistemi GPS, e il conseguente abbattimento dei costi dei ricevitori, molti produttori di telefoni cellulari/smartphone hanno cercato di inserire un modulo GPS all'interno dei loro prodotti, aprendosi quindi al nuovo mercato dei servizi, anche sul web, basati sul posizionamento (o LBS, \"location based services\"). Tuttavia il ritardo con cui un terminale GPS acquisisce la posizione al momento dell'accensione (in media tra i 45 e i 90 secondi), dovuto alla ricerca dei satelliti in vista, e il conseguente notevole impegno di energia e risorse hardware hanno frenato in un primo momento questo tipo di abbinamento. \u00e8 stato introdotto in questo tipo di telefoni il sistema GPS assistito, detto anche A-GPS dall'inglese Assisted GPS, con cui \u00e8 possibile ovviare al problema del ritardo: si fanno pervenire al terminale GPS, attraverso la rete di telefonia mobile, le informazioni sui satelliti visibili dalla cella radio a cui l'utente \u00e8 agganciato. In questo modo un telefono A-GPS pu\u00f2 ricavare la propria posizione iniziale in pochi secondi, in quanto si assume che i satelliti in vista dalla cella siano gli stessi visibili dai terminali sotto la sua copertura radio. Questo sistema \u00e8 molto utile anche come servizio d'emergenza, ad esempio per localizzare mezzi o persone ferite in seguito ad un incidente.\nIl GPS nelle applicazioni topografiche.\nIl GPS viene utilizzato anche frequentemente per scopi topografici/cartografici. In Italia esiste una rete di punti determinati dall'IGM chiamata IGM95, determinati con la precisione planimetrica di 2\u00a0cm e altimetrica di 4\u00a0cm.\nSolitamente per le applicazioni topografiche si usa un altro metodo per determinare la posizione con sufficiente precisione poich\u00e9 l'accuratezza di 10 metri conseguibile nei normali ricevitori \u00e8 inaccettabile in topografia, ovvero la misura di fase dell'onda portante L1 e la risoluzione del numero delle ambiguit\u00e0. Con metodi piuttosto complessi si arriva a una precisione anche di 2 ppm, ovvero 1 millimetro su un chilometro.\nIl GPS nella sincronizzazione degli orologi terrestri.\nIl sistema GPS \u00e8 utilizzato per la sincronizzazione di precisione degli orologi terrestri accoppiati a un ricevitore GPS grazie alla presenza degli orologi atomici sui satelliti e al segnale orario trasmesso verso Terra.\nSistemi alternativi.\nOltre al GPS, sono in uso o in fase di sviluppo altri sistemi. Il russo Global Navigation Satellite System (GLONASS) \u00e8 stato impiegato solo dai militari russi e sovietici, fino a quando \u00e8 stato reso pienamente disponibile anche ai civili nel 2007. Alcuni moderni smartphone, come l'iPhone 4S, il Samsung Galaxy S2, il Samsung Galaxy S3, il Samsung Galaxy S5, il Samsung Galaxy S8, il Samsung Galaxy Ace 2 ed il Samsung Galaxy Xcover 2, e tablet come il Nexus 7, presentano un'antenna in grado di ricevere sia i segnali GPS sia i segnali GLONASS. La Cina ha realizzato il sistema di posizionamento Beidou, per uso civile esteso a tutta l'Asia, e il sistema di navigazione COMPASS, il cui completamento \u00e8 previsto per il 2020.\nL'India ha pianificato il sistema di navigazione regionale IRNSS, previsto nel 2012, che coprir\u00e0 India ed oceano Indiano.\nL'Unione europea ha in progetto il completamento della sua rete di satelliti, il \"sistema di posizionamento Galileo\", per scopi civili e militari. Il sistema Galileo \u00e8 un sistema duale, cio\u00e8 nato per compiti civili e militari. Questo progetto ha un'evidente valenza strategica in quanto la rete statunitense \u00e8 propriet\u00e0 dei soli Stati Uniti d'America ed \u00e8 gestita da autorit\u00e0 militari che, in particolari condizioni, potrebbero decidere discrezionalmente e unilateralmente di ridurne la precisione o bloccare selettivamente l'accesso al sistema: la condivisione dell'investimento e della propriet\u00e0 da parte degli stati utilizzatori garantisce continuit\u00e0, accessibilit\u00e0 e interoperabilit\u00e0 del servizio europeo."}
{"id": "20368", "revid": "1632387", "url": "https://it.wikipedia.org/wiki?curid=20368", "title": "Albosaggia", "text": "Albosaggia (\"Busasgia\" in dialetto valtellinese) \u00e8 un comune italiano di abitanti della provincia di Sondrio in Lombardia.\nTerritorio.\nIl comune \u00e8 situato nel versante orobico della media Valtellina, di fronte alla citt\u00e0 di Sondrio. \u00c8 diviso principalmente in quattro frazioni:\nStoria e tradizioni.\nll ritrovamento nel suo territorio di un'ascia in bronzo ad alette fa pensare all'esistenza di un insediamento preistorico nella zona.\nIn et\u00e0 imperiale romana (I-V sec.), la Valtellina rappresent\u00f2 un importante punto di collegamento tra la Gallia Cisalpina (L'Italia settentrionale) e la Raetia (termine latino per indicare la Svizzera), ma non si assistette alla fondazione n\u00e9 di \"castra\" n\u00e9 di nuovi centri urbani.\nLa prima traccia documentale di Albosaggia risale al XIII secolo (periodo bassomedievale), quando il borgo che costituiva il nucleo del paese, detto \"Paradiso\", venne citato in alcune fonti e documenti.\nIl nome del comune, invece, significherebbe \"monte o luogo santo\" (dal lat. \"Alpes\" + \"agia; -ae\", a sua volta derivato dal greco \"\u0391\u03b3\u03af\u03b1; -\u03b1\u03c2 \"). Secondo un'altra interpretazione, \"Albosaggia\" deve essere ricondotto alla gens romana degli \"albutii/albucii\". Infine, per alcuni deriverebbe dal latino \"albosarius\" (\"boscaiolo\").\nTra il 1354 e il 1357 venne costruito il primo nucleo della futura chiesa parrocchiale di S. Caterina\nLa storia locale \u00e8 intensamente legata a quella della famiglia Paribelli, il cui palazzo familiare \u00e8 tuttora presente in paese e lo sovrasta da una posizione sopraelevata. Tra i membri di questa famiglia, insignita del titolo di \"nobile del Sacro Romano Impero\" dal 1581, si ricordino Lorenzo e Gian Giacomo, diplomatici presso le corti europee, e poi Cesare, promotore della Repubblica Napoletana nel governo provvisorio della quale entr\u00f2 a far parte nel 1799.\nPaese a forte vocazione agricola e zootecnica fino all'inizio del XX secolo, fu successivamente convertito all'attivit\u00e0 industriale e infine commerciale, artigianale, edilizio e terziario.\nAd Albosaggia \u00e8 presente pure una centrale idroelettrica, costruita nel 1922 sul torrente Torchione, ora di propriet\u00e0 di Enel Green Power.\nInoltre in Albosaggia ogni anno vengono organizzate molte manifestazioni, tra cui i celebri e amati mercatini natalizi.\nFlora e fauna.\nNel paese sono presenti boschi di latifoglie e, a partire dai 1.200 metri di altitudine, di conifere. Vi si trovano esemplari di cince, galli cedrone, civetta nana e vari tipi di rapaci, fra i quali l'aquila. Le aree boschive che sovrastano il paesaggio orobico ospitano pure esemplari di camoscio, capriolo, cervo, cinghiale e stambecco."}
{"id": "20369", "revid": "367445", "url": "https://it.wikipedia.org/wiki?curid=20369", "title": "Andalo Valtellino", "text": "Andalo Valtellino (\"Andel\" in dialetto valtellinese, pronuncia \"/'andel/\", : ) \u00e8 un comune italiano di abitanti della provincia di Sondrio in Lombardia, situato ad ovest della provincia.\nStoria.\nSimboli.\nLo stemma del Comune di Andalo Valtellino \u00e8 stato concesso con decreto del presidente della Repubblica dell'11 settembre 1996."}
{"id": "20370", "revid": "869733", "url": "https://it.wikipedia.org/wiki?curid=20370", "title": "The Voice", "text": ""}
{"id": "20371", "revid": "2009138", "url": "https://it.wikipedia.org/wiki?curid=20371", "title": "Aprica", "text": "Aprica (\"L'Abr\u00ecga\", \"L'Avr\u00ecga\" o \"La Vr\u00ecga\" in dialetto valtellinese) \u00e8 un comune italiano di abitanti della provincia di Sondrio in Lombardia, situato a cavallo dell'omonimo passo, il pi\u00f9 agevole tra la Val Camonica e la Valtellina, a cavallo tra Alpi Orobie e Alpi Retiche Meridionali, costituito da un'ampia sella piana lunga circa tre chilometri, oggi in buona parte edificata.\nStoria.\nAprica costituiva originariamente una frazione del Comune di Teglio, il cui capoluogo \u00e8 situato sul versante opposto della Valtellina; dal 1816 al 1823 e poi dal 1923 \u00e8 municipalit\u00e0 a s\u00e9 stante.\nFin dal Medioevo, ma con ogni probabilit\u00e0 gi\u00e0 dall'epoca romana, l'omonimo passo rappresentava un'importante via di comunicazione tra Valtellina e Valcamonica.\nLe fortune del villaggio furono segnate dalla costruzione, a partire dal 1848, su iniziativa del governo austriaco del Regno Lombardo Veneto, di una strada (oggi la Strada statale 39 dell'Aprica) che colleg\u00f2, appunto tramite il passo dell'Aprica, Edolo e la Val Camonica con Tresenda e la Valtellina. Ci\u00f2 consent\u00ec di evitare i perigliosi Zap\u00e9i d'Abriga (Zappelli di Aprica) e gli altri valichi pi\u00f9 a monte: il Passo di Piatolta (Pian di Gembro), il Passo di Guspessa, il Passo del Mortirolo e il Passo del Gavia, questi ultimi impraticabili per molti mesi l'anno. La strada fu terminata dagli Austriaci proprio alla vigilia della II Guerra d'Indipendenza, che li avrebbe definitivamente cacciati dalla Lombardia.\nVerso la fine del XIX secolo prese avvio in paese l'attivit\u00e0 turistica che, dapprima integrandosi con quella agro-pastorale, poi gradualmente soppiantandola, \u00e8 arrivata ad essere oggi di gran lunga il principale settore economico locale.\nIn realt\u00e0 Aprica ha sempre avuto, da secoli, una naturale vocazione all'ospitalit\u00e0, favorita dall'essere punto obbligato di passaggio e dalla splendida geografia. Nella contrada di San Pietro - detta in origine Ospitale - gi\u00e0 in epoca medioevale esisteva infatti uno xenodochio, dove sostavano gruppi pi\u00f9 o meno numerosi di viandanti, specie soldati dei pi\u00f9 svariati eserciti e pellegrini. Il primo albergo degno di tal nome, l'Hotel Aprica cosiddetto dei Negri (ora residenza turistico-alberghiera sotto altro nome), fu edificato gi\u00e0 prima del 1870. Vi furono ospiti anche personaggi del mondo aristocratico, alto borghese e scientifico ottocentesco; come la famosa violinista Teresina Tua in Quadrio che soggiornava in estate in una villa vicino alla Chiesa parrocchiale dei SS. Pietro e Paolo e il rettore dell'Universit\u00e0 di Pavia - primo premio Nobel italiano - Camillo Golgi, Premio Nobel per la Medicina 1906, originario della vicina C\u00f3rteno, che vi soggiorn\u00f2 dal 1880 al 1913.\nGi\u00e0 negli anni successivi all'Unit\u00e0 d'Italia, Aprica aveva chiesto di divenire Comune autonomo: la richiesta fu presentata nel 1871 e reiterata nel 1879, ma soltanto negli anni Venti del Novecento inizi\u00f2 formalmente e si concluse l'iter amministrativo definitivo, sfociato nel distacco di Aprica da Teglio. La separazione avvenne in due momenti successivi: formalmente, il Comune di Aprica fu eretto con legge 20 dicembre 1923, N. 2793, che stabil\u00ec i centri abitati che avrebbero fatto parte della nuova entit\u00e0 territoriale; gli esatti confini amministrativi furono tuttavia definiti solo quattro anni pi\u00f9 tardi, con regio decreto 22 settembre 1927, N. 1904.\nGeografia fisica.\nTerritorio.\nAprica \u00e8 edificata sull'omonimo passo, per cui sia il centro abitato che il territorio comunale sono compresi dal punto di vista idrografico sia nella Valtellina che nella Valcamonica.\nClima.\nIl clima di tipo tipicamente alpino, caldo ma dolcemente ventilato in estate, freddo in inverno.\nTradizioni e folclore.\nAd Aprica si celebra ogni anno, a fine febbraio, \"Sun\u00e0 da Mars\" (letteralmente: \"suonare di marzo\"), una delle pi\u00f9 antiche e sentite tradizioni folcloristiche legate alla cosiddetta chiama dell'erba. Falangi di scampanatori in costume locale, provenienti da ciascuna delle sei contrade (Liscedo, Liscidini, Santa Maria, Mavigna, Dosso e San Pietro) s'incontrano e confrontano, scuotendo ritmicamente i loro grandi e fragorosi campanacci, prima in Piazza Mario Negri scultore (davanti al Municipio), indi in Piazza del Palabione. Qui, al termine della lunga e assordante tenzone, tutti s'acquietano e partecipano al rito conviviale del mach, rustica pietanza locale.\nSun\u00e0 da Mars, di antica origine, \u00e8 una delle pi\u00f9 originali manifestazioni nazionali - e in particolare montane - dai significati ancestrali legati al risveglio primaverile della Natura.\nLegate ad Aprica sono alcune leggende valtellinesi, di cui un paio fanno riferimento alla figura storica di San Carlo Borromeo\nSport.\n Il comprensorio sciistico Aprica-Corteno, disegnato sul versante sud della grande sella aprichese, consta di oltre 50\u00a0km di piste, l\u201980% delle quali innevabili artificialmente. I tracciati sono suddivisi in 8 azzurri, 8 rossi e 4 neri, pi\u00f9 5 collegamenti. Composto da 4 aree integrate, \u00e8 tutto interconnesso, sia verso il fondovalle che in quota. Dotato di un totale di 17 impianti di risalita, ha una portata oraria di 24.000 persone.\nQuella del Palabione \u00e8 l\u2019area sciistica storica di Aprica. Nata nel primo dopoguerra e pi\u00f9 volte ristrutturata, \u00e8 situata nel cuore del comprensorio, collega la sommit\u00e0 al paese con 1100 m di dislivello.\nLa Magnolta \u00e8 la parte pi\u00f9 a ovest del demanio sciabile. Nata negli anni \u201980, \u00e8 dotata di circa 15\u00a0km di piste coperte da innevamento programmato, che raggiungono quota 2100 m circa.\nLa skiarea del Baradello, di recente ristrutturazione (2004) e quasi totalmente coperta da innevamento artificiale, \u00e8 costituita da circa 15\u00a0km. di piste di varie difficolt\u00e0, servita da una seggiovia quadriposto coperta, permette di arrivare a 1.970 m.\nInoltre i campi scuola (Campetti) sono raggiungibili con l'auto ed attigui a case, alberghi e altre attivit\u00e0 commerciali.\nSono presenti, a pochi km di strada dal centro, alcuni tracciati per sci di fondo, racchette da neve e sci-escursionismo: Pian di Gembro e Trivigno. In paese, localit\u00e0 al Pl\u00e0, si trova infine un anello di fondo pi\u00f9 piccolo, lungo 0,8\u00a0km, una specie di campo-scuola ad accesso libero.\nDurante il periodo estivo \u00e8 possibile praticare trekking su svariati itinerari escursionistici segnalati dal CAI di Aprica. Qui inoltre termina la Gran Via delle Orobie, itinerario escursionistico di 130\u00a0km lungo le Alpi Orobie Valtellinesi. \nPer le mountain bike \u00e8 presente in paese un bike skill center e, ad una quota di circa 1700 metri, un tracciato di cinque chilometri a mezza costa dal comprensorio del Palabione fino a Corteno Golgi. Nota biker di Aprica \u00e8 Silvia Pinasco per la quale \u00e8 stata costruita un'apposita pista tutta in pianura e senza curve per gli allenamenti. \nAd Aprica sono fruibili campi da tennis, una piscina coperta con centro benessere, un campo pratica di golf, un campetto da calcio. \u00c8 inoltre possibile praticare agevolmente l'arrampicata sportiva, la pesca sportiva e il parapendio.\nLa localit\u00e0 \u00e8 stata per tre volte sede, dal 1975 al 1981, della Coppa del Mondo di sci alpino e, dopo gli albori degli sport bianchi negli anni '1920, di numerose altre competizioni nazionali ed internazionali di sci alpino (oltre che in passato sci di fondo), tra cui le World Series (vincitore Ingemar Stenmark), prove di Coppa Europa, Campionati nazionali e Campionati italiani e mondiali Maestri (tra i vincitori dell'edizione 1982 Zeno Col\u00f2).\nSci alpino.\nAprica \u00e8 stata la prima localit\u00e0 invernale lombarda ad ospitare la Coppa del Mondo di sci alpino.\nCiclismo.\nAprica \u00e8 nota anche come frequente sede d'arrivo di tappa del Giro d'Italia, anche per la vicinanza ai celebri Passo del Mortirolo, Valico di Santa Cristina e Passo del Gavia, che collegano Valcamonica e Valtellina: la prima volta fu nel 1962, le altre otto nel 1990, 1991, 1994, 1996, 1999, 2006, 2010 e 2015. Nel 2022, il 24 maggio, si celebrer\u00e0 il 10\u00b0 arrivo di tappa nella localit\u00e0 orobica, la Sal\u00f2-Aprica, di 200 km.\nIn tre occasioni il vincitore di tappa \u00e8 risultato vincitore della classifica finale e per sette volte su otto chi ha indossato la maglia rosa ad Aprica l'ha mantenuta fino al termine del Giro.\nLa localit\u00e0 \u00e8 anche sede di partenza e arrivo della Granfondo Internazionale Gavia &amp; Mortirolo (ex Granfondo Marco Pantani) che transita sui passi Gavia e Mortirolo con tre tipologie di percorso: granfondo (175\u00a0km), mediofondo (155\u00a0km) e fondo (85\u00a0km).\nArrampicata sportiva.\nAd Aprica \u00e8 presente una falesia su cui si pratica l'arrampicata sportiva e, all'interno del palazzetto dello sport, una palestra d'arrampicata dove sono state allestite pareti artificiali tra le pi\u00f9 tecniche del panorama nazionale, su cui si sono disputate le quattro prove di Coppa del mondo lead di arrampicata elencate nella tabella che segue. "}
{"id": "20373", "revid": "4252", "url": "https://it.wikipedia.org/wiki?curid=20373", "title": "Bema", "text": "Bema (\"B\u00e9ma\" in dialetto valtellinese, : ) \u00e8 un comune italiano di abitanti della provincia di Sondrio in Lombardia, ubicato sul versante orobico della Valtellina, su uno sperone roccioso tra la valle di Albaredo e val Gerola, all'interno del Parco delle Orobie Valtellinesi, a sud-ovest del capoluogo di provincia."}
{"id": "20374", "revid": "1516566", "url": "https://it.wikipedia.org/wiki?curid=20374", "title": "Berbenno di Valtellina", "text": "Berbenno di Valtellina (\"Berb\u00e8nn\" in dialetto valtellinese, : ) \u00e8 un comune italiano di abitanti della provincia di Sondrio in Lombardia.\nGeografia fisica.\nTerritorio.\nIl comune di Berbenno di Valtellina \u00e8 bagnato dal fiume Adda, dal Torrente Finale e dal Torrente Maroggia. A causa della vicinanza con questi corsi d'acqua \u00e8 stato gravemente colpito nell'estate del 1987 e il 13 e 14 luglio del 2008 da forti alluvioni che hanno causato molti danni.\nL'area \u00e8 intensamente coltivata a vite su terrazzamenti molti ripidi con pendenza variabile tra il 20% e il 60% in cui si produce il vino Maroggia. La coltivazione, limitata a 25 ha di superficie, avviene ancora per lo pi\u00f9 manualmente. La zona di produzione, entrata a far parte nel 1968 del disciplinare del vino Valtellina D.O.C., \u00e8 delimitata ad ovest dal torrente Maroggia, a nord dalle frazioni di Maroggia e di Monastero, ad est dalla valle Serada e a sud dalla strada provinciale Valeriana in frazione Pedemonte.\nStoria.\nL'abitato di Berbenno di Valtellina, che domina la valle dell'Adda dal versante montano retico, da non confondere con quello di Berbenno in Valle Imagna sul versante bergamasco delle Orobie, ha origini molto antiche come dimostra il nome stesso che deriva probabilmente dalle radici celtiche \u201cpl\u00e4ne\u201d, piana, e \u201cb\u00e4r\u201d, orso, ossia piana degli orsi.\nAltri ne sostengono una origine romana come sembrerebbe provare il ritrovamento di monete risalenti al tempo dell'impero romano.\nAlle soglie del primo millennio l'area della valle circostritta dal torrente Davaglione (Montagna in Valtellina) a Est e dal torrente Masino (Ardenno) a Ovest era suddivisa nelle tre pievi di Sondrio, Berbenno ed Ardenno. La Pieve di Berbenno fino al secolo XV gestiva un territorio pi\u00f9 vasto di quello dell'attuale omonimo comune comprendendo anche quelli che oggi sono i comuni di Colorina e Fusine. I primi capitani della pieve di Berbenno furono i signori di Vizzola, di origine longobarda, emanazione del potere del Vescovo di Como.\nA testimonianza di questo periodo rimane tuttora l'antica Chiesa plebana di S. Pietro e Paolo, anche nota con il nome di S. Pietro in via, ora sita nella frazione di S.Pietro, che sorge su resti di precedenti manufatti religiosi e presenta traccia, unica in Valtellina, di un'antica iscrizione paleocristiana . La collocazione del luogo di culto non \u00e8 casuale, dal momento che venne costruita in corrispondenza dell\u2019antichissimo ponte in legno che consentiva di passare da un lato all\u2019altro del fiume Adda.\nIn quegli anni corti e pievi stimolarono la costruzione di castelli e altre fortificazioni che diventarono parte integrante del paesaggio medievale. A Berbenno di Valtellina sono presenti i resti di un castello, quello di \"Roccascissa\", primo nucleo del sistema difensivo, e, in mezzo all'abitato, una torre, dei Capitanei di Sondrio, che probabilmente and\u00f2 a completare le difese in epoca quattrocentesca.\nNel corso del 1400 l'abitato di Maroggia, parte del territorio di Berbenno, venne pi\u00f9 volte visitato da Benigno De\u2019 Medici, poi divenuto Santo, che in seguito lo scelse come sua residenza fino alla morte nel 1472. La figura del Santo \u00e8 oggetto di grande devozione popolare e il 12 febbraio sopravvive una grande sagra detta di San Bello. Il soprannome di Bello venne dato al Santo per il bell'aspetto, come per la sua integrit\u00e0 ebbe il nome di Benigno..\nCome molti altri centri della Valtellina, fino al Sacro Macello del 1620 Berbenno fu sede di una comunit\u00e0 evangelica. Il culto si teneva nella chiesa di Sant'Abbondio a Polaggia. Si conosce il nome soltanto di cinque dei suoi parroci riformati, l'ultimo dei quali fu Giorgio Jenatsch, divenuto poi famoso come combattente contro gli Spagnoli prima e contro i Francesi poi, nel quadro della Guerra dei Trent'Anni.\nPresso il Castello di Roccascissa sorgeva fin da epoca romanica una chiesa intitolata a S. Maria, il nucleo originario della Chiesa di Santa Maria Assunta, che venne ricostruita dopo le devastazioni subite in seguito alla ribellione del 1620 (Guerra dei Trent'Anni). Solo nel 1766, per\u00f2, le furono conferiti i diritti di pieve fino ad allora appartenuti a S. Pietro. Nell'atrio dell'attuale canonica della Chiesa di Santa Maria Assunta, lungo le pareti, sono ancora visibili i blasoni delle famiglie nobili, dalle quali, a partire dal 1452, per molti secoli provennero coloro che poi diventarono arcipreti di Berbenno.\nSimboli.\nLa colomba \u00e8 simbolo della patrona locale, Santa Maria Assunta. Vi \u00e8 inoltre raffigurata la chiesa locale e una rappresentazione del territorio montuoso circostante."}
{"id": "20375", "revid": "1888309", "url": "https://it.wikipedia.org/wiki?curid=20375", "title": "Bianzone", "text": "Bianzone (\"Bianz\u00f9n\" in dialetto valtellinese) \u00e8 un comune italiano di abitanti della provincia di Sondrio in Lombardia.\n\u00c8 costituito dal nucleo abitato principale di fondovalle a quota 444 m s.l.m. e da due piccole frazioni alte: Piazzeda e La Bratta, poste oltre gli 800 m sui prati del M. Nemina.\nGeografia fisica.\nSul versante retico, dominato dal monte Nemina, l'abitato di Bianzone \u00e8 situato sulla conoide del torrente Valle di Bianzone. Il centro storico \u00e8 collocato sul versante Sud-Ovest della conoide stessa ed \u00e8 dominato dalla chiesa parrocchiale di San Siro. La modesta espansione urbana, negli ultimi 20 anni, ha interessato la parte bassa del versante occidentale della conoide e il fondovalle, con un'edilizia rada e incoerente, avvicinandosi peraltro alla SS38 \"del passo dello Stelvio\" che percorre tutta la Valtellina. Il versante Nord-orientale, per l'esposizione assai meno favorevole, \u00e8 povero di case e coperto di meleti.\nStoria.\nPer molti secoli, in passato, Bianzone fu considerata come centro di villeggiatura e i rapporti con il Contado di Bormio furono intensi, poich\u00e9 signori bormiesi venivano a svernare in quel di Bianzone.\nMa, come per molti altri comuni valtellinesi, la storia di Bianzone attraverso i secoli \u00e8 storia di povert\u00e0. Non si registrano avvenimenti di grande rilievo, se non quelli legati alla storia locale. Fece notizia sul finire della seconda guerra mondiale il mitragliamento al treno Sondrio-Tirano, proprio alla stazione di Bianzone. Morirono cinque passeggeri, tra i quali una donna di Bianzone: Zemira Gosatti. Nell'ambito valtellinese fu una delle azioni di guerra pi\u00f9 sanguinose.\nAnche a Bianzone, come negli altri paesi del Tiranese, la pratica del contrabbando ebbe grande rilievo e coinvolse per pi\u00f9 di un secolo gran parte dei giovani del paese. Un certo numero di episodi relativi a questa attivit\u00e0 illegale sono narrati nel libro di Diego Zoia, \"La Carga\", pubblicato di recente.\nMonumenti e luoghi d'interesse.\nArchitetture religiose.\nChiesa di San Siro.\nParrocchiale di S.Siro con affreschi di Cipriano Valorsa (detto il Raffaello della Valtellina) datati 1548 e costituenti il Ciclo pittorico della \"Vita della Vergine\", di notevolissimo interesse, che sono stati riscoperti e restaurati di recente assieme all'intero corpo architettonico ecclesiale, al vasto sagrato con panorama sulla valle, nonch\u00e9 all'edificio antistante, destinato ad accogliere un museo. La Parrocchiale \u00e8 ben illuminata di notte per tutto l'anno e spicca presso il vertice della conoide.\nEconomia.\nL'economia di Bianzone \u00e8 unicamente agricola e, sino agli anni sessanta, di duplice origine: la viticoltura, sugli splendidi terrazzamenti e sui declivi a fianco del paese, e un'economia povera che sopravvive nelle frazioni montane (La Bratta e Piazzeda) con una produzione appena sufficiente a soddisfare i bisogni della popolazione: coltura del grano saraceno, della segale, delle patate e del castagno.\nOggi l'agricoltura del paese vede in primo piano la coltivazione delle mele, non particolarmente specializzata ma fiorente, e quella dell'uva da vino, assai pi\u00f9 ricca, sebbene gran parte dei terrazzamenti viticoli, a cominciare da quelli pi\u00f9 alti, sia stata abbandonata e quindi invasa da colonie di Robinie.\nL'inaugurazione della ferrovia nel 1902, fu in parte una delusione per i bianzonaschi: ci si aspettava l'apertura di un vero e proprio scalo ferroviario, tale da dare un impulso alle attivit\u00e0 commerciali, ma Bianzone fu considerata una semplice \"fermata\" e si favor\u00ec invece il \"poco amato\" comune limitrofo: Villa di Tirano.\nUna valvola di sfogo per tale situazione economica difficile fu - sul finire dell'Ottocento e fino agli anni '50 del secolo scorso - l'emigrazione verso la Svizzera e, soprattutto, l'Australia occidentale (Perth). A partire dagli anni '20 vi fu anche uno spostamento di bianzonaschi verso Milano, il Varesotto ed il Comasco.\nProduzione vino.\nVa citata anche l'importante produzione vinicola DOC realizzata in sinergia con il Comune limitrofo di Villa di Tirano che produce anche due varianti uniche del Valtellina Classico. Nel 2014, per\u00f2, la Cooperativa vinicola Villa di Tirano-Bianzone ha cessato l'attivit\u00e0 per ragioni economiche."}
{"id": "20377", "revid": "1444396", "url": "https://it.wikipedia.org/wiki?curid=20377", "title": "Buglio in Monte", "text": "Buglio in Monte (\"B\u00f6i\" in dialetto valtellinese) \u00e8 un comune italiano di abitanti della provincia di Sondrio in Lombardia.\n\u00c8 situato ad ovest del capoluogo di provincia. \nIl comune \u00e8 situato nei pressi delle Alpi Retiche, ed \u00e8 conosciuto per i suoi terrazzamenti, \u00e8 noto infatti come \"Terrazzo del Sole\".\nFanno parte del comune le frazioni Villapinta, Bugo, Ronco ed Ere.\nAmministrazione.\nL'amministrazione, eletta in data 26 maggio 2014 \u00e8 cos\u00ec composta:"}
{"id": "20385", "revid": "1888309", "url": "https://it.wikipedia.org/wiki?curid=20385", "title": "Caiolo", "text": "Caiolo (\"Caj\u00f6\u00f6l\" in dialetto valtellinese) \u00e8 un comune italiano di abitanti della provincia di Sondrio in Lombardia, situato nel cuore del Parco delle Orobie Valtellinesi, a sud del capoluogo. Caiolo \u00e8 conosciuto in provincia per la sua aviosuperficie (l'aeroporto di Caiolo) e per il campo da golf a 18 buche che si estende in parte anche nel territorio di Cedrasco.\nGeografia fisica.\nTerritorio.\nIl comune di Caiolo, la cui sede comunale si trova a 335 m s.l.m., nel fondovalle della bassa Valtellina a ridosso del versante orobico, \u00e8 caratterizzato da un territorio montuoso con una altezza minima di 278m s.l.m. e una massima di 2663 m s.l.m.\nIl territorio circostante \u00e8 ricco di valli delle quali la pi\u00f9 importante \u00e8 la Val Livrio. Il torrente Livrio nasce dal lago del Publino (2118 m s.l.m.) dove, nel 1951, \u00e8 stata costruita una diga.\nPoco distante dal lago \u00e8 situato il Corno Stella dalla cui cima, nei giorni limpidi, \u00e8 possibile vedere a Sud la Pianura Padana, a Ovest il Monte Rosa e a Nord il Pizzo Bernina.\nStoria.\nIl paese ha origini molto antiche infatti sono state trovate in epoca precedente alcune monete romane e un paal-stab, un coltello usato dai Galli nei riti sacrificali.\nIn passato l'abitato si chiamava Soltojo, nome che deriva forse dalla parola latina \"saltus\" che significa selva o bosco, dei quali il territorio \u00e8 ricco; smise definitivamente di assumere questo nome dal 1522 quando in un atto consiliare inspiegabilmente non venne pi\u00f9 utilizzato Soltojo ma Cajolo che deriva probabilmente dal nome di una diffusa stirpe valtellinese i \"c\u00e0 degli joli\".\nNel 1202 il feudo comprendente il territorio di Caiolo venne concesso da parte del Vescovo di Como alla famiglia dei Capitanei di Sondrio e solo successivamente, nel 1446 Caiolo divenne comune libero sotto il dominio degli Sforza.\nNel 16 marzo 1487 venne combattuta la battaglia di Caiolo; nell'occasione si scontrarono le truppe dei Grigioni e quelle del Ducato di Milano capitanate da Ludovico il Moro le cui ambizioni erano quelle di fermare l'avanzata dei Grigioni che dall'Alta Valtellina erano giunti fino alla piana di Caiolo. Lo scontro avvenne a fondovalle tra i torrenti Livrio e Val Canale in un territorio allora paludoso per le esondazioni del fiume Adda e questo favor\u00ec le truppe milanesi che tra i cannetti erano agevolate nel fare agguati alle truppe nemiche; forse \u00e8 proprio per questo che Ludovico il Moro riusc\u00ec a sconfiggere i Grigioni e a sedare temporaneamente le loro mire espansionistiche.\nLa popolazione di Caiolo ebbe il suo apice nel 1589 quando cont\u00f2 circa 1500 abitanti anche se poco dopo nel '600 arriv\u00f2 la peste anche in Valtellina che decim\u00f2 buona parte della popolazione.\nFino al 1700 Caiolo e i territori limitrofi vennero colpiti da carestie e gli allevamenti, in particolare quelli lasciati al pascolo negli alpeggi, furono frequentemente minacciati dagli attacchi dei lupi e degli orsi, estinti dal secolo scorso a causa della caccia. Le uniche fonti di sostentamento furono i cereali come la segale, il frumento, il grano saraceno e i prodotti appena importati dall'America come le patate e il granoturco le cui coltivazioni sono tuttora presenti.\nNella seconda met\u00e0 dell'Ottocento la popolazione diminu\u00ec a causa dell'immigrazione in America, in Oceania e in Svizzera e a causa delle malattie come il gozzo e le febbri intermittenti causate dal lavoro nelle paludi nelle quali si raccoglieva la canapa. Il problema si risolse solo quasi un secolo dopo quando l'area venne bonificata e vennero costruiti gli argini per contenere il fiume Adda.\nSimboli.\nLo stemma del Comune di Caiolo \u00e8 stato concesso con decreto del presidente della Repubblica del 4 aprile 2007.\nMonumenti e luoghi d'interesse.\nNel comune di Caiolo sono situate due torri, la torre di Soltojo e la torre di Ca' di Cup; la prima torre sorge su un poggio a 511m s.l.m. in un fitto bosco di castagno, luogo dal quale era possibile avvistare le attivit\u00e0 della valle ma anche da dove poter vedere i segnali provenienti dall'altra torre di Caiolo e un'ulteriore torre posta sulle Alpi Retiche. La torre di Soltojo ha origini molto antiche infatti venne probabilmente costruita dai Capitanei nel XIII secolo ma la tradizione vuole che sia stata costruita nel 1041 per volont\u00e0 di Enrico III. Nonostante sia stata quasi completamente distrutta nel '600 dai Grigioni la parte inerte \u00e8 rimasta intatta fino ai giorni nostri anche se non \u00e8 pi\u00f9 possibile apprezzarne l'antichit\u00e0 dopo la recente ristrutturazione. La suggestiva chiesa di San Vittore \u00e8 posta sopra una parete rocciosa situata a picco sopra il torrente Livrio. La chiesa \u00e8 stata edificata nel 1617 sopra un'antica chiesa medievale e si erge su delle imponenti arcate.\nL'ancona con l\"Adorazione del Bambino\", nella chiesa di San Vittore, \u00e8 una pregevole opera d'intaglio di Andrea da Milano, allievo di Giovanni Antonio Amadeo.\nInfrastrutture e trasporti.\nAeroporti.\nNel territorio comunale \u00e8 presente l'Aviosuperfice di Sondrio-Caiolo."}
{"id": "20386", "revid": "1516087", "url": "https://it.wikipedia.org/wiki?curid=20386", "title": "Campodolcino", "text": "Campodolcino (\"Candulscin\" in dialetto chiavennasco) \u00e8 un comune italiano di 938 abitanti della provincia di Sondrio in Lombardia, situato in Val San Giacomo, lungo la strada che conduce da Chiavenna al Passo dello Spluga. Il nome Campodolcino \u00e8 utilizzato a livello comunale come unione degli aggregati di Portarezza, Prestone, Pietra, Acero, Tini e Corti, tutti dislocati sul fondo della Valle e ora formanti un continuo urbano ai bordi della Strada statale 36 del Lago di Como e dello Spluga.\nGeografia fisica.\nTerritorio.\nCampodolcino si estende lungo la valle glaciale del torrente Liro, comprendendo da Sud a Nord i vecchi nuclei abitati e, sui fianchi della valle, le frazioni di Starleggia (a Ovest), Fraciscio e Motta (a Est). Da Est a Ovest il territorio comunale si estende dalle Alpi Lepontine alle Alpi Retiche, venendo attraversato dalla direttrice tra Alpi Occidentali e Alpi Orientali, secondo la convenzione del SOIUSA. Oltre al Liro, principale corso d'acqua, scorre il torrente Rabbiosa, proveniente dalla valle omonima.\nClima.\nLa conformazione della valle, stretta e profonda, con ore limitate di insolazione, rende il clima estivo fresco e quello invernale pi\u00f9 rigido di localit\u00e0 a pari altezza.\nFrazioni.\nIl paese di Campodolcino consiste nel raggruppamento delle seguenti contrade, ordinate da sud verso nord, situate lungo il fondovalle della Valle Spluga:\nAl di fuori del fondovalle vi sono invece le seguenti localit\u00e0:\nStoria.\nDa Coira passava la \"via Spluga\", strada consolare che collegava Milano con Bregenz passando dal passo dello Spluga. Il nome della moderna Campodolcino compare nel 1186, probabilmente per rimarcare il pianoro in cui \u00e8 situato l'abitato odierno, in contrasto con l'andamento aspro della strada verso Spluga. In realt\u00e0 l'area era gi\u00e0 abitata in epoca preistorica (10.000 a.C.), come testimoniano i ritrovamenti di Pian dei Cavalli con tracce di un accampamento paleo-mesolitico.\nDopo la conquista della Rezia da parte dei Romani (15 a.C.), la zona acquis\u00ec importanza: venne costruita una strada da Clavenna (Chiavenna) a Curia Rhetorum (Coira) attraverso il passo dello Spluga. Nella Tavola Peutingeriana si nota il paese di Tarvessedo, comunemente identificato con Campodolcino; purtroppo non sono rimaste testimonianze dell'epoca, ed anche il ponte \"romano\" \u00e8 di epoca successiva.\nPoliticamente Campodolcino segu\u00ec le vicende della Valchiavenna e del suo capoluogo, passando prima all'Impero Carolingio e venendo poi disputato dai Vescovi di Como e di Coira: nonostante questi conflitti rimasero saldi i legami commerciali e culturali tra i territori a cavallo delle Alpi. Fu probabilmente nel 1205 che il comune di Valle (comprendente San Giacomo Filippo, Campodolcino e Madesimo) venne riconosciuto come autonomo rispetto a Chiavenna.\nIl patto della \"Via Mala\" del 1473 con la ristrutturazione dell'itinerario consent\u00ec allo Spluga di conquistare la supremazia dei valichi del Reno Posteriore (Spluga e il contiguo San Bernardino) su tutti quelli retici. Fu grazie a queste opere che i traffici si svilupparono considerevolmente, non venendo scalfiti dal passaggio dagli Sforza ai Grigioni.\nGrazie al dominio elvetico i privilegi accordati gi\u00e0 sotto il dominio di Milano vennero accresciuti, con conseguente prosperit\u00e0 locale: nel 1797 il Trattato di Campoformio obblig\u00f2 l'intera Valchiavenna ad unirsi alla Repubblica Cisalpina, staccandosi cos\u00ec dalla Confederazione.\nDopo le turbolente vicende napoleoniche e la Restaurazione, la Valle passo sott\u00f2 il dominio di Vienna: l'ing. Carlo Donegani, su incarico dell'amministrazione austriaca, progett\u00f2 la strada carrozzabile tuttora in esercizio, con la costruzione ultimata gi\u00e0 nel 1821 e rivista nel 1834; come lascito degli Asburgo va pure menzionata l'istituzione dell'organizzazione scolastica su modello austriaco, che port\u00f2 ad un'elevata (per l'epoca) alfabetizzazione della popolazione.\nIn conseguenza della Seconda Guerra d'Indipendenza, la zona venne annessa dal Regno di Sardegna: la costruzione della Galleria ferroviaria del San Gottardo nel 1882 fece crollare il traffico commerciale e con esso gli introiti della popolazione, che fu costretta ad emigrare in massa. Le maggiori direttrici di migrazione seguirono la Svizzera, l'Argentina, gli Stati Uniti e l'Australia.\nNel corso dell'Ottocento si sviluppano le prime attivit\u00e0 turistiche (legate soprattutto al turismo climatico), con lo storico Albergo Croce d'Oro e il Grand Hotel Posta, che forniva anche trattamenti idroterapici. Con gli spostamenti, i campodolcinesi esportarono i prodotti tipici del proprio territorio: emblematico il caso della grappa, di cui la zona era tradizionalmente produttrice; ad oggi si contano almeno 5 dinastie di \"grapat\" nel Nord Italia originarie di Campodolcino (Francoli, Scaramellini, Levi, Della Morte e Vener). Gli stessi Scaramellini acquisirono fama con la produzione dolciaria.\nDagli anni '20 a '60 del XX secolo vi fu un discreto ripopolamento della Valle grazie alla realizzazione di impianti idroelettrici. Da Campodolcino, tra l'altro, partiva la funivia utilizzata dai lavoratori addetti alla costruzione della diga della Valle di Lei, poi dismessa con la fine dei lavori.A partire dagli anni '50 e '60 vi fu l'esplosione del turismo di massa, con lo sviluppo degli sport invernali: la costruzione degli impianti nei territori comunali di Madesimo, Campodolcino e Piuro port\u00f2 alla costituzione dell'odierna Skiarea Valchiavenna.\nTra gli anni '80 e '90 sparirono la maggior parte degli storici alberghi (Posta, Croce d'Oro, Pizzo Stella), sostituiti per\u00f2 da nuove strutture pi\u00f9 adatte al turismo moderno. Nel 1992 venne inaugurato il trenino \"Sky Express\" per il collegamento con Motta, che and\u00f2 a sostituire la storica e antiquata funicolare Campodolcino-Motta.\nStemma.\nIl comune adotta quale stemma uno scudo \"fasciato di quattro pezzi\" (dall'alto nero, verde, rosso, giallo - colori mutuati dall'antica bandiera della valle Spluga) recante al centro un ulteriore scudetto raffigurante una raffigurazione realistica del ponte \"romano\" di Acero, sul torrente Rabbiosa, e del paesaggio circostante.\nAmministrazione.\nCampodolcino fa parte della Comunit\u00e0 montana della Valchiavenna.\nPromozione e accoglienza turistica.\nCampodolcino ha un'ottima ricettivit\u00e0, non solo con abbondante presenza sul territorio di alberghi, \"bed &amp; breakfast\" e case-vacanze, ma anche di un campeggio e del Rifugio Chiavenna. Nel periodo estivo la zona si presta a escursioni, mentre durante l'inverno \u00e8 preponderante la pratica degli sport invernali nel comprensorio SkiArea Valchiavenna: la funicolare Sky Express, in tunnel da Campodolcino a Motta, consente di accedere agli impianti sciistici.\nDa menzionare anche la pratica dello sci alpinismo, dello sci di fondo e delle escursioni con ciaspole.\nAd anni alterni, Campodolcino ospita i discendenti delle famiglie della zona emigrate negli Stati Uniti nel secolo scorso.\nMonumenti e luoghi d'interesse.\nArchitetture religiose.\nChiesa di San Giovanni Battista.\nLa chiesa parrocchiale \u00e8 dedicata a san Giovanni Battista. Costruita nel 1400 circa, in seguito fu ampliata e restaurata, da alcuni anni all'esterno della chiesa vi \u00e8 stata collocata una statua di san Luigi Guanella, al quale \u00e8 dedicata anche una cappella recentemente inaugurata, a lato della chiesa.\nSantuario di Nostra Signora d'Europa.\nIn frazione Motta si trova la statua di Nostra Signora d'Europa, scolpita dallo scultore Egidio Casagrande, \u00e8 una scultura alta 13 metri e mezzo, placcata in oro, fu eretta il 15 ottobre 1957 e inaugurata dall'allora cardinale Montini, futuro papa Paolo VI.\nSport.\nCorsa in montagna.\nCampodolcino e Madesimo hanno ospitato i Campionati del mondo di corsa in montagna nel 2009.\nNel territorio di Campodolcino e dei comuni limitrofi si svolge annualmente, dal 2015, la PizzoStella SkyRace.\nSci di fondo.\nNel comune di Campodolcino sono presenti due tracciati per lo sci di fondo, uno in paese ed uno in localit\u00e0 Motta."}
{"id": "20387", "revid": "123349547", "url": "https://it.wikipedia.org/wiki?curid=20387", "title": "Caspoggio", "text": "Caspoggio (\"Caspoeugg\" in dialetto valtellinese, : , \"Caspoeusg\" in dialetto locale) \u00e8 un comune alpino italiano di abitanti della provincia di Sondrio, in alta Lombardia, a circa in linea d'aria dal confine con la Svizzera. Il paese si trova a in Valmalenco, nello scenario montano delle Alpi centrali (Catena Bernina-Scalino, massiccio delle Alpi Retiche occidentali). Gli fanno da corona le vette del Monte Disgrazia (), del Pizzo Scalino () e quella del Pizzo Bernina ().\nStoria.\nOrigini Medioevali.\nPrime tracce storiche sull'esistenza di Caspoggio risalgono al XIV secolo in seguito all'erezione del pi\u00f9 grande Castrum della Valmalenco \nvoluto dai Capitanei, i potenti Signori di Sondrio, per contrastare le invasioni dal Nord. Caspoggio, probabilmente, nasce come borgo di tale castello, un ristretto nucleo urbano formato da pastori, artigiani, lavoratori di braccio e anche da soldati con loro famiglie, nucleo necessario alla sussistenza della fortezza.\nLa Valtellina costituiva un assai importante crocevia per le comunicazioni, il transito di truppe e gli approvvigionamenti tra domini del Nord, la Lombardia e il Sud; la Valmalenco, nondimeno, era uno dei principali corridoi che consentivano tali traffici e non \u00e8 casuale che alla confluenza con il piano della Valmalenco sia sorta Sondrio, nata come citt\u00e0 di mercato.\nData la sua posizione Caspoggio fu sempre un paese di frontiera; una parte molto antica di esso \u00e8 la caratteristica \u201c\"Truna\"\u201d, formata da abitazioni parallele su due schiere, divise da un passaggio centrale coperto lungo pi\u00f9 di 25 metri, una specie di complesso con stalle inglobate, chiuso verso l'esterno. Oggi la \"Truna\" costituisce il tipico centro storico di Caspoggio.\nLa Valmalenco era attraversata da un'antichissima impervia via chiamata la Via Cavallera. Pi\u00f9 che una strada questa via era una carovaniera di faticoso transito ma che offriva una notevole scorciatoia per i traffici tra Nord e Sud Europa; la Cavallera era, a sua volta, divisa in due tronconi gemelli, ciascuno transitante su una riva del fiume Mallero; il tratto di sinistra, che da Sondrio in Valtellina, conduceva in Svizzera attraverso il Passo del Muretto, e il tratto di destra che conduceva in Svizzera invece dal Passo del Maloja. Caspoggio sorse su quest'ultimo tratto. Oltre al traffico commerciale e locale da questa via calarono in Italia nel XVII secolo anche le temibili orde mercenarie dei \"Landsknecht\" ovvero dei Lanzichenecchi, citati anche come apportatori di peste nella celebre opera del Manzoni, \"I promessi sposi\".\nI caspoggini erano dediti principalmente al taglio dei boschi ed alla pastorizia, vista la possibilit\u00e0 di poche coltivazioni per la troppa altezza del sito. I cognomi del posto, Pegorari, Agnelli, Agnellini (oggi scomparsi) ne sottolineano il ricordo.\nUomini e donne a piedi scendevano al piano con le bricolle cariche, per vendere burro e formaggi ricavati dal latte delle loro bestie, lana e pelli; recavano anche erbe medicinali raccolte sui monti, come la \"Deneda\" e il \"Genep\u00ec\", tegami e suppellettili varie da loro fabbricati anche in pietra ollare (tali artigiani erano chiamati nel posto \"Magnani\") o prestarsi per lavori semplici come arrotini o offrirsi per manovalanze varie. Ci\u00f2 avveniva nella commerciale Piazza Garibaldi a Sondrio dove sorsero locande per accogliere clienti e venditori del mercato che qui si svolgeva; nel XIX secolo sorse anche una banca (Banca Popolare di Sondrio) e un grande albergo per i commercianti pi\u00f9 facoltosi.\nLa valle di Caspoggio si chiama Valmalenco. Il nome di Malenco sembra derivare da \"Valle del Mallero\" il fiume che l'attraversa, anticamente chiamato Malengo; secondo alcuni, invece, da \"Val-Malenga\" per essere delimitata da spaventevoli montagne, o forse il nome deriverebbe da una sorta di \"Male-evento\", proprio per il nefasto passaggio nei secoli di truppe mercenarie, tra cui i temibili Mercenari svizzeri, caratterizzati da bagni di sangue e assenza di piet\u00e0 per gli avversari. Persino oggi si racconta ancora della crudelt\u00e0 di questi Mercenari svizzeri qui denominati i \"Grigioni\".\nUn'ansa strettissima della assai ripida strada sotto il castello formava una specie di passo, poco praticabile, un punto strategico facilmente controllabile che, con pochi uomini, poteva chiudere ermeticamente qualunque transito sulla strada; in verticale sopra quel punto vi era una larga base di roccia su cui era possibile edificare un avamposto armato; inoltre quel punto offriva una visione eccezionale della valle cos\u00ec utile per gli avvistamenti nemici. Per il controllo su questo sito strategico l\u00ec venne costruito il Castello di Malenco, che insieme a Torre Santa Maria ed altri fortilizi agivano da difesa del Feudo di Sondrio dalle invasioni dal Nord e proteggevano e avvisavano le popolazioni valligiane del pericolo incombente per l'arrivo di eserciti razziatori.\nIl nome Caspoggio nella tradizione popolare sembra che derivi da \"Case sul poggio\", forse perch\u00e9 pi\u00f9 che un unico paese agli inizi Caspoggio era una zona abitata da case sparse sui monti e in seguito formanti contrade. Altra interpretazione \u00e8 che il nome derivi da \"Case appoggiate\", vista come case appoggiate l'una all'altra nel centro storico della Truna. Pi\u00f9 verosimilmente il nome Caspoggio sembra derivare dal latino \"Castrum Podii\" o \"Castel Poggio\", nome originale della fortezza nel sito e che dava anche il nome alla zona; in effetti le rovine del Castello di Malenco ne indicano la sua posizione su un grande \"poggio\" di roccia e da l\u00ec il nome, come detto, si sia esteso alla zona circostante dove sorsero le contrade. Non sappiamo se vi fossero abitanti nel Castello oltre ai soldati o gi\u00e0 nel sito attuale, come pi\u00f9 probabilmente sembra. Nonostante la distruzione della fortezza il nome di origine di Castelpoggio rimase alla zona e nel tempo si sia compendiato in \"Caspoggio\". Ma \u00e8 con la costruzione della Chiesa di San Rocco nel 1666 che l'agglomerato urbano comincia pian piano a prendere la forma di un paese unico con le case che crescono intorno alla parrocchiale fino ad inglobare via via nel tempo anche le contrade pi\u00f9 lontane.\nEt\u00e0 moderna.\nIl paese di Caspoggio, nel XVII secolo, fu dotato, come gi\u00e0 detto, della chiesa parrocchiale di San Rocco (1666) e della chiesa di S. Elisabetta; fu scelto S. Rocco come santo patrono poich\u00e9 \u00e8 il santo pi\u00f9 invocato, dal Medioevo in poi, come protettore dalle terribili epidemie della peste che pi\u00f9 volte flagell\u00f2 la Valmalenco.\nIn quel secolo Caspoggio si oppose all'insediamento della nuova religione \"riformata\" ovvero quella Protestante rimanendo fieramente cattolico; \u00e8 noto l'episodio delle donne di Caspoggio che presero a sassate il funerale protestante di un giovane ragazzo nella loro chiesa, impedendolo.\nNel 1816 Caspoggio divenne Comune, inserito nel I distretto di Sondrio. Esso era costituito da otto contrade (simboleggiate dalle otto stelle nello stemma), Centro dentro (\"c\u00e9ntru de dint\"), Centro fuori (\"c\u00e9ntru de f\u00f6\"), Bracelli (\"brac\u2019\"), Albertazzi (\"bert\u00e0asc\"), Burri (\"b\u00fcrr\"), Negrini (\"negr\u00ecn\"), Bricalli (\"brich\") e Pantanaccio-S. Elisabetta (\"penten\u00e0asc\").\nAncora oggi si identificano nel territorio i sentieri \"del contrabbando\" percorsi per molti anni dagli abitanti di Caspoggio portando a spalla da una parte all'altra del confine le merci che, secondo i vari momenti, erano convenienti da \"contrabbandare\". Il contrabbando contribuiva a frenare il fenomeno dell'emigrazione e permetteva alla popolazione locale di sopravvivere. Con la separazione della Valtellina dai Grigioni nel 1798, il territorio e l'intensa economia e le risorse umane si trovarono spaccate in due, divise da un nuovo confine sorvegliato dai guardie, con aggravio di pesanti tasse doganali, a far parte di uno Stato percepito come straniero. La nuova situazione nata alla fine del XVIII secolo cre\u00f2 il fenomeno endemico del contrabbando.\nEt\u00e0 contemporanea.\nLungo tutto l'Ottocento e fino agli anni '60 del Novecento, ingenti quantitativi di merci, sale e tabacco dapprima, poi riso, zucchero, cioccolato, caff\u00e8, sigarette, orologi e altro, attraversarono illegalmente le frontiere di Italia-Svizzera, in un senso o nell'altro. Fu l'\"epopea\" del contrabbando, degli inseguimenti rocamboleschi tra finanzieri e contrabbandieri, a piedi o su sci, che si raccontarono per anni nelle taverne di Caspoggio."}
{"id": "20388", "revid": "1910023", "url": "https://it.wikipedia.org/wiki?curid=20388", "title": "Castello dell'Acqua", "text": "Castello dell'Acqua (\"Cast\u00e8l\" in dialetto valtellinese) \u00e8 un comune italiano di 603 abitanti della provincia di Sondrio in Lombardia, situato a sud-est del capoluogo.\nGeografia fisica.\nTerritorio.\nIl comune di Castello dell'Acqua \u00e8 situato sulla sponda orobica valtellinese, circa a met\u00e0 vallata. Il territorio, prevalentemente boschivo, \u00e8 compreso tra i torrenti Malgina e Armisa che scendono dalle omonime valli, e che lo delimitano rispettivamente ad est ed ovest. La popolazione \u00e8 distribuita in diverse contrade.\nStoria.\nIl nome del comune deriva dai Dell'Acqua, famiglia sostenitrice dei Ghibellini, che nel XII secolo era dominante nel territorio di Castello.\nCuriosit\u00e0.\nIl pesce presente nello stemma del comune, \u00e8 dovuto ad un'incomprensione tra Baldinello della famiglia dell'Acqua che lo commission\u00f2 al pittore Todeschino da Barletta. L'effigie, necessaria ai tempi per poter partecipare alle lotte per il potere sul territorio, era stato richiesto in modo da rappresentare un cavaliere bardato, la torre del castello, l'acqua e il \"pesc\". Quest'ultimo termine che nel dialetto locale indicava e indica tuttora l'abete, per Todeschino, pugliese, non significava altro che il pesce. (Da \"El Nos Paes\" Periodico comunale - dicembre 2005)\nQuesta curiosit\u00e0 non \u00e8 mai stata riconosciuta e documentata da nessuna fonte archivistica storica che ne possa avvalorare l'ipotesi. Probabilmente \u00e8 sempre stata una goliardica storiella. Dei Dell'Acqua, purtroppo, non si hanno riscontri storici e archivistici che aiutino a ricostruirne la loro antica ed effimera affermazione. \u00c8 certa solo la loro presenza nel castello di Castello dell'Acqua \"ab antiquo\".(V. Toppi)\nA Castello dell'Acqua si trova un importante monumento di archeologia industriale. Si tratta della Fucina Cavallari, dove venivano forgiati attrezzi destinati all'uso quotidiano con il ferro proveniente dalla vicina Val Belviso. La fucina rimase in funzione fino al 1980, quando venne abbandonata. Successivamente venne recuperata dalla Comunit\u00e0 Montana della Valtellina di Sondrio e resa visitabile. A questa fucina si sono aggiunti successivamente altri due recuperi importantissimi. Il Mulino ad acqua a pale orizzontali e il complesso della Pila per la sbucciatura delle castagne e dei cereali.\nCultura.\nL'amministrazione comunale, cura la redazione del periodico d'informazione \"El nos paes\".\nApprofondimenti culturali sono reperibili anche nei seguenti testi:\nV.Toppi: \"La fucina di Castello dell'Acqua\". Edito dalla Pro Loco di Castello nel 1999.\nV.Toppi: \"Note d'archivio\" in - AA. VV.\"Magister et magistri. Studi storico artistici in memoria di Battista Leoni\". Edito dalla Societ\u00e0 Storica Valtellinese nel 2002.\nV.Toppi-A.Corbellini-L. Piatta: \"Castello dell'Acqua. Storia, tradizione e cultura di un comune valtellinese\". Edito per conto del Comune da World Images nel 2010.V.Toppi:\"Quella estate ... ricordo\" Memoria dell'alluvione 1987 di C. Rainoldi. Edito nel 2012. AA.VV:\"Alpi Orobie Valtellinesi\" a cura di G. Combi - La Val Malgina:a cura di V. Toppi. Edito dalla Fondazione Luigi Bombardieri nel 2011."}
{"id": "20389", "revid": "125483037", "url": "https://it.wikipedia.org/wiki?curid=20389", "title": "Castione Andevenno", "text": "Castione Andevenno (\"Casti\u00f9n\" in dialetto valtellinese) \u00e8 un comune italiano di abitanti della provincia di Sondrio in Lombardia, situato a ovest del capoluogo.\nPiccolo paese alle porte di Sondrio situato in una conca immersa nei vigneti.\nSi estende dal fondovalle, dove lambisce le rive dell'Adda, fino allo spartiacque con la Val Torreggio, in comune di Torre di Santa Maria. La quota massima del territorio corrisponde alla cima del Monte Rolla, 2272 m.s.l.m.\nLa popolazione era storicamente occupata in agricoltura e allevamento del bovino da latte. L'allevamento del bestiame (bruno alpina) costringeva la popolazione a una stagionale transumanza per garantire il pascolo. L'inverno trascorreva in paese, la primavera e l'autunno alla media quota di maggengo e l'estate in montagna.\nFino agli anni sessanta la popolazione occupava la zona compresa tra la quota del vigneto e il bosco ceduo. La fascia popolata \u00e8 compresa tra il fondovalle e la quota del vigneto.\nStoria.\nSimboli.\nLo stemma comunale, concesso con Decreto del presidente della Repubblica del 13 giugno 2013, si blasona:\nStoria.\nIl paese si svilupp\u00f2 inizialmente sulla riva destra del torrente Bocco, a partire dalla contrada di Andevenno, gi\u00e0 citata nel \"Codice diplomatico longobardo\" (992 d.C.)e in alcuni atti notarili dell'undicesimo secolo.\nTra il 1118 e il 1127, anni della guerra fra Como e Milano, molta gente del Comasco si rifugi\u00f2 in Valtellina; ad Andevenno di stanziarono la Famiglia Paravicini e la Famiglia de Capitanei, gi\u00e0 proprietaria di Sondrio, Ardenno e della Valmalenco.\nI de Capitanei fecero erigere e fortificare su un'altura vicino ad Andevenno il \"Castiglione\", cos\u00ec chiamato perch\u00e8 di dimensioni inferiori rispetto al Castel Masegra, simbolo del potere di tale famiglia a Sondrio. \u00c8 per\u00f2 certo che da quella fortificazione deriv\u00f2 il nome di Castione, che pi\u00f9 tardi ne diverr\u00e0 poi il centro principale. Conosciuto anche con il nome di \"Castel Leone\", oggi ne sopravvivono i resti presso la ex chiesa di S.Rocco."}
{"id": "20390", "revid": "57872", "url": "https://it.wikipedia.org/wiki?curid=20390", "title": "Cedrasco", "text": "Cedrasco (\"Scedrasch\" in dialetto valtellinese) \u00e8 un comune italiano di 433 abitanti della provincia di Sondrio in Lombardia, situato a sud-ovest del capoluogo."}
{"id": "20391", "revid": "1888309", "url": "https://it.wikipedia.org/wiki?curid=20391", "title": "Cercino", "text": "Cercino (\"Scersc\u00ecn\" o \"Sciarsc\u00ecn\" in dialetto valtellinese) \u00e8 un comune italiano di 794 abitanti della provincia di Sondrio in Lombardia. Si trova sul versante retico e fa parte della Costiera dei Cech.\nGeografia fisica.\nTerritorio.\nIl territorio di Cercino \u00e8 contraddistinto da precisi confini. Il confine settentrionale segue sostanzialmente il crinale della montagna che separa la Costiera dei Cech dalla Valle dei Ratti, toccando cime di rilievo come il monte Brusada (2143 m), passando anche per il Passo della Piana (2052 m), che unisce il territorio comunale con la Valle di Codogno.\nIl confine orientale scende invece lungo il crinale verso sud, passando attraverso il Piazzo della Nave, i Prati di Bioggio (che sono compresi nel territorio di Traona), piegandosi poi a sud ovest e comprendendo anche parte della pianura dell'Adda, risalendo sino al monte Brusada.\nIl comune di Cercino comprende anche le frazioni di Belenasco, Piussogno, Era, Barossedo e Fiesso (poste pi\u00f9 in basso rispetto al comune), mentre a ovest si trova la frazione di Siro.\nL'altitudine media \u00e8 di 487 metri s.l.m. ma il punto minimo \u00e8 di 208 metri s.l.m. e il massimo sul Corno Stella a 2185 metri s.l.m.\nGeologia e idrografia.\nSempre compresi nel territorio cercinese sono anche i rifugi Cuper di Sotto (1150 m) e Cuper di Sopra (1311 m) e i prati della Br\u00fcsada che costituivano anticamente gli alpeggi principali della localit\u00e0, compresi tra i 1500 e i 1584 metri.\nIl territorio \u00e8 particolarmente ricco di torrenti e acqua sorgiva, soprattutto nella parte superiore in localit\u00e0 Cagnello. Le risorgive naturali forniscono acqua potabile per circa 205 litri per ogni abitante al giorno, perlopi\u00f9 collocate in localit\u00e0 Cespedello.\nI principali torrenti sono il Torrente Valle dei Molini e il Siro, nome preso dall'omonima frazione, che sfociano entrambi nel Fiume Adda.\nNell'anno 2014, \u00e8 entrato in funzione il nuovo acquedotto sul Torrente Valle dei Molini.\nSismologia.\nDal punto di vista sismico Cercino presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Cercino \u00e8 quello caratteristico delle pianure settentrionali italiane e delle zone di bassa montagna, caratterizzato da inverni freddi e abbastanza rigidi ed estati che talvolta possono risentire di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nLe prime notizie sul territorio di Cercino risalgono all'anno 822 quando da un documento si apprende che i terreni locali erano propriet\u00e0 dei monaci della Basilica di Sant'Ambrogio di Milano.\nNelle epoche successive, il piccolo borgo ricadde sotto la giurisdizione del Vescovo di Pavia prima, e del Vescovo di Como, poi.\nIl borgo, che all'epoca veniva definito con il nome di \"Zerzuno\" (che conserver\u00e0 perlomeno sino al XIV secolo) ricadeva all'epoca sotto i terreni di giurisdizione di Como a cui doveva anche pagare la tassa sul diritto di fodro.\nNel XIV secolo Cercino riusc\u00ec a emanciparsi dalla giurisdizione ecclesiastica della diocesi divenendo un libero comune, ma per breve tempo in quanto a quello comasco, si sostitu\u00ec ben presto quello dei Visconti del Ducato di Milano, ai quali fece solenne promessa di fedelt\u00e0, nel 1388 anche un deputato del comune di \"Cerzuno\".\nSotto l'aspetto della giurisdizione ecclesiastica, Cercino dipendeva a quell'epoca dalla Pieve di Sorico, dalla quale per\u00f2 si distacc\u00f2 il 13 maggio 1415, costituendosi come parrocchia autonoma.\nCelebre per il piccolo borgo, fu la visita pastorale che il vescovo di Como, Feliciano Ninguarda (originario di Morbegno), fece nel 1589, la quale costituisce a tutt'oggi una delle testimonianze storiche d'archivio pi\u00f9 complete sull'abitato di Cercino. Nel paese vennero infatti all'epoca rilevati 100 \"fuochi\" (nuclei familiari), suddivisi anche tra le frazioni di Cresta e Piussogno.\nSempre sul finire del XVI secolo, \u00e8 il diplomatico della Lega Grigia svizzera Giovanni G\u00fcler von Weineck a darci una descrizione del paese nel corso di una sua visita nella regione, descritta nella sua opera principale che prende il titolo di \"Raetia\":\nAlla vigilia della Guerra dei Trent'anni (e precisamente nel 1624), a Cercino si contavano 485 abitanti, alcuni dei quali vennero decimati dai funesti eventi degli anni successivi. L'anno seguente, infatti, nella piana di Cercino, si scontrarono le truppe imperiali guidate dal feldmaresciallo Pappenheim e le truppe francesi del generale Coeuvres che pi\u00f9 che scontro mortale per i locali, portarono anche in queste vallate il funesto messaggio della peste, causata anche dall'alloggio forzato delle truppe nel paese (tra il 1629 e il 1630) dei soldati lanzichenecchi calati in Italia dalla Valle Spluga. La popolazione venne fortemente decimata dall'epidemia, riducendosi a quasi la met\u00e0.\nUna ripresa lenta e costante si ebbe a partire dal XVIII secolo e gi\u00e0 sul finire del secolo (1797), il comune contava 636 abitanti; ripartizioni pi\u00f9 accurate ci pervengono da un successivo censimento di epoca napoleonica, del 1807, quando viene segnalato che nella sola Cercino risiedono 290 abitanti, mentre nelle frazioni di Siro e Piassogno se ne trovano rispettivamente 230 e 60.\nUn ultimo censimento prima dell'unit\u00e0 d'Italia si ebbe nel 1853, quando Cercino risultava avere 637 abitanti e si trovava inserito nel terzo distretto di Morbegno.\nSimboli.\nLo stemma di Cercino \u00e8 in parte uno dei tipici gonfaloni \"parlanti\" diffusi in Italia dal momento che nella parte destra, il campo d'argento \u00e8 contraddistinto da tre cercini di rosso disposti in fascia, da cui appunto il nome del borgo. San Michele, che campeggia nella parte sinistra del partito, \u00e8 invece il patrono cittadino cui \u00e8 dedicata la chiesa parrocchiale.\nMonumenti e luoghi d'interesse.\nArchitetture religiose.\nChiesa parrocchiale di San Michele Arcangelo.\nLa Chiesa parrocchiale di San Michele \u00e8 la chiesa principale del comune di Cercino.\nAddossata su uno sperone di roccia posto a 487 metri sul livello del mare, l'edificio fu una delle prime costruzioni a venire innalzata quando il borgo divenne ufficialmente un libero comune, nel XIV secolo, con l'intento di assecondare il desiderio dei locali che intendevano erigere un tempio ove celebrare la messa.\nL'atto ufficiale della fondazione del tempio sacro venne siglato il 13 maggio 1415, quando il comune venne separato sotto l'aspetto spirituale dalla chiesa di Olonio e al nuovo parroco fu concessa anche la riscossione delle decime. La chiesa sub\u00ec pesanti rimaneggiamenti e ristrutturazioni nel XVII secolo, acquisendo le forme attuali e venendo consacrata ufficialmente il 29 aprile 1690.\nL'interno, a una sola navata completata da quattro altari laterali, \u00e8 decorato sul soffitto con due grandi affreschi raffiguranti \"L'Annunciazione\" e i Santi Rocco e Sebastiano, mentre le pareti sono decorate con affreschi di otto medaglioni rappresentanti dei santi e due tele gi\u00e0 attribuite al noto pittore valtellinese Cesare Ligari realizzate nel XVIII secolo, oltre a una tela di Giovanni Parravicini che \u00e8 conservata nel piccolo oratorio dell'Immacolata, adiacente alla chiesa parrocchiale, sede delle confraternite locali del Santissimo Rosario e del Santissimo Sacramento. Spicca infine, per qualit\u00e0 pittorica, un ovale di ignoto artista del XVIII secolo raffigurante il santo boemo Giovanni Nepomuceno protettore dalle inondazioni dei fiumi e del segreto confessionale.\nDi notevole bellezza \u00e8 anche l'immagine della Madonna raffigurata sull'altare maggiore, realizzata con intarsi di legno a simuilare una prospettiva architettonica.\nPresso il sagrato della chiesa, a ovest, si trova infine un ossario quattrocentesco con una facciata dipinta con raffigurazioni di una danza macabra, soggetto tipico delle pitture rinascimentali religiose montane (forse pittori della famiglia Baschenis di Averara, artisti itineranti, specializzati proprio in danze macabre). Lungo l'arco frontale, due scheletri sorreggono un motto che oggi in parte risulta cancellato dall'incuria del tempo, da cui \u00e8 possibile per\u00f2 leggere la frase \"...quasi flos egreditur...\" che paragona simbolicamente la vita umana a quella di un fiore.\nChiesa della Madonna della Piet\u00e0.\nSituata lungo la strada che conduce a Cino, la Chiesa della Madonna della Piet\u00e0 \u00e8 un piccolo edificio risalente al XVIII secolo, simbolo della ripresa economica e religiosa del paese dopo il burrascoso periodo seicentesco.\nL'edificio, a pianta ottagonale sormontata da una graziosa cupola, venne costruito tra il 1736 e il 1774 e restaurato in due occasioni, nel 1933 e nel 1976. All'interno, un'attrattiva da segnalare \u00e8 l'altare in marmi pregiati realizzato da Giacomo Longhi di Viggi\u00f9 nel 1768.\nAntistante il grandioso portale d'ingresso con stipiti riccamente lavorati in granito, si trova un piccolo protiro con colonne e lesene, che costituisce ancora oggi uno degli angoli pi\u00f9 caratteristici del borgo. Ai lati dell'ingresso si trovano ancora oggi due piccoli sedili in pietra, sovrastati da piccole finestrelle che danno all'interno della chiesa, come voleva la tradizione del post-Concilio di Trento, per permettere di seguire la funzione anche ai peccatori non comunicati.\nChiesa della Madonna della Neve (Siro).\nSituata nella frazione di Siro ed eretta nel 1777 per meglio sopperire alle esigenze spirituali della popolazione dislocata nella localit\u00e0 periferica del comune di Cercino, la chiesa \u00e8 profondamente legata al miracolo della Madonna della Neve, che la tradizione popolare fa ricadere il giorno 5 agosto.\nPur come chiesa sussidiaria, essa presenta caratteri di peculiarit\u00e0 ed eleganza unici per la zona: la facciata, decorata da due coppie di lesene e da un timpano, presenta un finestrone centrale contornato da decorazioni a stucco oltre a un portale con modanature in pietra che riporta l'iscrizione sulla fondazione della chiesa. A fianco della porta d'ingresso si trovano due finestrelle preconciliari, anch'esse decorate in pietra.\nAl miracolo di tradizione romana, la piccola chiesa di Siro affianca una propria curiosa caratteristica: presso l'edificio religioso si trovano ancora oggi due castagni centenari, di cui le foglie di una delle piante non hanno il classico colorito verde, ma sono perlopi\u00f9 bianche, quasi a ricordare il legame con la Madonna della Neve a cui la cappelletta \u00e8 dedicata.\nChiesa di Santa Margherita (Piussogno).\nSituata nella frazione di Piussogno, la chiesa di Santa Margherita (pi\u00f9 precisamente dei Santi Margherita e Carlo) venne edificata in quel luogo per sopperire alle esigenze spirituali dei fedeli di quell'area. La chiesa, di fattura rinascimentale rifatta nel Seicento, presenta al proprio interno una preziosa croce in lamina d'oro del XV secolo, oltre a sontuose decorazioni barocche in marmo che accompagnano la presenza della pala d'altare, costituita da una \"Santa Margherita\" del XVI secolo di autore ignoto.\nArchitetture civili.\nLa \"Barachia di Partigian\".\nLa principale costruzione architettonica civile sul territorio di Cercino \u00e8 indubbiamente la \"barachia\" o rifugio costruito dai partigiani nel luglio del 1944 sulla cima dei pascoli in localit\u00e0 Brusada, sopra il territorio comunale, a 1981 metri di altitudine. L'area di costruzione, circa 20 metri quadrati in tutto, venne realizzata in massi locali e pensata come luogo di rifugio durante il periodo della Seconda guerra mondiale per gli attivisti del movimento partigiano locale.\nLa struttura, cessato il proprio scopo bellico al fine della guerra, venne utilizzata come rimessa degli attrezzi agricoli dai coltivatori locali, ma venne gravemente danneggiata negli anni '50 da un rovinoso incendio che interess\u00f2 tutto il versante occidentale della Costa dei Cech. Attualmente la struttura si trova pertanto in rovina e si possono notare unicamente le parti basse delle mura perimetrali.\nSociet\u00e0.\nEvoluzione demografica.\nNella sua storia, il comune di Cercino ha avuto un'evoluzione demografica altalenante, motivata dai diversi periodi di crescita locale e sviluppo delle attivit\u00e0: rimasta perlopi\u00f9 inalterata per secoli la popolazione, con l'industrializzazione della parte bassa della vallata e la richiesta di nuova manodopera, il numero degli abitanti del comune crebbe sino a duplicare i residenti nel giro di appena cinquant'anni. Con il conseguente sviluppo industriale delle aree a valle, per\u00f2, incominciarono a essere realizzate anche nuove aree residenziali pi\u00f9 a valle (come ad esempio a Morbegno) che, data la loro vicinanza coi centri di produzione, tendevano ad attirare maggiormente i residenti e per questo Cercino conobbe un calo notevole di popolazione tra gli anni '70 e '80 che lo riport\u00f2 quasi ai valori d'inizio secolo. Durante l'ultimo censimento del 2011 Cercino aveva 780 abitanti. Prima dell'istituzione del Regno d'Italia la popolazione oscill\u00f2 intorno alle cinquecento unit\u00e0,\nEtnie e minoranze straniere.\nNel 2016 risiedevano a Cercino 52 cittadini stranieri, ovvero il 6,00% della popolazione totale. La comunit\u00e0 maggiormente rappresentata era quella marocchina con 24 residenti.\nLingue e dialetti.\nNel Comune \u00e8 molto diffuso il dialetto valtellinese. Come tutti i dialetti lombardi occidentali, anche il valtellinese \u00e8 sostanzialmente una lingua romanza derivata dal latino. In esso vi si trovano anche tracce di dialetto comasco e dialetto chiavennasco.\nReligione.\nNel Comune \u00e8 presente una parrocchia cattolica appartenente alla Diocesi di Como.\nCultura.\nIstruzione.\nIn paese sono presenti una scuola materna e due scuole primarie, di cui una sita nel comune di Cercino e l'altra nella frazione di Piussogno, costruita pi\u00f9 a valle per venire incontro alle esigenze degli abitanti locali. La scuola materna, situata a Cercino, \u00e8 stata chiusa nel 1991 ed \u00e8 stata aperta in localit\u00e0 Piussogno. Attualmente, per\u00f2, tutte le scuole del comune di Cercino sono chiuse.\nEconomia.\nL'economia locale \u00e8 basata essenzialmente sul turismo e sulla produzione di legna da taglio.\nSul territorio di Cercino sono presenti 10 attivit\u00e0 industriali con 29 addetti, pari al 28,43% della forza lavoro occupata.\nA queste si affiancano 8 attivit\u00e0 di servizio con 11 addetti pari al 7,84% della forza lavoro occupata, e 21 attivit\u00e0 di servizio con 39 addetti pari al 10,78% della forza lavoro occupata e 2 attivit\u00e0 amministrative con 6 addetti pari al 20,59% della forza lavoro occupata.\nInfrastrutture e trasporti.\nStrade.\nCercino \u00e8 collegata ai centri di Cino e Mantello con la strada provinciale SP5, oltre a essere in collegamento con la vallata sottostante attraverso la frazione di Piussogno. Presso il fondo valle, il comune \u00e8 servito dalla SS402.\nFerrovie e trasporto pubblico.\nCercino \u00e8 servita dalla stazione di Delebio, che si trova nel territorio comunale di Delebio. Un tempo il paese era inoltre servito dalla stazione di Rogolo, presso il vicino comune di Mantello (oggi chiusa). La stazione, posta sulla ferrovia Tirano-Lecco, si collega con Sondrio e con Milano.\nCercino \u00e8 servito da un sistema di bus per trasporto pubblico tra il comune e Piussogno, a valle, sino a Morbegno.\nAmministrazione.\nDi seguito viene riportata la serie cronologica dei sindaci del Comune di Cercino dall'Unit\u00e0 d'Italia a oggi."}
{"id": "20392", "revid": "2519", "url": "https://it.wikipedia.org/wiki?curid=20392", "title": "Tito (storia moderna)", "text": ""}
{"id": "20394", "revid": "2017542", "url": "https://it.wikipedia.org/wiki?curid=20394", "title": "Chiesa in Valmalenco", "text": "Chiesa in Valmalenco (\"Gesa\" in dialetto valtellinese) \u00e8 un comune italiano di abitanti della provincia di Sondrio in Lombardia, situato in Valmalenco, presso la confluenza del Lanterna nel Mallero, a nord del capoluogo.\nCentro turistico noto per la pratica degli sport invernali, in particolare dello sci alpino e dello snowboard presso la \"ski area del Pal\u00f9\", nonch\u00e9 per la pratica dell'alpinismo e dell'escursionismo in montagna, nel suo territorio si trova infatti l'Alta via della Valmalenco, una traversata di otto giorni che interessa il gruppo del Monte Disgrazia, il Massiccio del Bernina ed il Gruppo dello Scalino."}
{"id": "20395", "revid": "18323", "url": "https://it.wikipedia.org/wiki?curid=20395", "title": "Chiuro", "text": "Chiuro, (\"Ci\u01dc\u00fcr\" in dialetto valtellinese), \u00e8 un comune italiano di abitanti della provincia di Sondrio in Lombardia. \u00c8 situato nella media Valtellina sulla sponda destra del fiume Adda, che dista circa 10 chilometri ad est dal capoluogo.\nReperti preistorici.\nNel 1959 Maria Reggiani Rajna rinvenne, incastrate nel muretto di una vigna presso la contrada Castionetto, due stele preistoriche attualmente custodite presso il Museo Valtellinese di Storia e Arte di Sondrio.\nLa prima stele ha forma di parallelepipedo (60 cm per 30\u00a0cm) ed \u00e8 decorata su entrambe le facce.\nSu una faccia \u00e8 raffigurato un elemento a tre linee parallele, probabilmente una collana. Secondo gli esperti risalirebbe all'eneolitico (2200 - 1800 a.C.). L'altra faccia rappresenta una figura antropomorfa che afferra nella mano destra un'ascia dal lungo manico, una sorta di \"alabarda\". Secondo il Priuli, si sovrapporrebbero ben 5 fasi di incisioni in cui l'ultima fase sarebbe di epoca medioevale.\nLa seconda stele mostra una rappresentazione di una ruota a doppio cerchio con otto raggi interni. Secondo Emmanuel Anati, archeologo e direttore del Centro Camuno di Studi Preistorici di Capo di Ponte, questa figura sarebbe \"comune nell'arte rupestre camuna a partire dal secondo periodo, ossia dall'eneolitico, ma sconosciuto altrove\".\nPotrebbe trattarsi di un simbolo solare o semplicemente di una raffigurazione di una ruota.\nLuoghi di interesse.\nLa chiesa dei Santi Giacomo e Andrea.\nLa chiesa parrocchiale dei Santi Giacomo e Andrea risale all'epoca medioevale. Fu consacrata il 24 giugno 1487 da Antonio vescovo di Salona. Venne ricostruita in stile barocco nella seconda met\u00e0 del 1600.\nL'interno, con ricche decorazioni in stucco del ticinese Agostino Silva (1620-1706), presenta numerose opere d'interesse:\nnella seconda cappella a sinistra \"Crocifissione\" di Gian Giacomo Borni (1635-1700), detto \"Giacomo Bate\", una predella \"I quattro Evangelisti\" di scuola valorsiana del 1567, nel presbiterio tele e affreschi del pittore di Caspano, nel comune di Civo, Giacomo Parravicini (1660-1729) dai toni cupi, sopra l'altare maggiore il ciborio ligneo dorato dell'intagliatore della Val di Sole Michele Cogoli realizzato nel 1692, gli \"stalli corali\" lignei sono del comasco Pietro Brasca del 1527.\nLa volta presenta affreschi del bergamasco Giuseppe Brina.\nNella casa parrocchiale, posta a lato della chiesa, si trova un \"San Vincenzo Ferreri\" del pittore ticinese Giuseppe Antonio Petrini di Carona (1677-1759).\nNel 1896-97, a causa dell'incremento demografico, si decise di ampliare la chiesa prolungandola di una campata. La facciata si trov\u00f2 pertanto addossata al \"Portico dei Disciplini\", riccamente affrescato dal pittore grosino Cipriano Valorsa (1514-1604) attiguo alla \"Cappella di Santa Marta\" con affreschi della scuola di Giovannino da Sondalo.\nChiesa della Madonna della Neve e San Carlo.\nEdificata nel 1600 su una preesistente chiesetta, venne consacrata il 18 settembre 1628 dal vescovo di Como Lazaro Carafino e dedicata alla Beata Vergine della Neve e a San Carlo Borromeo. L'8 gennaio 1748 venne benedetto l'altare dedicato a San Francesco di Paola e il 22 giugno 1751 l'altare dedicato a San Vincenzo Ferreri. Nell'anno 1773, Carlo Domenico Giudice realizz\u00f2 il portale in marmo dell'ingresso principale.\nLa facciata presenta tre statue, Sant'Andrea, San Carlo Borromeo e Maria, madre di Ges\u00f9, realizzate dal ticinese Andrea Casella. All'interno la navata \u00e8 coperta da una volta a botte completamente affrescata con tre medaglioni dipinti da Cesare Ligari (1716-1770) e incastonati entro quadrature di Giuseppe Coduri detto il Vignoli. Inoltre: una grande tela raffigurante il \"Miracolo della Madonna della Neve\" realizzata nel 1716 da Giuseppe Brina, affreschi realizzati nel 1751 dal milanese Alessandro Parravicini, episodi della vita di San Giuseppe, opera di Torildo Conconi, una tela con \"San Nicola vescovo\" del bormino Carlo Marni.\nLa torre di Castionetto.\nLa Torre di Roncisvalle detta anche Torre di Castionetto \u00e8 una torre di osservazione che sorge in contrada Castionetto ad un'altitudine di 689 m s.l.m. e viene tradizionalmente indicata come appartenuta a Stefano Quadrio, condottiero del XV secolo. Si affaccia sulla Valtellina a costituire, ancora oggi, un punto di osservazione preferenziale.\nEconomia.\nArtigianato.\nL'artigianato locale \u00e8 incentrato sulla produzione del tappeto tipico denominato il \u00abpezzotto\u00bb valtellinese, caratterizzato da una grande vivacit\u00e0 e variet\u00e0 di colori, oltre a pregevoli disegni geometrici."}
{"id": "20396", "revid": "125839775", "url": "https://it.wikipedia.org/wiki?curid=20396", "title": "Cino (Italia)", "text": "Cino (\"Scin\" in dialetto valtellinese) \u00e8 un comune italiano di 341 abitanti della provincia di Sondrio in Lombardia. Si trova sul versante retico e fa parte della Costiera dei Cech.\n\u00c8 situato ad ovest del capoluogo.\nStoria.\nLa comunit\u00e0 di Cino, malgrado le proprie ridotte dimensioni che da sempre l'hanno definita nella storia come un borgo pi\u00f9 che come una vera e propria realt\u00e0 comunale, divenne comune a partire dal XIV come altri paesi montani dell'area (Cercino, Mantello).\nIl paese non conosce grandi evoluzioni nel corso della storia sino al XX secolo, quando la mancanza di sbocchi professionali spinge molti dei suoi abitanti a recarsi a Roma, citt\u00e0 con la quale il piccolo paesello ha sempre mantenuto ottimi rapporti di collaborazione proprio in virt\u00f9 di questo scambio culturale generazionale.\nEdifici notevoli.\nChiesa parrocchiale di San Giorgio.\nLe prime notizie relative alla Chiesa Parrocchiale di San Giorgio di Cino, sono relative al 1447 quando viene abbozzata per la prima volta la descrizione dell'edificio che probabilmente doveva essere di epoca precedente.\nL'attuale costruzione visibile in centro all'abitato, risale invece ai secoli XVII e XVIII ed \u00e8 il frutto delle ristrutturazioni compiute in epoca barocca dall'amministrazione cittadina.\nL'area dell'edificio religioso si trova ancora oggi in posizione dominante sul paese e dall'alto del picco roccioso su cui \u00e8 costruita la chiesetta, \u00e8 possibile ancora oggi ammirare uno dei panorami pi\u00f9 belli della bassa Valtellina.\nStemma.\nLo stemma di Cino, rappresenta uno scudo tripartito in modo irregolare.\nLa parte destra \u00e8 contraddistinta da un campo completo d'oro caricato di una torre merlata alla guelfa, mentre la parte sinistra \u00e8 divisa in due sezioni: nel primo mezzo si nota un campo rosso caricato di due spighe d'argento, mentre nel secondo mezzo si trova un campo blu caricato di una pannocchia di mais d'oro (o al naturale).\nTerritorio e ambiente.\nIl comune di Cino si estende fino al monte Brusada posto a oltre 2.000 metri di altezza.\nL'altitudine media \u00e8 di 502 metri slm. Il comune \u00e8 attraversato da 6 torrenti: il Torrente Valle Chioso, il Torrente Valle Maronara, il Torrente Valle dei Mulini, il Torrente Valle Vinzeno, il Torrente Valle Scemola e il Torrente Vallate che nasce nel comune di Cino nella localit\u00e0 Prima Baita.\nInfrastrutture e trasporti.\nCino \u00e8 servita da un servizio di autobus offerto da STPS Autolinee gestito dalla Provincia di Sondrio. Le corse effettuate sono per Morbegno passando per Cercino.\nEconomia.\nIl paese \u00e8 essenzialmente agricolo dalle sue origini e questo caratterizza ancora oggi un punto di forte ostacolo allo sviluppo, dal momento che l'attivit\u00e0 tende ad essere sempre meno svolta e di conseguenza le offerte di lavoro spingono molti residenti a trasferire la propria cittadinanza in altri comuni.\nAmministrazione.\nGemellaggi.\nCino non ha gemellaggi al momento.\nEtnie.\nNel 2016 risiedono a Cino 13 cittadini stranieri, ovvero il 3,54% della popolazione totale.."}
{"id": "20397", "revid": "453768", "url": "https://it.wikipedia.org/wiki?curid=20397", "title": "Civo", "text": "Civo (\"Cif\" in dialetto valtellinese) \u00e8 un comune italiano sparso di abitanti della provincia di Sondrio in Lombardia. Esso non presenta un nucleo abitato di maggiore rilevanza, ma \u00e8 l'insieme di numerose piccole frazioni piuttosto distanti fra loro. La sede comunale \u00e8 situata nella frazione di Serone.\nGeografia fisica.\nIl comune di Civo si sviluppa nell'area della destra orografica valtellinese denominata \"Costiera dei Cech\", che si estende dall'entrata della Val Masino fino al termine della Valtellina, situato nel comune di Dubino.\nMonumenti e luoghi d'interesse.\nDegne di nota sono le numerose chiese che il comune di Civo ospita. Infatti, ogni frazione, a suo tempo, ha voluto dotarsi della chiesa pi\u00f9 bella e ampia del circondario, facendo s\u00ec che tuttora vi siano chiese notevolmente sproporzionate rispetto agli abitanti. Tra questi edifici sacri i pi\u00f9 importanti sono:\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di Civo erano 26.\nPopolazione residente alla data del Censimento ISTAT 2011.\nTotale: 1.115\nGeografia antropica.\nIl comune \u00e8 articolato in diverse localit\u00e0, frazioni e maggenghi, elencati di seguito:\nFrazioni: Acquamarcia, Bedoglio, Cadelpicco, Cadelsasso, Caspano, Cevo, Chempo, Civo Centro, Marsellenico, Naguarido, Poira, Ponte del Baffo, Ponte di Ganda, Rebustella San Biagio, Regolido, Roncaglia di Sopra, Roncaglia di Sotto, San Bello, Santa Croce, Selvapiana, Serone e Vallate.\nLocalit\u00e0: Balestro, C\u00e0 Camero, C\u00e0 Donai, C\u00e0 Faitella, C\u00e0 Riatt, Camiraccio, Case di Roncaglia, Civasca, Pedrascin Predaguta e Riegno.\nMaggenghi: Careggio, Criagno, Fontanili, Giuoco, Gonchi, Ledino, Peccio, Pra Mezzo, Prasoccio e Rigorso.\nInfrastrutture e trasporti.\nI trasporti interurbani di Civo vengono svolti con autoservizi di linea gestiti da STPS Sondrio."}
{"id": "20398", "revid": "1632387", "url": "https://it.wikipedia.org/wiki?curid=20398", "title": "Colorina", "text": "Colorina (\"Culur\u00ecna\" in dialetto valtellinese) \u00e8 un comune italiano di abitanti della provincia di Sondrio in Lombardia.\nIl paese sorge sul conoide di deiezione del torrente Presio, affluente di sinistra del fiume Adda. Dipese dall'adiacente comune di Berbenno di Valtellina fino al XVII secolo e si svilupp\u00f2 dalla pianura, lungo la strada pedemontana orobica, fino a circa 1800 metri d'altitudine. I suoi edifici degni di nota sono le \"santelle\", le chiese e un antico mulino ad acqua.\nGeografia Fisica.\nColorina si colloca ai piedi delle Alpi Orobie ed \u00e8 attraversata dal fiume Adda, che l'ha resa anche celebre per i danni dell'alluvione della Valtellina. Due torrenti ad esso affluenti, il Madrasco ed il Vendullo delle Ortiche, costituiscono i confini naturali del Comune.\nLa conformazione territoriale \u00e8 quella del conoide di deiezione, una bonifica del materiale trasportato a valle dal torrente Presio, con una tipica forma a ventaglio e una buona risposta all'attivit\u00e0 agricola.\nLa sua collocazione sulla sponda orobica, bench\u00e9 lo renda meno solivo e pi\u00f9 umido, rende possibile una vegetazione che risente meno dell'escursione termica annuale. Perci\u00f2, la flora \u00e8 ben suddivisa in fasce altimetriche: fondovalle (prati coltivati e campi di cereali), latifoglie (castagni, pioppi, faggi e roveri) e conifere(larici e abeti rossi). Il sottobosco si conforma di felci, mirtilli e sambuchi.\nCos\u00ec come molti paesi valtellinesi, anche Colorina conserva la presenza di localit\u00e0 di mezzacosta, maggenghi e alpeggi, testimoni del fenomeno di monticazione delle mandrie per ottenere un formaggio pi\u00f9 ricco (in dialetto \u201ccarg\u00e0 i muut\u201d).\nColorina fa parte del Parco delle Orobie Valtellinesi. Le specie che vi ritroviamo sono l'animale-simbolo del parco, il gallo cedrone, che d\u00e0 anche il nome al maggengo Gallonaccio, ma anche vari ungulati e rapaci; tra la flora rododendri, ginepri e abeti rossi (detti anche pecci).\nStoria.\n775 \u2014 Carlo Magno dona il territorio all'abbazia di Saint Denis nel Sacro Romano Impero.\n1488 \u2014 Colorina e Fusine costituiscono un Comune per emanciparsi da Berbenno di Valtellina.\n8 aprile 1513 \u2014 Nasce il Comune di Colorina\n1524 \u2014 Scomunica da parte del Papa Clemente VII per le cause concernenti l'usucapione dei nativi bergamaschi della Valmadre.\n1533 \u2014 Ottenimento degli Alpeggi Cogola e Bernasca.\n1583 \u2014 L'arciprete di Berbenno di Valtellina garantisce a Colorina un cappellano, ma solo sulla carta.\n1629 \u2014 Colorina diventa vicecuria della pieve di Berbenno di Valtellina.\n1634 \u2014 Lite con Forcola per confini (Vendullo delle Ortiche)\n1781 \u2014 Bancarotta per spese delle cause territoriali\n1886 \u2014 Il vescovo nomina le due Parrocchie di Colorina e Rodolo.\n1831 \u2014 Finiscono le liti con Buglio in Monte per la \"Busca Spessa\", ossia loc. Piani (iniziate nel 1532)\nIl gonfalone.\nColorina \u00e8 stato uno dei primi Comuni della Provincia di Sondrio a fregiarsi di un gonfalone regolato da legge, in data 22 maggio 1973.\nLo scudo obbligatoriamente adottato in Italia \u00e8 quello detto \u201csannitico moderno\u201d; cio\u00e8 uno scudo rettangolare con gli angoli inferiori arrotondati.\nI colori, detti smalti, sono il verde simbolo di abbondanza di appezzamenti erbosi e il blu, della fede e della fortezza d'animo.\nIl capo (per la sua posizione laterale viene detto \u201cquartier franco\u201d) \u00e8 una figura geometrica all'interno della quale viene messa l'autorit\u00e0 a cui il Comune era sottoposto, nel nostro caso abbiamo una corona che indica Carlo Magno, fondatore del Sacro Romano Impero.\nGli elementi decorativi, detti insegne, sono un abete, un prato ed un bue pascente, descrittivi delle attivit\u00e0 produttive colorinesi.\nMonumenti e luoghi d'interesse.\nLe tematiche dell'arte colorinese sono: indipendenza (cfr. campanile di Rodolo), valore artistico (p.e Nicola Arduino, Pietro Tavani nel Santuario e il prof. Renzo Sala nella chiesa di Selvetta), celebrazione personaggi storici (p.e don Folci), piet\u00e0 popolare (vari affreschi votivi, chiesette rurali o ex voto). Le opere pi\u00f9 antiche sono medievali (affreschi loc. Bocchetti e chiesa di San Giacomo a Selvetta)\nCucina tipica.\nGli alimenti tipici colorinesi sono quelli derivati dall'umile tradizione contadina. Un tempo, si preparavano, oltre ai tipici piatti valtellinesi, come polenta e pizzoccheri, minestre di latte (eventualmente con l'aggiunta di castagne bollite) chiamate rispettivamente di \"P\u00e0nic\" e di \"D\u00f9mega\", a seconda se fossero a base di miglio o d'orzo. D'estate, come contorno, apparivano anche l'insalata e la cicoria, che si potevano raccogliere nei prati.\nI condimenti erano, chiaramente,dei derivati del latte. A parte il burro e il formaggio, si conservava anche il \u201cfiurii\u201d (una specie di ricotta semi-solida ottenuta aggiungendo al siero l'\u201dagra\u201d, una sostanza acida detta allume di rocca).\nInvece del pane, si mangiavano le croste di polenta staccate dal \u201cparool\u201d, il paiolo. In occasione di feste comandate e matrimoni, la polenta veniva arricchita con formaggio (a volte, si realizzava una palla di polenta, detta \u201cb\u00f2cia\u201d, riempita con il grasso formaggio di monte, tipo Bitto) oppure con il \u201ccunsc\u201d, burro cotto con ricotta stagionata, o con il \u201cpench\u201d, burro bruciato rimasto sul fondo della pentola. La pasta, comunque, veniva cucinata pi\u00f9 di rado e sempre \u201crotta\u201d, perch\u00e9 in questo modo costava di meno.\nAlcuni cibi caduti in disuso sono la \u201cpusa\u201d (latte rosso della mucca che aveva partorito bollito e sbattuto con sale o zucchero), la \u201cp\u00e0pa\u201d (latte, farina o riso e formaggio giovane) e\u201cl'urgi\u00e0da\u201d (minestrone di orzo con brodo di gallina che durava diversi giorni).\nGli anziani dicevano \u201c \"De laMad\u00f2nna del Rusari, li castagni i \u00e8 per li stradi\"\u201d, quindi, da ottobre in poi, iniziava la raccolta delle castagne . A Rodolo, per\u00f2, sopravvive un'antica tradizione alpina: le castagne vengono essiccate sudi una grata in legno in locali appositi in pietra dette \u201ccassini\u201d, tramite il fumo alimentato dagli scarti dei castagni o delle castagne. Alla fine del procedimento di affumicatura, dopo circa un mese, vengono battute per eliminare le scorze. Tuttavia, le castagne hanno anche altri utilizzi, come la preparazione delle \u201cferudi\u201d (lessate in acqua con la buccia) e dei brasch\u00e9e (arrostite sul fuoco con apposite padelle bucherellate sul fondo).\nInfrastrutture e trasporti.\nColorina \u00e8 raggiungibile in auto tramite la Strada Statale n.38 \"Dello Stelvio\" e la Strada provinciale n. 16 \"Orobica\".\nIn treno, scendendo nelle vicine stazioni o di Ardenno-Masino o di S.Pietro Berbenno, tramite la Ferrovia della Valtellina.\nCon il trasporto autobus \"S.T.P.S.\", scegliendo le linee n. A1 (Sondrio-Morbegno-Chiavenna), A50 (Sondrio-Sirta) e A18 (Morbegno-Selvetta).\nAtterrando nell'aviosuperficie sita nel Comune di Caiolo, a 4\u00a0km da Sondrio.\nSport.\nA Colorina \u00e8 possibile praticare vari sport di montagna: trekking, alpinismo, arrampicata, escursionismo e mountain bike. Per quanto riguarda la corsa di montagna, a fine estate. viene organizzata una competizione non agonistica intitolata \"Corri tra le Selve\".\nCi si pu\u00f2 anche svagare con la pesca di trote, sia nella \"natura libera\", sia in spazi organizzati come i Laghetti \"Le Coccinelle\" (di 2800 e di 200 m\u00b2) in localit\u00e0 Poira.\nPer i \"\"fungiatt\" (cercatori di funghi) e per gli amanti delle passeggiate, il Parco delle Orobie, ha organizzato dei sentieri tematici concernenti il legno (e il suo utilizzo per realizzare il combustibile per le fucine), il fenomeno del \"carg\u00e0 i muut\" \"(alpeggi e maggenghi), il bosco e i pascoli, le castagne e il \"gallonaccio\" (habitat del gallo cedrone, simbolo del parco lombardo)."}
{"id": "20399", "revid": "260676", "url": "https://it.wikipedia.org/wiki?curid=20399", "title": "Cosio Valtellino", "text": "Cosio Valtellino (\"C\u00f6s\" in dialetto valtellinese) \u00e8 un comune italiano sparso di abitanti della provincia di Sondrio in Lombardia. In contrasto con la sua denominazione, il capoluogo comunale non coincide con l'abitato di Cosio, bens\u00ec con quello di Regoledo.\nA Cosio Valtellino risiede la sede principale della Galbusera, nota azienda dolciaria.\nGeografia fisica.\nTerritorio.\nIl territorio di Cosio Valtellino si estende per una superficie di 23,93 chilometri quadrati.\nA nord, il confine comunale segue per un tratto il percorso del fiume Adda ed \u00e8 contermine con i comuni di Mantello, Cercino e Traona; a sud le frazioni montuose di Sacco e Mellarolo confinano con il comune di Rasura e, a sud-est, Bema. Ad est, infine, il comune confina con Morbegno e ad ovest con Rogolo.\nSismologia.\nDal punto di vista sismico Cosio Valtellino presenta un rischio molto basso ed \u00e8 stato classificato fra i comuni della zona 3 (bassa sismicit\u00e0) dalla Regione Lombardia.\nClima.\nIl clima di Cosio Valtellino \u00e8 quello caratteristico delle pianure settentrionali italiane e delle zone di bassa montagna, caratterizzato da inverni freddi e abbastanza rigidi ed estati che talvolta possono risentire di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nOrigini del nome.\nSecondo gli studi pi\u00f9 recenti, il toponimo di Cosio Valtellino sarebbe da ricercare nella presenza etrusca in Valtellina. Il nome infatti sembrerebbe molto simile nell'origine ad altri nomi di localit\u00e0 etrusche come \"Cosae\" oppure \"Cosa\" presso Turi o Paestum.\nStoria.\nIl medioevo.\nIl primo documento scritto nel quale compare il nome di Cosio \u00e8 relativo all'anno 968. Pochi anni dopo, attorno al 1002, ritroviamo il borgo compreso nella pieve di Olonio; la quale, insieme alla pieve di Ardenno, occupava tutti i territori della bassa Valtellina. Nell'XI secolo si ha il primo insediamento cluniacense in loco, l'abbazia di San Pietro in Vallate, sorta grazie alle donazioni eseguite nel 1078 da Ottone e Bonizia, originari dell'Isola Comacina. Il sito, ancora oggi presente, divenne un priorato fortemente legato nei secoli a quello di Piona, presso Como. Col tempo l'abbazia venne sempre meno frequentata dai monaci, forse perch\u00e9 troppo distante da centri commerciali e culturali di rilievo o per l'inclemenza del clima.\nAi monaci, dunque, subentr\u00f2 la famiglia dei Visdomini. Furono nominati feudatari di Cosio da Federico Barbarossa nel 1158, oltre che dei borghi di Colico, Delebio, Morbegno e Talamona. Con un'estensione territoriale notevole, la famiglia si divise ben presto i territori. Uno dei due rami, stabil\u00ec la propria residenza principale proprio a Cosio. La famiglia crebbe sempre pi\u00f9 in potenza, tant'\u00e8 vero che le venne affidato l'incarico ereditario di Podest\u00e0 della Valtellina, con sede sempre nell'abitato di Cosio, nell'attuale localit\u00e0 non a caso indicata col nome di Dosso del Visconte, sul quale insisteva anche un castello di propriet\u00e0 della casata.\nNell'ambito delle lotte tra guelfi e ghibellini, nel 1304, il castello dei Visdomini, ormai in decadenza, venne raso al suolo dalla famiglia Vitani, originaria di Como, che si sostitu\u00ec ai Visdomini nel ruolo di famiglia dominante nell'area. Gli stravolgimenti delle guerre spinsero in questo periodo molti abitanti ad abbandonare il paese ed a cercare rifugio sulle montagne, spopolando o quasi la borgata. Il dominio dei Vitani ad ogni modo perdur\u00f2 per poco perch\u00e9 gi\u00e0 dal 1335 Cosio e tutta la Valtellina caddero sotto il dominio dei Visconti di Milano. Il governo visconteo non fu certo tra i migliori per la zona, a tal punto che nel 1369 scoppi\u00f2 una ribellione in molti comuni tra cui spiccava Cosio Valtellino, rivolta che termin\u00f2 nel 1373 con la concessione di una pace generale e di alcuni privilegi locali.\nDalla signoria sforzesca a quella dei Grigioni.\nNel Quattrocento il borgo fu minacciato dai Veneziani che tentarono di privare i Visconti della Valtellina nella Battaglia di Delebio del 1432 senza riuscirvi. \u00c8 in questo periodo che si inserisce la storia di Bona Lombarda, una contadina di Cosio Valtellino che divenne nota per la lunga vicenda d'amore con Pietro Brunoro dei conti Sanvitale di Fontanellato (PR). Il Brunoro si trovava a Morbegno a seguito della Battaglia di Delebio come governatore per conto del Ducato di Milano quando incontr\u00f2 la Bona mentre pascolava le greggi. Se ne innamor\u00f2, la spos\u00f2. Da quel momento lei segu\u00ec il marito in tutte le imprese guerresche.\nSul finire del secolo, i Grigioni iniziarono a compiere delle razzie nell'area, sfruttando anche le contrapposizioni tra cittadine locali come quelle secolari tra Cosio e Morbegno. Da Milano i nuovi padroni del ducato, gli Sforza, decisero di infeudare l'intera Valtellina ad un loro rappresentante, il cardinale Ascanio, il quale nel 1494 riusc\u00ec a ristabilire la pace nell'area, ma non a combattere le calamit\u00e0 come la peste (manifestatasi in tre ondate, nel 1478-80, nel 1498 e nel 1501) n\u00e9 le alluvioni come quella del 1476 e quella del fiume Bitto del 1498. Quando il dominio sforzesco nel ducato milanese cadde nel 1500, gli subentr\u00f2 quello francese che perdur\u00f2 per ben dodici anni sino a quando, nel 1512 Cosio pass\u00f2 come il resto del territorio valtellinese sotto il dominio delle leghe dei Grigioni: il \"communis Coxij\" risultava essere tra i pi\u00f9 floridi della vallata per economia e cultura, con grandi terreni adatti al pascolo, boschi e aree per la coltivazione, vigneti e numerosi capi d'allevamento. Nel 1598 la citt\u00e0 venne visitata da Feliciano Ninguarda, vescovo di Como ma originario di Morbegno, il quale annota negli atti della cura pastorale la presenza di circa 250 abitanti.\nIl Seicento e la Guerra dei Trent'anni.\nIl Seicento fu un'altra epoca non facile per Cosio che gi\u00e0 dal luglio del 1620 si trov\u00f2 a dover fronteggiare le problematiche della cacciata dei protestanti nel cosiddetto Sacro Macello valtellinese, fino a venir toccata poi dai pochi stralci italiani della Guerra dei Trent'anni che, con la discesa dei lanzichenecchi in Italia, port\u00f2 una nuova epidemia di peste nel morbegnese, decimando pi\u00f9 della met\u00e0 della popolazione. Infine nel 1639 giunse la pacificazione: Grigioni, Milano, spagnoli e francesi non si sarebbero pi\u00f9 contesi la Valtellina che restava di diritto in mano agli svizzeri ma con l'obbligo che non vi fosse ammessa la religione riformata.\nLa lenta ripresa.\nDa quel momento in poi si innesc\u00f2 una lenta ma progressiva ripresa economica della cittadina oltre alla fine del dominio grigione con l'avanzata delle truppe napoleoniche nel 1797 che posero in un primo momento Cosio Valtellino sotto il distretto IV di Morbegno, per poi comprenderlo dal 1801 nel distretto III di Sondrio e concedendogli il titolo di comune di III classe dell'Impero francese (aveva infatti 1192 abitanti in tutto).\nCol ritorno degli austriaci e la restaurazione, Cosio venne compresa tra i comuni principali nel cantone V di Morbegno ed al suo ingresso nel Regno d'Italia, nel 1861, ne contava 1692; fu quella l'epoca in cui il comune ottenne la denominazione ufficiale attuale di Cosio Valtellino (1863).\nDalla fine dell'Ottocento ai giorni nostri.\nSul finire del secolo, sostenute dall'aumento demografico, iniziarono a prolificare le prime industrie rilevanti sul territorio e nel 1897 venne a crearsi la Societ\u00e0 Elettrica Morbegnese che, proprio sul torrente Cosio, costru\u00ec una centrale elettrica per servire Morbegno. Vennero installate anche numerose cartiere e latterie. L'anno successivo il paese venne visitato da Teodoro Valfr\u00e8 di Bonzo, vescovo di Como.\nUna nuova crescita demografica si ebbe a seguito della Seconda Guerra mondiale dove gli abitanti si attestarono a 3194, soprattutto a causa della discesa a fondo valle degli abitanti che risiedevano nelle aree montane circostanti\nMonumenti e luoghi d'interesse.\nArchitetture religiose.\nAbbazia di San Pietro in Vallate.\nL'antica chiesa abbaziale del priorato cluniacense di San Pietro in Vallate \u00e8 tutto ci\u00f2 che \u00e8 rimasto dell'antico complesso qui fondato a partire dal 1078. Della struttura, realizzata in pietra ed un tempo sede di una comunit\u00e0 molto prospera legata a quella dei frati di Piona ancora oggi esistente, un tempo esisteva la chiesa con due absidi, nelle quali in una era collocato il campanile. Esternamente l'abside con l'altare era riccamente decorato come si pu\u00f2 ancora oggi notare, con archetti ciechi semicircolare posti sotto il tetto e da decorazioni in cotto.\nChiesa parrocchiale di San Martino.\nChiesa di antiche origini tradizionalmente legata alla pieve di Olonio, la chiesa di San Martino divenne parrocchia autonoma nel 1428. La prima pietra dell'edificio venne posta nel 1158 ad opera della comunit\u00e0 locale e costruita poi con una pianta a croce latina, dotata di una sola navata. Ampliata tra il XV ed il XVII secolo, al suo interno conserva ancora degli affreschi cinquecenteschi di buona fattura come un \"San Sebastiano\" ed un \"San Martino a cavallo\", oltre ad oggetti artistici del medesimo periodo. Opera spuria \u00e8 invece un \"Martirio di San Bartolomeo\" del XVII secolo donato da un emigrato a Napoli, un tempo conservata presso l'oratorio di Piantina che oggi \u00e8 stato distrutto.\nSociet\u00e0.\nEvoluzione demografica.\nAnalizzando l'evoluzione demografica del comune di Cosio Valtellino, ci si accorge che essa \u00e8 sostanzialmente articolata su un continuo crescendo sin dalle epoche pi\u00f9 remote. Le prime informazioni pervenuteci circa la popolazione sono da ricondurre a visite pastorali e documenti ecclesiastici. Unico periodo di crisi di popolazione dovuta essenzialmente all'emigrazione \u00e8 il ventennio 1920-1940.\nLingue e dialetti.\nNel comune \u00e8 molto diffuso il dialetto valtellinese. Come tutti i dialetti lombardi occidentali, anche il valtellinese \u00e8 sostanzialmente una lingua romanza derivata dal latino. In esso vi si trovano anche tracce di dialetto comasco e dialetto chiavennasco.\nReligione.\nLa maggioranza della popolazione \u00e8 cattolica. L'immigrazione di cittadini comunitari ed extra-comunitari ha portato all'insediamento di minoranze di musulmani e ortodossi.\nNel comune sono presenti tre parrocchie cattoliche appartenenti alla diocesi di Como.\nCultura.\nCucina.\nTra i prodotti tipici di Cosio Valtellino spiccano i formaggi, nelle variet\u00e0 bitto e casera, prodotti negli alti pascoli del suolo comunale che si estende sino ai monti circostanti.\nInfrastrutture e trasporti.\nStrade.\nCosio Valtellino \u00e8 attraversato dalla ex SS38 (attualmente strada Provinciale a seguito di declassamento) che lo attraversa, in direzione di Morbegno nonch\u00e9 servito dalla S.S. 38 che nel territorio di Cosio presenta uno svincolo d'accesso e di uscita.\nFerrovie e trasporto pubblico.\nCosio \u00e8 servita dalla fermata ferroviaria di Stazione di Cosio-Traona, che si trova nel territorio comunale.\nAmministrazione.\nDi seguito viene riportata la serie cronologica dei sindaci del Comune di Cosio Valtellino."}
{"id": "20403", "revid": "933835", "url": "https://it.wikipedia.org/wiki?curid=20403", "title": "Antica Roma", "text": ""}
{"id": "20405", "revid": "400694", "url": "https://it.wikipedia.org/wiki?curid=20405", "title": "Onanismo", "text": "Onanismo \u00e8 un termine coniato nel Settecento, dal nome del personaggio biblico di Onan, per indicare la pratica del coito interrotto in funzione contraccettiva.\nStoria.\nOnan era ricorso alla pratica anticoncezionale del \"coitus interruptus\" per vanificare la legge ebraica del levirato ed evitare la nascita di un figlio che non avrebbe potuto portare il suo nome:\nOnanismo, quindi, \u00e8 propriamente il tentativo di impedire il concepimento mediante coito interrotto e, nella teologia morale cattolica, anche mediante altre pratiche antifecondative. L'effetto finale dell'atto consiste nella dispersione del seme maschile. Nell'uso corrente - ma talvolta anche nella terminologia medico-psicologica - alla parola onanismo resta accostato, impropriamente, il significato di masturbazione, mentre il significato originario \u00e8 rimasto in uso, ad esempio, nella teologia morale.\nTalvolta viene utilizzato, in senso figurato, per riferirsi ad un comportamento narcisistico, all'attivit\u00e0 anche se improduttiva e priva cio\u00e8 di risultati pratici. ."}
{"id": "20408", "revid": "1798099", "url": "https://it.wikipedia.org/wiki?curid=20408", "title": "Nancago", "text": ""}
{"id": "20410", "revid": "3535", "url": "https://it.wikipedia.org/wiki?curid=20410", "title": "Genere (grammatica)", "text": ""}
{"id": "20412", "revid": "1910023", "url": "https://it.wikipedia.org/wiki?curid=20412", "title": "Provincia di Monza e della Brianza", "text": "La provincia di Monza e della Brianza \u00e8 una provincia italiana della Lombardia di abitanti istituita l'11 giugno 2004, e divenuta operativa nel giugno 2009 con l'elezione del primo consiglio provinciale; ha come capoluogo la citt\u00e0 di Monza, gi\u00e0 residenza estiva del regno longobardo all'epoca di Teodolinda e Agilulfo.\nNata dallo scorporo dell'allora provincia di Milano, ne fanno parte 55 comuni ed \u00e8 la diciottesima provincia della penisola per numero di abitanti, la seconda pi\u00f9 piccola d'Italia, con un'estensione di 405,49\u00a0km\u00b2, preceduta dalla provincia di Prato, e la seconda anche come densit\u00e0 di popolazione (dopo la citt\u00e0 metropolitana di Napoli).\nLa superficie urbanizzata \u00e8 pi\u00f9 alta rispetto alla media delle province italiane: l'indice medio di consumo di suolo, calcolato come rapporto tra superficie urbanizzata e superficie totale, supera infatti il 53%, la pi\u00f9 alta percentuale fra le province lombarde. I comuni pi\u00f9 urbanizzati sono Lissone, Vedano al Lambro e Bovisio Masciago, che arrivano anche a superare l'80%.\nConfini.\nLa provincia di Monza e della Brianza confina a nord con la provincia di Lecco e con la provincia di Como, a ovest con la provincia di Varese, a est con la provincia di Bergamo e con la citt\u00e0 metropolitana di Milano, con cui confina anche a sud.\nGeografia fisica.\nLa provincia di Monza e della Brianza sorge nell'alta pianura lombarda occidentale, al margine meridionale della Brianza. Il suo territorio \u00e8 attraversato principalmente dal fiume Lambro nel capoluogo, dal Seveso ad ovest, dall'Adda e dal torrente Molgora ad est.\nCollocazione geografica.\nLa provincia di Monza e della Brianza ha assunto proprio questa denominazione ufficiale perch\u00e9 comprende tutte le aree storico-geografiche della Bassa Brianza:\nIl Monzese storico.\n\u00c8 composto dal capoluogo Monza con Brugherio e Villasanta. \nLa Brianza delle Groane.\nLa zona della Bassa Brianza Occidentale, detta \"Brianza delle Groane\", \u00e8 una zona sviluppata lungo il fiume Seveso, caratterizzata da aree verdi pianeggianti e dalla presenza del Parco delle Groane al suo confine occidentale. Comprende 203.560 abitanti.\nNe fanno parte i 12 comuni di Barlassina, Bovisio Masciago, Ceriano Laghetto, Cesano Maderno, Cogliate, Lazzate, Lentate sul Seveso, Limbiate, Meda, Misinto, Seveso e Varedo. \nLa Bassa Brianza Centrale.\nLa zona della Bassa Brianza Centrale \u00e8 caratterizzata da un territorio pianeggiante fortemente urbanizzato, cresciuto per lo pi\u00f9 negli anni del dopoguerra grazie al settore del commercio. L'area, in gran parte corrispondente all'antica Pieve di Desio, \u00e8 un crocevia importante per l'intera provincia grazie a infrastrutture come la SS36, la SP6, la SP9 e la linea ferroviaria Milano-Chiasso.\nNe fanno parte i 9 comuni di Biassono, Desio, Lissone, Macherio, Muggi\u00f2, Nova Milanese, Seregno, Sovico e Vedano al Lambro, \nLa Brianza Centrale.\nLa zona della Brianza Centrale, che corrisponde grosso modo all'antica Pieve di Agliate (oggi frazione di Carate Brianza), si sviluppa su un territorio prevalentemente collinare lungo la valle del Lambro. \nNe fanno parte i 9 comuni di Albiate, Besana in Brianza, Briosco, Carate Brianza, Giussano, Renate, Triuggio, Veduggio con Colzano e Verano Brianza. \nIl Vimercatese.\nLa zona del Vimercatese comprende i 22 comuni, principalmente della valle del torrente Molgora, che per trasporti e servizi gravitano su Vimercate quale citt\u00e0 principale. \nSono i comuni di: Agrate Brianza, Aicurzio, Arcore, Bellusco, Bernareggio, Burago di Molgora, Busnago, Camparada, Caponago, Carnate, Cavenago di Brianza, Concorezzo, Cornate d'Adda, Correzzana, Lesmo, Mezzago, Ornago, Roncello, Ronco Briantino, Sulbiate, Usmate Velate e Vimercate.\nIstituzione della provincia e sedi.\nIstituita l'11 giugno 2004, la provincia di Monza e della Brianza comprendeva inizialmente 50 comuni. Dal 2009 sono entrati ufficialmente a fare parte della nuova Provincia altri 5 comuni.\nLa Camera di Commercio \u00e8 stato il primo ente della Provincia di Monza e della Brianza ad essere attivato (21 luglio 2007).\nSedi provinciali.\nGli uffici della provincia si trovano presso il Palazzo della Provincia, la nuova sede situata in viale Grigna 13 (nel complesso del Polo Istituzionale), inaugurata il 3 ottobre 2014 dopo circa quattro anni di lavori, dislocata su una superficie di 15.000\u00a0m\u00b2. Cerimonia d\u2019apertura effettuata in concomitanza col giorno del Santo Patrono provinciale Luigi Talamoni. Come da Accordo di Programma, nella stessa area compresa tra via Grigna e via Montevecchia, su una superficie complessiva di 90.000\u00a0m\u00b2, sono gi\u00e0 stati realizzati altri edifici: 3000\u00a0m\u00b2 per la sede territoriale della Regione Lombardia, 14.000\u00a0m\u00b2 per la Questura e Polizia stradale. Sono in realizzazione il trasferimento della Prefettura (Ufficio territoriale del Governo) e la costruzione di 5000\u00a0m\u00b2 per la caserma della Guardia di Finanza, 3000\u00a0m\u00b2 per uffici finanziari e 16.000\u00a0m\u00b2 per la Fiera-Centro Congressi. Il progetto per la sede istituzionale della nuova Provincia \u00e8 stato elaborato per realizzare un edificio efficiente, flessibile, moderno, tecnologico in linea con le esigenze di risparmio energetico e di bioarchitettura: in base al progetto l'edificio sar\u00e0 integrato con il contesto ambientale e saranno utilizzati, ove possibile, materiali bio-ecologici e sistemi costruttivi a basso consumo energetico. Tutti gli uffici provinciali, seppur gi\u00e0 presenti nella citt\u00e0, verranno col tempo traslocati in questa sede.\nPrecedentemente gli uffici provinciali erano dislocati in via Tommaso Grossi 9 a Monza (sede istituzionale), in piazza Diaz 1 (sede operativa di Monza) e in via Napoleone Bonaparte 2 (sede operativa di Limbiate).\nGli uffici dell'Agricoltura, Caccia e Pesca - che in passato erano alle dipendenze della provincia e successivamente sono passati sotto il controllo della regione Lombardia - si trovavano invece nella sede di piazza Cambiaghi 8.\nStemma provinciale.\nLa provincia di Monza e della Brianza ha indetto nell'anno 2011 un concorso artistico di idee per la realizzazione del proprio stemma.\nNella seduta del Consiglio Provinciale di gioved\u00ec 13 ottobre 2011, con 22 preferenze su 29, \u00e8 stato scelto il progetto presentato dal designer Lucio Brugiatelli.\nL'elemento simbolico rappresenta uno stemma araldico, il concept fa riferimento al significato di Brianza che deriva dal termine celtico \u00abbrig\u00bb (colle) e dalla conformazione della zona, ricca di fiumi. Il simbolo celtico di base \u00e8 il Triscele, inscritto in uno scudetto, ed \u00e8 stato scelto proprio per la forma geometrica che rappresenta in modo iconografico il territorio diviso dal percorso di fiumi.\nLa giunta provinciale dal febbraio 2012, in seguito all'aggiornamento dello Statuto dell'Ente ed agli affinamenti tecnico-grafici necessari, ha ufficialmente utilizzato tale stemma.\nIl vecchio logo identificativo adottato dalla provincia di Monza e della Brianza rappresentava un quadrato, come una finestra aperta sul territorio.\nUn simbolo aperto che ricorda le infrastrutture, la linearit\u00e0 della produzione industriale, il senso dell'ordine, della dinamicit\u00e0 della produttivit\u00e0. Il simbolo riassume in s\u00e9 le principali radici identitarie che caratterizzano la Brianza: dal tema del paesaggio, al valore dell'associazionismo e del volontariato, fino al \u201csaper fare\u201d espresso dal mondo imprenditoriale.\nAmministrazione.\nIl Presidente della Provincia in carica \u00e8 Luca Santambrogio, Sindaco di Meda.\nA livello locale, dopo le elezioni amministrative del 9 giugno 2019, sono 24 i comuni gestiti dal centro-sinistra, 25 i comuni governati dal centro-destra, 3 i comuni guidati da monocolori leghisti, 2 i comuni gestiti da liste civiche centriste, e 1 il comune governato da un monocolore pentastellato.\nComuni.\nAppartengono alla provincia di Monza e della Brianza i seguenti 55 comuni:\nTutti i comuni fanno parte della provincia fin dalla sua istituzione nel 2004 con eccezione dei cinque comuni (Busnago, Caponago, Cornate d'Adda, Lentate sul Seveso e Roncello) che, con legge del 9 dicembre 2009 n.183, entrata in vigore il 18 dicembre 2009, si sono distaccati dalla allora provincia di Milano e sono stati aggregati alla provincia di Monza e della Brianza, ai sensi dell'articolo 133, primo comma, della Costituzione, portando quindi a 55 il numero di comuni aderenti.\nComuni pi\u00f9 popolosi.\nDi seguito \u00e8 riportata la lista dei 20 comuni maggiori della provincia di Monza e della Brianza ordinati per numero di abitanti tra i 55 totali:\nDistinzione del territorio amministrativo provinciale rispetto al territorio complessivo della Brianza.\nEsistono dei comuni nel territorio 'geografico' brianteo che riportano la denominazione \"Brianza\" anche se amministrativamente esclusi dalla provincia di Monza e della Brianza, per esempio Annone di Brianza, Cassago Brianza, Castello di Brianza, Cesana Brianza, Colle Brianza, Monticello Brianza, in provincia di Lecco, e Alzate Brianza, in provincia di Como.\nLa provincia di Monza e della Brianza e le Brianze.\nPer quanto riguarda i comuni della Brianza, il centro abitato citato nel documento forse pi\u00f9 antico, (1107), nel quale si accenna alla Brianza, \u00e8: \"\u2019...in loco et fundo seu monte qui dicitur Brianza ad locum ubi dicitur Infigina...\u2019\". 'Infigina del Monte di Brianza' \u00e8 \"l'attuale borgo Figina di Villa Vergano, frazione di Galbiate\", oggi in provincia di Lecco.I confini della Brianza hanno visto un'evoluzione temporale. Inizialmente il termine si riferiva a un territorio compreso tra Lambro e Adda, da Canonica Lambro a sud al confine Canzo-Asso a nord. Questa accezione nel XV secolo ebbe anche una sua struttura politica territoriale (il \"Vicariatus Montis Briantiae\" e l\"'Universitas Montis Briantiae\"), titolare di particolari concessioni fiscali da parte dello Stato di Milano. Successivamente il suo significato si dilat\u00f2 pressoch\u00e9 a tutta l'area della Martesana \"de medio\", ed \u00e8 questa l'accezione pi\u00f9 frequentemente usata dal Settecento. I confini sono variamente cambiati nel tempo specie dopo l'800. In ogni caso nel 2000 \u2018la(/e) Brianza(/e) \u2018 nella pi\u00f9 grande estensione pu\u00f2 avere una delimitazione formata dai seguenti Comuni: Paderno d'Adda, Robbiate, Imbersago, Calco, Brivio, Airuno, Olginate, Garlate, Galbiate, Malgrate, Civate, Suello, Cesana Brianza, Pusiano, Eupilio, Canzo, Asso, Lasnigo, Sormano, Magreglio, Caglio, Rezzago, Caslino d'Erba, Castelmarte, Ponte Lambro, Erba, Albavilla, Albese con Cassano, Montorfano, Tavernerio, Lipomo, Capiago Intimiano, Senna Comasco, Casnate con Bernate, Grandate, Montano Lucino, Cavallasca, Villa Guardia, Luisago, Fino Mornasco, Cucciago, Vertemate con Minoprio, Cant\u00f9, Carimate, Cermenate, Lentate sul Seveso, Lazzate, Misinto, Cogliate, Ceriano Laghetto, Solaro, Limbiate, Varedo, Paderno Dugnano, Cinisello Balsamo, Cusano Milanino, Nova Milanese, Lissone, Monza, Brugherio, Carugate, Caponago, Basiano, Grezzago, Pozzo d'Adda, Trezzano Rosa, Cassano d'Adda, Vaprio d'Adda, Trezzo sull'Adda, Cornate d'Adda.\nCultura e tradizioni.\nMusei.\nLa storia e la cultura della provincia di Monza e Brianza sono ben raccontate nei numerosi musei sparsi sul territorio:\nTradizioni.\nNel Parco di Monza \u00e8 presente l'Autodromo nazionale di Monza nel quale sin dalla sua istituzione nel 1950, escludendo l'anno 1980, ha sempre ospitato la Formula 1.\nUniversit\u00e0.\nSul territorio brianteo sono presenti i seguenti campus e poli universitari che fanno tutti riferimento alla facolt\u00e0 di Medicina e chirurgia e alla facolt\u00e0 di Sociologia e ricerca sociale dell'Universit\u00e0 degli Studi di Milano-Bicocca:\nBiblioteche.\nSono presenti 4 sistemi bibliotecari sul territorio della nuova provincia di Monza e della Brianza: BrianzaBiblioteche, Sistema Bibliotecario del Vimercatese, Sistema Bibliotecario di Saronno e, solo per il comune di Brugherio, il Sistema Bibliotecario Nord-Est Milano. BrianzaBiblioteche ha come centro sistema la Biblioteca Civica di Monza e comprende 35 biblioteche presenti nei comuni di Albiate, Barlassina, Besana in Brianza, Biassono, Bovisio-Masciago, Briosco, Carate Brianza, Cesano Maderno, Desio, Giussano, Lentate sul Seveso, Limbiate, Lissone, Macherio, Meda, Monza, Muggi\u00f2, Nova Milanese, Renate, Seregno, Seveso, Sovico, Triuggio, Varedo, Vedano al Lambro, Veduggio con Colzano, Verano Brianza, Villasanta. Il Sistema Bibliotecario del Vimercatese comprende invece le biblioteche dei comuni della zona del Vimercatese, ovvero Agrate Brianza, Bellusco, Bernareggio, Burago di Molgora, Busnago, Caponago, Carnate, Cavenago di Brianza, Aicurzio, Concorezzo, Cornate d'Adda, Lesmo, Mezzago, Ornago, Ronco Briantino, Arcore, Roncello, Sulbiate, Usmate Velate, Vimercate e altre biblioteche di comuni rimasti in Provincia di Milano. Dal 2015 \u00e8 in corso l'unificazione tra il Sistema Bibliotecario Milano-Est con il Sistema Bibliotecario Vimercatese, che costituiranno il sistema CUBI, Culture Bibliotecarie In rete. Infine il Sistema Bibliotecario di Saronno, bench\u00e9 in Provincia di Varese, comprende le 4 biblioteche di Ceriano Laghetto, Lazzate, Cogliate e Misinto.\nParlate locali.\nLe principali parlate locali sono raggruppabili nel dialetto brianzolo (cui sono apparentati il dialetto di Monza o m\u00fcnsciasch ed i dialetti del monzese storico). Il dialetto brianzolo fa parte del ramo occidentale dei dialetti lombardi.\nRiti ambrosiano e romano della Chiesa cattolica.\nNella giurisdizione ecclesiastica della Chiesa cattolica, il territorio della nuova provincia fa parte dell'arcidiocesi di Milano. Questa segue lo specifico rito ambrosiano, a cui aderisce anche la zona della Brianza, storicamente pi\u00f9 legata a Milano. Mentre i comuni del \"monzese storico\": Monza, Brugherio, Villasanta ma anche Cornate d'Adda, Busnago e Roncello, in considerazione di vicende storiche complesse ed una spiccata volont\u00e0 di autonomia e diversit\u00e0 nei confronti di Milano, seguono invece il rito romano. Le chiese e cappelle del Parco di Monza sono suddivise tra i due riti seguendo il tracciato di viale Cavriga, che unisce le due porte principali del Parco, quella di Monza e quella di Villasanta, a nord seguendo il rito ambrosiano e a sud quello romano: ci\u00f2 \u00e8 dovuto al fatto che solo la zona a sud del viale faceva originariamente parte del territorio comunale monzese, mentre la parte a nord vi fu aggiunta distaccandola dai comuni contigui su decreto di Napoleone in occasione della creazione del parco.\nIl 3 ottobre 2009, con solenne celebrazione nel Duomo di Monza presieduta dal cardinale Dionigi Tettamanzi, all'epoca arcivescovo di Milano, il decano mons. Silvano Provasi ha annunciato il pronunciamento positivo della Congregazione per il Culto Divino e la Disciplina dei Sacramenti circa l'istanza di proclamazione del beato Luigi Talamoni quale patrono della nuova provincia di Monza e della Brianza.\nInfrastrutture e trasporti.\nStrade extraurbane.\nLe pi\u00f9 importanti arterie extraurbane sono la ex strada statale 35 dei Giovi e la strada statale 36 del Lago di Como e dello Spluga (Valassina).\nLa ex SS35, il cui tratto brianzolo \u00e8 comunemente noto come superstrada Milano-Meda, ora di competenza regionale e provinciale, attraversa la provincia da nord a sud, per collegare Milano con Como.\nAnche la SS36 attraversa la provincia da nord a sud, nella sua parte centrale, collegando Milano con Monza, Lecco e Sondrio. Il suo tratto urbano era congestionato dal traffico extraurbano dei lavoratori pendolari, mentre oggi \u00e8 fluido grazie al tunnel urbano sotterraneo che attraversa la zona occidentale di Monza sebbene ad oggi sia una delle strade pi\u00f9 trafficate d'Italia.\nLa mancanza di una arteria principale che attraversi la provincia trasversalmente, da est a ovest, pi\u00f9 a nord rispetto all'autostrada A4, congestiona inevitabilmente il traffico urbano dei comuni brianzoli.\nAutostrade e superstrade.\nLa provincia di Monza e della Brianza \u00e8 attraversata da 5 tratte autostradali:\nDue superstrade molto trafficate servono la provincia in senso verticale:\nFerrovie.\nLa provincia \u00e8 attraversata da importanti tratte ferroviarie:\nNel capoluogo \u00e8 presente l'importante stazione di Monza, principale nodo di scambio tra le linee provinciali, oltre ad un altro scalo ferroviario, denominato Monza Sobborghi, posta sulla linea per Molteno.\nAltre importanti stazioni della provincia sono:\nLe reti ferroviarie brianzole sono gestite sia da Ferrovienord che Rete Ferroviaria Italiana, e i treni regionali e suburbani sono gestiti da Trenord.\nIn particolare, coinvolgono la provincia di Monza le linee S2, S4, S7, S8, S9 e S11.\nAeroporti.\nLa provincia di Monza e della Brianza, pur non avendo aeroporti nel suo interno, \u00e8 facilmente collegata tramite le autostrade agli aeroporti lombardi di Milano Linate, di Orio al Serio e di Milano Malpensa.\nSul territorio provinciale esistono anche due elisuperfici:\nGiustizia.\nLa provincia di Monza e della Brianza \u00e8 sede di circoscrizione giudiziaria, con sede principale nel capoluogo.\nPresso il Palazzo di Giustizia di piazza Garibaldi trovano sede il Tribunale civile, quello penale e la Procura della Repubblica. Ulteriori uffici decentrati si trovano lungo la vicina via Vittorio Emanuele II e a Desio, mentre in via Casati sono presenti gli uffici del Giudice di Pace.\nIn viale Romagna e a Desio si trovavano ulteriori uffici, chiusi nel 2014 dopo il riassetto delle sedi giudiziarie.\nLa circoscrizione giudiziaria di Monza comprende tutti i comuni della provincia ad eccezione di Limbiate, e alcuni comuni della citt\u00e0 metropolitana di Milano (Carugate, Cinisello Balsamo, Cologno Monzese, Cusano Milanino, Paderno Dugnano, Sesto San Giovanni, Solaro e Vimodrone). \nMedia.\nTestate giornalistiche:\nEmittenti televisive:\nSanit\u00e0.\nLa provincia di Monza e della Brianza dal 2016 \u00e8 inclusa nella Azienda di tutela della Salute ATS Brianza (precedentemente ASL Monza e Brianza e ASL Lecco). Inoltre nella ATS Brianza sono presenti le Aziende Socio Sanitarie Territoriali ASST Monza e ASST Brianza (ex ASST Vimercate).\nIl pi\u00f9 importante centro sanitario della provincia di Monza resta il polo ospedaliero di Monza. Questi i principali presidi ospedalieri provinciali:\nTelefonia.\nLa provincia di Monza e Brianza \u00e8 servita da tre distretti telefonici diversi. "}
{"id": "20417", "revid": "122935830", "url": "https://it.wikipedia.org/wiki?curid=20417", "title": "Antonio Pacinotti", "text": "Biografia.\nNato in seno al matrimonio tra Luigi Pacinotti, valente fisico ed accademico, e Caterina Catanti, primo di 11 fratelli, frequent\u00f2 l'istituto arcivescovile Santa Caterina e nel 1859 prese parte alla seconda guerra di indipendenza come Sergente volontario a Goito, punto periferico della pi\u00f9 grande Battaglia di Solferino e San Martino.\nAntonio Pacinotti frequent\u00f2 le scuole pisane con risultati da subito estremamente brillanti, ed a soli 15 anni fu ammesso a frequentare il corso di matematica, pura ed applicata, all\u2019Universit\u00e0.\nFu allievo di Carlo Matteucci e si laure\u00f2 in matematica a Pisa con Riccardo Felici.\nNel 1862 fu di valido aiuto dell'astronomo Giovanni Battista Donati ed in questo periodo scopr\u00ec anche una cometa (nota come 1862 III); in seguito divenne professore all'istituto tecnico di Bologna dal 1864, professore di fisica nell'Universit\u00e0 di Cagliari nel 1873 e, infine, successe al padre nel 1881 nella cattedra di Fisica Tecnologica dell'Universit\u00e0 di Pisa. Tra i suoi allievi vi fu Augusto Righi che ne sar\u00e0 suo successore.\nDurante il suo soggiorno a Cagliari conobbe, e spos\u00f2 il 29 aprile 1882, la diciannovenne Maria Grazia Sequi Salazar, che precocemente mor\u00ec a Pisa il 25 febbraio dell'anno successivo unitamente al suo primo genito. Si rispos\u00f2 con Angelini Lina da cui nacque sua figlia Maria Antonia.\nNel 1883 Pacinotti divenne socio corrispondente dell'Accademia dei Lincei e, nel 1898, socio nazionale. Nel 1888 ader\u00ec alla Societ\u00e0 dei XL, e nel 1905 fu nominato senatore del Regno d'Italia.\nStudi astronomici e scoperte.\nPacinotti segu\u00ec in qualit\u00e0 di fisico e matematico i lavori e gli studi del professor Giovanni Battista Donati, all\u2019epoca docente di Astronomia all\u2019Istituto di Studi superiori di Firenze. Pur collaborando con lui per soli due anni, fu fervido studioso e riusc\u00ec a sviluppare metodiche di calcolo astronomico (calcoli di orbite di varie comete, note sulla cometa di Toussant, note sulla cometa di Biela) che gli permisero in seguito di predire e scoprire una sua cometa poi catalogata come 1862 III ed oggi ridenominata Swift-Tuttle (1737 II = 1862 III = 1992t).\nStudi tecnici e contributi.\nI suoi successivi studi sulle macchine a induzione lo portarono alla realizzazione di macchine ad alta tensione. L'attivit\u00e0 tecnica di Pacinotti si svolse anche in altri campi: dalla termologia, alla meccanica agraria e vinificazione. I suoi numerosi scritti inediti contengono progetti, abbozzi e intuizioni talvolta precorritrici.\nInteressanti i suoi studi sulle correnti elettriche, sulle resistenze elettriche, sull'utilizzazione del calore solare, sulla bilancia delle tangenti e di notevole interesse il suo comparatore elettrostatico.\n\u00c8 poco noto, ma Pacinotti svilupp\u00f2 un avanzato cronografo elettromagnetico di elevata precisione che permetteva di effettuare delle misurazioni di tempo estremamente precise per la sua epoca, grazie al comando elettrico automatico predisposto per le misure degli intervalli di tempo. La Regia Marina ne fece largo uso cos\u00ec come i vari Osservatori Astronomici sparsi nel mondo. Si applic\u00f2 con validi risultati allo sviluppo di tecnologie relative all'illuminazione delle citt\u00e0, ed alla trasmissione dell'energia elettrica a distanza.\nStudi scientifici ed invenzione della dinamo.\nFu in seguito alle lezioni del Professor Riccardo Felici che Pacinotti svilupp\u00f2 l\u2019interesse per i fenomeni elettrici.\nIndirizzatosi cos\u00ec verso i problemi della fisica ed in particolare su quelli dell'elettrologia, si occup\u00f2 delle tecniche per le misure delle correnti elettriche e si applic\u00f2 in seguito allo studio volto a realizzare dei generatori dinamici di elettricit\u00e0.\nNel 1858, a soli 17 anni, scrisse un quaderno, intitolato \"Sogni\", ove riport\u00f2 molti degli appunti delle sue ricerche.\nNel 1858 la prima intuizione dell\"anello\" (noto oggi come l\"anello\" di Pacinotti) che diventer\u00e0 la base per la realizzazione della dinamo, arrivando per primo a costruire il 10 gennaio 1859 un generatore dinamo-elettrico di corrente continua sperimentale.\nIl primo esemplare di dispositivo elettrico fu realizzato presso il laboratorio di fisica del padre nel 1860 insieme all'assistente tecnico Poggiali, ed \u00e8 ben considerato la prima macchina dinamica generatrice di elettricit\u00e0 (dinamo), un sistema alternativo alla produzione statica per via elettro-chimica sino ad allora ottenuta solo mediante Pile e \"Batterie\".\nIl dispositivo di Pacinotti rimase solo un prototipo di dinamo, poich\u00e9 la versione brevettata \u00e8 da attribuirsi a Z\u00e9nobe-Th\u00e9ophile Gramme, che la mise a punto nel 1869, brevettandola poi nel 1871.\nEsistono ancora ben tre Macchine Dinamo-elettriche costruite dal Pacinotti: la prima si trova a Pisa presso il Museo degli strumenti per il calcolo, la seconda presso il Museo di Fisica di Cagliari, e una terza presso lo Science Museum di Londra.\nDalla Dinamo al Motore elettrico.\nNel corso del 1869, il Pacinotti, sperimentando assiduamente, si rese subito conto che la macchina era reversibile; not\u00f2 infatti che collegando una batteria piombo-acido al fine di ricaricarla, accadeva che rilasciando la manovella questa si metteva a ruotare in senso inverso; scopr\u00ec quindi che applicando una tensione elettrica al suo \"anello\" questi produceva una coppia meccanica determinando cos\u00ec la rotazione del rotore. L'anello \u00e8 quindi capace di funzionare sia come dinamo che come motore elettrico (l\"Anello di Pacinotti\").\nL'anello funziona come dinamo quando lo si fa ruotare mediante una manovella. In questa configurazione, nelle bobine dell\u2019indotto si producono delle forze elettromotrici per variazione del flusso magnetico concatenato; tali forze elettromotrici sono poi riportate sui morsetti collegati alle spazzole, opportunamente posizionate rispetto allo statore. Un carico elettrico collegato al dispositivo \u00e8 percorso da una corrente pulsante circolante sempre nello stesso verso (continua).\nL'anello funziona come motore, quando, applicando una tensione elettrica continua ai morsetti si induce una circolazione di corrente in ragione del circuito creato dal contatto dalle spazzole con l'avvolgimento di rotore, il quale genera cos\u00ec un campo magnetico che, interagendo con quello dato creato dalle bobine di statore, sviluppa una coppia motrice che determina la rotazione.\nPaternit\u00e0 dell'invenzione.\nPacinotti mise a punto il suo dispositivo ad anello ma non si cur\u00f2 bene di brevettarlo. Nel 1861 \u00e8 preso dagli studi che conclude laureandosi nel 1862; subito dopo and\u00f2 a Firenze per lavorare con l\u2019astronomo Giovanni Battista Donati all\u2019Istituto degli Studi Superiori.\nNel 1863 pubblic\u00f2 finalmente un articolo per la rivista \"Il Nuovo Cimento\" in cui descrisse con dovizia di particolari il suo \"anello\".\nIncaricato di acquistare apparecchiature scientifiche per conto del Ministero della Marina Italiana, Pacinotti si rec\u00f2 a Parigi ove incontra Demoulin, Direttore delle officine Fremont, al quale prospetta la sua invenzione sperando di convincerlo ad acquistare i diritti per lo sviluppo industriale del suo dispositivo; il Direttore gli present\u00f2 cos\u00ec il capoofficina belga Z\u00e9nobe-Th\u00e9ophile Gramme ai fini di uno sviluppo tecnico-industriale della stessa. Al capoofficina Pacinotti fece dimostrazioni e diede schemi e descrizioni di funzionamento, nella convinzione che si potesse giungere ad uno sviluppo industriale e al riconoscimento della sua invenzione. Gramme indegnamente avoc\u00f2 poi a s\u00e9 i diritti dell'invenzione, presentando nel 1869 un suo modello con domanda di brevetto pronto per la produzione industriale.\nFu quest'ultimo nel 1871 a brevettare la dinamo. Pacinotti cadde nello sconforto. Inutilmente pubblic\u00f2 una lettera di protesta sui \"Comptes Rendus\", la rivista dell\u2019Accademia francese delle Scienze. Nonostante tutto la scoperta purtroppo non gli sar\u00e0 mai riconosciuta in Francia.\nLa priorit\u00e0 dell\u2019invenzione della dinamo/motore o meglio dell'\"anello\" gli venne riconosciuta per\u00f2 solo dopo la sua morte, all\u2019Esposizione Universale di Chicago del 1933 e nel 1934 ad un Congresso degli Scienziati Elettrotecnici, in occasione del 75\u00ba anniversario della sua ideazione.\nOnorificenze.\nDEDICHE:\nUn tratto del Lungarno di Pisa \u00e8 a lui intitolato.\nSEPOLTURA:\n\u00c8 sepolto nel Campo Santo Monumentale di Pisa, il quarto monumento della Piazza del Duomo della citt\u00e0 alfea.\nCitazioni.\nA Goito una targa ricorda il sergente volontario Antonio Pacinotti:\nAd Antonio Pacinotti sono intitolati i Licei scientifici de La Spezia di Roma e di Cagliari. \u00c8 intitolato anche un Istituto Superiore a Taranto. A lui sono anche dedicati un istituto tecnico industriale a Fondi, uno a Scafati e uno a Venezia sorto nel 1941, l'Istituto Tecnico Commerciale di Pisa, nonch\u00e9 l'istituto per geometri di Bologna, l'Istituto professionale di Pontedera e quello di Pistoia."}
{"id": "20418", "revid": "1516566", "url": "https://it.wikipedia.org/wiki?curid=20418", "title": "Cervarese Santa Croce", "text": "Cervarese Santa Croce (\"Selvar\u00e9xe\" o \"Salvar\u00e9xe\" in veneto) \u00e8 un comune italiano sparso (in quanto la sede comunale si trova nella frazione di Fossona) di abitanti della provincia di Padova in Veneto, situato ad ovest del capoluogo di provincia.\nSituato al confine tra le province di Padova e Vicenza, \u00e8 famoso per la grande quantit\u00e0 di ditte produttrici di pellicce e per l'estrazione della trachite grigia classica dal colle della frazione di Montemerlo (si tratta di una cava aperta fin da epoca romana).\nInoltre \u00e8 in forte espansione la produzione di minuterie metalliche, come pure il settore vivaistico.\nStoria.\nTutta la zona a sud del Bacchiglione, fra Berici ed Euganei, fu probabilmente centuriata nel I secolo a.C.; una centuriazione perfettamente nord-sud, quindi est-ovest, che a sud finiva contro i colli di Albettone. Due strade abbastanza importanti, ma non con queste direzioni, partono da circa il centro della centuriazione e con un obliquo di 45\u00b0 circa, finiscono giusto contro la retta delle numerose anse del Bacchiglione, che in periodo romano era in realt\u00e0 il Retrone2 e 3, cio\u00e8 la 2\u00b0 e 3\u00b0 migrazione ad est dell'antico fiume di Viecetia romana, nella stessa direzione che ebbe la pi\u00f9 grossa Brenta, migrata da Vicenza a Padova nel giro di circa soli 2.000 anni e studiata dal Molon sul finire del 1800.\nSi pu\u00f2 presumere quindi che queste 2 strade, tra l'altro parallele fra di loro, avessero un piccolo porto sul fiume e servissero come strade per il trasporto agricolo di materiale, verdure e sementi prodotte in loco. Probabile direzione maggiore del traffico di questi prodotti, fu la vicina cittadina di Padua, molto meno per Vicetia.\nGi\u00e0 centro longobardo, nell'874 \u00e8 sotto la Diocesi di Padova che vi stabilisce una pieve dei frati benedettini.\nIn epoca medioevale si contrapponeva con il suo castello della Motta e con le fortificazioni fluviali del castello di San Martino della Vaneza agli antistanti territori fortificati vicentini di Montegalda. Sub\u00ec l'assedio vicentino nel 1198. Il castello della Motta fu infine definitivamente distrutto nel 1312 da Cangrande I della Scala.\nMonumenti e luoghi d'interesse.\nCastello di San Martino della Vaneza.\nSulla sponda meridionale del Bacchiglione si erge dall'anno mille questo castello come avamposto di difesa militare al confine tra il territorio padovano e quello vicentino. Risparmiato dalle distruzioni ordinate da Ezzelino da Romano, a differenza di molti degli altri castelli a difesa della campagna padovana, fu ceduto nel 1324 alla signoria Carrarese dal Comune di Padova. Durante il periodo della Repubblica di Venezia, a partire dalla prima met\u00e0 del XVII secolo, il castello ebbe una funzione di porto fluviale. Purtroppo con il declino dei traffici commerciali fu adibito ad abitazione civile e cadde in rovina.\nAppartenuto anche alla famiglia Papafava dei Carraresi, a partire dal 1985 fu sottoposto a restauro da parte di enti pubblici ed \u00e8 ora museo della Provincia di Padova: vi sono conservati reperti archeologici, databili dal tardo Neolitico all'epoca medioevale e moderna, ritrovati dentro e attorno al fiume Bacchiglione.\nOratorio della Santa Croce.\nPosto nella frazione di Cervarese, si tratta di un edificio religioso, a navata unica e con pianta a croce latina, che presenta all'interno interessanti lacerti di affresco, riferibili ad epoche diverse dall'XI al XVI secolo. Viene menzionato per la prima volta in un documento della Diocesi di Padova datato 2 maggio 874.\u00c8 stato recuperato negli anni 1980 - 1984 grazie ad un complesso intervento di restauro promosso dall'Amministrazione Comunale di Cervarese Santa Croce. \u00c8 ora adibito a sala per riunioni, convegni e mostre.\nChiesa dell'Esaltazione della Santa Croce.\nLa chiesa fu costruita a partire dal 1866 fino al 1870 in stile neogotico/neoromanico per sostituire l'oratorio della Santa Croce. Fu costruita su modello della Cappella Degli Scrovegni a Padova con pianta a una navata con presbiterio e abside ottagonale. Nel 1911 la chiesa venne affrescata e decorata. Il campanile venne costruito agli inizi del novecento e ospita 5 campane: La campana grande detta \"el campanon de selvarese\" fusa originariamente nel 1940 poi rifusa nel 1948, la seconda e la terza nel 1940, la quarta fusa nel 2005 tra le ultime campane della fonderia Colbachini, mentre il campanello nel 1930. Nel 1950, dopo la costruzione di nuove chiese nei paesi vicini come Montemerlo e Fossona, Cervarese si vede costretta a costruire una nuova chiesa a 200 metri dalle due chiese precedenti. Dopo la sospensione delle celebrazioni, nel 1966 la chiesa venne abbandonata dando inizio al suo decino. Nel 2014 il tetto della navata croll\u00f2 distruggendo la volta. Attualmente la chiesa si trova estremamente fatiscente e diroccata con il tetto crollato dell'abside e della navata e una vegetazione consistente all'interno, mentre il campanile, nonostante svolga ancora la sua funzione con le campane ancora in funzione, \u00e8 molto degradato e pericoloso.\nVilla Trento.\nVilla Trento, risale alla seconda met\u00e0 del XVI secolo, e fu eretta inglobando una parte dell'antico monastero benedettino, datato al IX secolo, costruito per promuovere importanti opere di bonifica in tutta la zona circostante. Documenti recenti hanno certificato che nelle vicinanze, esisteva anche una chiesa dedicata alla Santa Croce, di origini paleocristiane, meglio identificata come Oratorio della Santa Croce. Nel suo insieme la costruzione mostra i moduli, le dimensioni e l'equilibrio delle case di campagna veneziane concepite e realizzate da Andrea Palladio, disegnate in perfetta armonia dell'ambiente che le circondava."}
{"id": "20421", "revid": "122027695", "url": "https://it.wikipedia.org/wiki?curid=20421", "title": "Alessandro Severo", "text": "Adottato dal cugino e imperatore Eliogabalo, dopo il suo assassinio Alessandro sal\u00ec al trono. Data la sua giovane et\u00e0 (fu imperatore a tredici anni), il potere fu effettivamente esercitato dalle donne della sua famiglia, la nonna Giulia Mesa e la madre Giulia Mamea. Passato alla storia come esempio di buon imperatore, rispett\u00f2 le prerogative del Senato e si prese cura dei sudditi, non aument\u00f2 il carico fiscale e favor\u00ec il sincretismo religioso, infatti nel suo larario trov\u00f2 posto anche una statua di Ges\u00f9 Cristo, insieme a quella di Abramo. Come Antonino Pio, di carattere fu mite e buono, ebbe nobili inclinazioni. Anche quando giudic\u00f2 su colpe gravissime, non inflisse la pena di morte.\nL'imperatore non fu per\u00f2 all'altezza dei problemi militari che dovette affrontare. Nel 229 la dinastia dei Sasanidi incominci\u00f2 un'offensiva che strapp\u00f2 ai Romani la Cappadocia e la Mesopotamia, fino a minacciare la Siria. Severo riusc\u00ec ad arginare l'invasione, ma dovette rapidamente trasferirsi sul fronte del Reno per difendere la Gallia dall'aggressione dei Germani. Nel 235 fu assassinato dai suoi stessi soldati durante una campagna contro le trib\u00f9 germaniche in quanto stava trattando un accordo col nemico ed essi trovavano troppo esitante la sua condotta in guerra. Al suo posto sal\u00ec al trono un generale di origine barbarica e di grandi capacit\u00e0 militari, Massimino il Trace.\nFonti storiografiche.\nLa fonte pi\u00f9 ampia, e forse la pi\u00f9 problematica, sul regno di Alessandro Severo \u00e8 il libro sulla sua vita contenuto all'interno della \"Historia Augusta\", un'opera del IV secolo. Tra tutte le biografie imperiali contenute nella \"Historia\", questa \u00e8 una tra le pi\u00f9 lunghe ed \u00e8 tradizionalmente attribuita a Elio Lampridio. Una delle fonti della \"Historia\" \u00e8 l'opera di Mario Massimo, andata perduta, che fu un funzionario di Alessandro. In generale le informazioni contenute nella \"Vita di Alessandro\" della \"Historia\" sono da valutare con attenzione, in quanto tende a essere pi\u00f9 un'opera di fantasia che storiografica. In generale, l'autore dimostra una predisposizione positiva nei confronti dell'ultimo esponente della dinastia severiana.\nUna fonte di ben altro spessore \u00e8 fornita da Erodiano, un funzionario civile di rango inferiore di origine siriana, che visse dal 170 circa al 240; il suo lavoro, la \"Storia dell'Impero romano da Marco Aurelio\", comunemente abbreviata in \"Storia romana\", \u00e8 una testimonianza diretta che va dal regno di Commodo a quello di Gordiano III, e tratta il regno di Alessandro Severo nel libro VI.\nFonti di minore importanza sono Aurelio Vittore ed Eutropio (fine del IV secolo), che tramandano pochi accenni aneddotici, Zosimo, che scrisse brevemente su Alessandro all'inizio del VI secolo, mentre la \"Storia romana\", del senatore e sostenitore di Alessandro (fu nominato console nel 229) Cassio Dione Cocceiano, \u00e8 di scarso aiuto, in quanto il libro LXXX \u00e8 giunto solo in una versione compendiata.\nAltre fonti non storiografiche sono le opere giuridiche composte o comunque collegate a Ulpiano e i ritrovamenti numismatici, archeologici, epigrafici e papiracei.\nBiografia.\nOrigini familiari.\nBassiano Alessiano (questo il nome originario di Alessandro Severo) nacque il 1\u00ba ottobre 208 ad Arca Caesarea, in Fenicia. Suo padre era Marco Giulio Gessio Marciano, un funzionario di rango equestre che ebbe pi\u00f9 volte l'incarico di procuratore imperiale, sua madre Giulia Avita Mamea, al secondo matrimonio; oltre ad Alessiano la coppia aveva avuto una figlia, e forse anche un figlio di nome Marco Giulio Gessio Bassiano.\nLa madre di Alessandro, Giulia Avita Mamea, era figlia del consolare Gaio Giulio Avito Alessiano e di Giulia Mesa, a sua volta figlia di Giulio Bassiano, sacerdote del culto solare di El-Gabal a Emesa (Siria); Alessiano e Mesa avevano anche un'altra figlia, Giulia Soemia Bassiana, moglie del siriano Sesto Vario Marcello e madre di Sesto Vario Avito Bassiano (l'imperatore Eliogabalo, regnante dal 218 al 222, che quindi era cugino di Alessandro). La nonna materna di Alessandro, Giulia Mesa, era sorella di Giulia Domna, moglie dell'imperatore Settimio Severo (193-211) e madre degli imperatori Caracalla (198-217) e Geta (209-211).\nPer parte materna Alessandro era legato alla famiglia reale di Emesa, i cui membri erano sovrani di Emesa e sacerdoti del dio solare El-Gabal. Secondo l\"Historia Augusta\", Alessandro ricevette un'ottima educazione, sia nelle discipline civili sia in quelle militari. Ebbe numerosi maestri, sia nella sua citt\u00e0 natale sia a Roma, che gli insegnarono filosofia, grammatica e retorica; tra questi il grammatico Scaurino figlio di Terenzio Scaurino, maestro di Lucio Vero. L\"Historia\" racconta anche che non era molto bravo a fare discorsi in lingua latina, come si ebbe a vedere dai suoi discorsi in senato o davanti ai soldati.\nAlla nascita di Alessandro, l'impero era condiviso tra Settimio Severo e Caracalla, con l'associazione al trono di Geta nel 209; alla morte di Severo (211), i due figli ressero per un po' il regno insieme, fin quando, quello stesso anno, Caracalla assassin\u00f2 Geta e tenne il potere da solo. Nel 217 Caracalla fu ucciso dalle sue stesse truppe, che acclamarono imperatore Macrino, il prefetto del pretorio di Caracalla; il nuovo imperatore, per\u00f2, commise l'errore di rimandare la ricca Giulia Mesa, con le figlie e i nipoti, a Emesa, loro citt\u00e0 d'origine.\nApprofittando dei problemi della finanza imperiale e del malcontento delle truppe conseguente a una riduzione delle paghe, Mesa corruppe i legionari della Legio II \"Parthica\", di stanza a Emesa, i quali acclamarono imperatore il cugino di Alessandro, Eliogabalo, il 16 maggio 218. Macrino tent\u00f2 di riguadagnare il favore dei soldati (in questa occasione vanno inseriti gli episodi dell'assassinio della sorella e del cognato di Alessandro da parte del prefetto del pretorio Ulpio Giuliano e della morte di Gessio Marciano, padre di Alessandro), ma fu sconfitto nella battaglia di Antiochia e, dopo una lunga fuga, ucciso.\nSalito al trono Eliogabalo si comport\u00f2 come un monarca orientale, introducendo a Roma il culto del dio solare El-Gabal di cui era gran sacerdote, e adottando costumi orientali alieni alla mentalit\u00e0 romana; le sue eccentricit\u00e0, la sua complessa identit\u00e0 sessuale e la sua relazione con l'auriga Ierocle, oltre che il matrimonio con la vergine vestale Aquilia Severa, gli alienarono le simpatie del popolo e della stessa guardia pretoriana; pes\u00f2 negativamente anche l'assunzione del consolato per tre volte consecutive (218, sostituendo Macrino, 219 e 220), una scelta che era stata fatta per l'ultima volta da Domiziano e da allora considerata un segno di dispotismo.\nCesare (221-222).\nQuando Giulia Mesa si accorse che il sostegno popolare a Eliogabalo stava crollando rapidamente, decise che lui e sua madre Giulia Soemia, che lo aveva incoraggiato nelle sue pratiche religiose, dovessero essere rimpiazzati da qualcuno di pi\u00f9 affidabile e popolare. Per trovare un sostituto al soglio imperiale all'interno della dinastia, Giulia Mesa si rivolse all'altra figlia, Giulia Mamea, e al di lei figlio, il tredicenne Alessiano, e convinse Eliogabalo ad associare il cugino al potere, per lasciare a lui le cure secolari e meglio dedicarsi a quelle religiose.\nAlessiano assunse il nome di Marco Aurelio Alessandro: \"Marco Aurelio Antonino\" era infatti il nome ufficiale dell'imperatore meglio noto come Caracalla, il quale, secondo la propaganda orchestrata da Mesa e dalle sue figlie per ottenere la fedelt\u00e0 delle legioni, sarebbe stato il padre sia di Eliogabalo (il cui nome era appunto \"Marco Aurelio Antonino\") sia di Alessiano, entrambi avuti da relazioni adulterine; il nome \"Alessandro\" fu invece scelto come riferimento ad Alessandro Magno.\nIl 26 giugno 221 Eliogabalo adott\u00f2 il cugino e lo nomin\u00f2 Cesare, scegliendolo come collega per il consolato per l'anno successivo (222). Erodiano racconta la singolare situazione in cui si trov\u00f2 il Senato romano, che dovette ratificare un'adozione per cui un ragazzo di circa sedici anni diventava il padre di uno di dodici. Cassio Dione narra come secondo l'imperatore era stato il dio El-Gabal stesso a suggerirgli l'adozione e la scelta del nome del cugino-figlio adottivo. Il nome completo del Cesare Alessandro lo collegava esplicitamente agli imperatori della dinastia severiana: \"Imp. Caes. M. Aurelii Antonini Pii Felicis Aug. fil., divi Antonini Magni Pii nepos, divi Severi pronepos M. Aurelius Alexander, nobilissimus Caesar imperi et sacerdotis, princeps iuventutis\".\nEliogabalo associ\u00f2 il cugino e figlio adottivo nelle sue pratiche religiose, facendolo diventare sacerdote, e tent\u00f2 di fargli assumere i propri costumi. Giulia Mamea, tuttavia, si oppose e, tenendo lontano il figlio dall'imperatore e dalla sua cerchia pi\u00f9 stretta, fece impartire al figlio una classica educazione greco-romana curando principalmente le virt\u00f9 della moderazione e dell'autocontrollo mentre Alessandro, per propria inclinazione, praticava anche la lotta.\nL'imperatore ne fu contrariato e incominci\u00f2 a rimpiangere di aver associato al potere il cugino: decise allora di allontanare i maestri dal palazzo imperiale, mettendone a morte diversi con l'accusa di corrompere il Cesare con i loro insegnamenti. A mano a mano che Eliogabalo progrediva nel suo comportamento eccentrico e dispotico, crescevano le aspettative dei Romani, e in particolar modo dei pretoriani, nei riguardi del giovane Alessandro e Giulia Mamea assecondava la loro inclinazione con frequenti donativi in modo da acquisirne il favore.\nElagabalo si inquiet\u00f2 ancor di pi\u00f9 e tent\u00f2 di danneggiare la reputazione del figlio adottivo e, non riuscendoci, incominci\u00f2 a tramare per eliminarlo. Mamea, tuttavia, diede disposizioni affinch\u00e9 Alessandro non mangiasse cibi inviati o preparati da inservienti dell'imperatore, ma solo quello cucinato da personale di fiducia. Le precauzioni prese da Mamea e, in particolare, dall'esperta Giulia Mesa, bastarono a respingere i maldestri tentativi dell'imperatore di sbarazzarsi rapidamente del figlio adottivo, e alla fine Eliogabalo decise di agire pi\u00f9 direttamente, tentando di togliere al cugino il titolo di Cesare e impedendogli di comparire in pubblico.\nL'allontanamento di Alessandro dalla vita pubblica mise in subbuglio i soldati, specie quelli che erano stati chiamati al suo servizio. Una prima volta i pretoriani si ribellarono e continuarono la sommossa fin quando Eliogabalo si rec\u00f2 al loro campo con Alessandro, e dopo averli pregati di rientrare nei ranghi, dovette accettare le loro condizioni e consegnare loro alcuni suoi compagni di vizio, tra cui Ierocle, il suo amante ufficiale. Eliogabalo decise di mettere nuovamente alla prova il legame dei pretoriani col giovane Cesare e fece diffondere la voce che Alessandro era caduto ammalato.\nI pretoriani, addolorati e arrabbiati, si rifiutarono per la seconda volta di prestare servizio e si rinchiusero nel loro accampamento, chiedendo che Alessandro fosse loro mostrato nel tempio del \"castrum\" ed Eliogabalo, spaventato dalla loro reazione, si rec\u00f2 all'accampamento assieme al cugino. Quando i due cugini giunsero all'accampamento, i pretoriani acclamarono Alessandro, ignorando Eliogabalo; l'imperatore, furibondo, diede l'ordine di mettere a morte per tradimento i soldati che avevano acclamato il Cesare ma non l'imperatore. I pretoriani, stanchi delle eccentricit\u00e0 di Eliogabalo, si ammutinarono e lo uccisero assieme alla madre Giulia Soemia.\nIl 13 marzo 222 Alessandro fu proclamato imperatore dai pretoriani, col nome di Marco Aurelio Severo Alessandro; il Senato gli concesse il titolo di augusto e di \"pater patriae\", oltre alla potest\u00e0 tribunizia, al comando proconsolare, al pontificato massimo e al diritto di fare cinque proposte di legge per ogni seduta del Senato.\nRegno (222-235).\nAlessandro era molto giovane quando sal\u00ec al trono, e il potere effettivo fu nelle mani delle donne della sua famiglia, l'influente nonna, Giulia Mesa, che per\u00f2 mor\u00ec nel 226, e la madre Giulia Avita Mamea, che lo affianc\u00f2 per tutto il suo regno.\nAlessandro tent\u00f2 di ridare lustro al Senato romano, e form\u00f2 un collegio di sedici senatori che lo consigliassero nelle materie di governo; tra questi sedici senatori vi erano due eminenti giuristi Eneo Domizio Ulpiano e Giulio Paolo. Alessandro rimosse i funzionari del cugino maggiormente compromessi, evitando una generale rivoluzione nelle cariche; ad esempio conferm\u00f2 in carica come prefetti del pretorio Giulio Flaviano e Geminio Cresto, due esperti militari.\nNello stesso anno di ascesa al trono, per\u00f2, nomin\u00f2 Ulpiano (che all'epoca era prefetto dell'annona) supervisore dei due prefetti pretoriani; il giurista, col sostegno dell'imperatore e di sua madre, divenne una sorta di co-imperatore, esercitando grande influenza sul giovane imperatore, che lo chiamava \"parens\", \"genitore\". La scelta suscit\u00f2 delle recriminazioni tra i militari, in quanto Ulpiano non aveva alcun merito dal punto di vista militare; secondo Zosimo, Mamea venne a conoscenza di un tentativo di rovesciare Ulpiano e fece mettere a morte gli attentatori, mentre lo stesso Ulpiano, secondo Cassio Dione che pure gli riconosce di aver utilizzato il nuovo ruolo per correggere alcune aberrazioni introdotte da Eliogabalo, fece mettere a morte Flaviano e Cresto per subentrare loro, e infatti, nel tardo 222, Alessandro nomin\u00f2 dunque prefetti del pretorio lo stesso Ulpiano e Paolo. I pretoriani, per\u00f2, non gradirono gli eventi, e decisero di assassinare Ulpiano, tendendogli un agguato nottetempo; Ulpiano riusc\u00ec a sfuggire ai sicari, rifugiandosi a palazzo da Alessandro e dalla madre, ma quando i pretoriani insistettero che gli fosse consegnato il loro prefetto, Alessandro non fu in grado di salvargli la vita (tardo 223-met\u00e0 224).\nNel 225 spos\u00f2 Sallustia Orbiana, figlia del prefetto del pretorio Lucio Seio Sallustio, il quale fu forse elevato al rango di Cesare. Nel 227, per\u00f2, Sallustio fu accusato di aver tentato di assassinare Alessandro e fu messo a morte; Sallustia fu allora esiliata in Libia. Secondo Erodiano, Alessandro amava la moglie e viveva con lei, ma Sallustia fu allontanata dal palazzo da Giulia Mamea, che era gelosa del titolo di augusta ottenuto dalla nuora; indispettito dall'arroganza di Mamea ma in debito con Alessandro per i favori da lui concessigli, Sallustio decise di ritirarsi presso il campo dei pretoriani, ma Mamea lo mand\u00f2 ad arrestare e mettere a morte, esiliando la nuora; il tutto sarebbe avvenuto, secondo Erodiano, contro il volere di Alessandro, il quale per\u00f2 non ebbe il coraggio di opporsi alla propria madre.\nAmministrazione imperiale.\nTra i primi atti del nuovo imperatore vi fu la formazione di un \"consilium\" con sedici tra i pi\u00f9 eminenti e moderati senatori, tra cui i giuristi Eneo Domizio Ulpiano e Giulio Paolo e lo storico Cassio Dione Cocceiano. Secondo Erodiano l'imperatore consultava i propri consiglieri su ogni decisione e non prendeva provvedimenti che non avessero ricevuto l'approvazione unanime.\nTutti coloro che indegnamente avevano raggiunto alte cariche sotto Eliogabalo, furono rimossi e rimandati alle loro precedenti mansioni. Gli interessi dello Stato furono affidati ad avvocati e oratori competenti, mentre gli incarichi militari furono assegnati a ufficiali con esperienza comprovata. Per tenerlo lontano da cattive compagnie che potessero traviarlo, la madre Giulia Mamea gli impose di presenziare quotidianamente e a lungo come giudice nei processi. Inoltre fu lei a decidere chi poteva parlare con il giovane imperatore, e decise chi poteva essere tra i circoli interni dell'imperatore e Mamea non permetteva a nessuno di stare vicino a suo figlio.\nAlessandro, inoltre, si mostr\u00f2 molto indulgente e nei casi in cui era prevista la pena di morte garantiva spesso il perdono per evitare di infliggere la pena capitale; Erodiano riporta che nessuno poteva ricordare, dopo diversi anni del suo regno, un episodio in cui un uomo era stato messo a morte senza processo. Form\u00f2 anche un consiglio municipale di quattordici prefetti urbani che amministravano gli altrettanti distretti di Roma. Furono cancellati il lusso e la stravaganza che tanto avevano prevalso a corte; fu migliorato lo standard del conio; furono alleggerite le tasse; furono incoraggiate la letteratura, le arti e la scienza; fu aumentata l'assegnazione di terre ai soldati.\nOnor\u00f2 sia Cassio Dione sia lo storico Mario Massimo con un secondo consolato. Nell'interesse del popolo, furono istituite agenzie di prestito a basso interesse (4%), e acquist\u00f2 grano a proprie spese, donandolo cinque volte al popolo.\nEdilizia.\nA Roma Alessandro fece restaurare e re-intitolare le Terme di Nerone, che presero il nome di Terme alessandrine (227); fece costruire l'Acquedotto alessandrino per alimentarle, le recint\u00f2 con un bosco piantato al posto di costruzioni da lui acquistate e fatte demolire, decret\u00f2 delle tasse per curarne la manutenzione, adib\u00ec alcuni boschi a fornire il legname per il loro funzionamento e le riforn\u00ec di olio da illuminazione. Fece anche restaurare le Terme di Caracalla, cui aggiunse un portico; inoltre decret\u00f2 che fosse reintrodotta la legge che proibiva la presenza a Roma di terme destinate ad ambo i sessi, abrogata da Eliogabalo. Fece costruire sul Palatino le \"Diaetae Mammaeae\", una residenza destinata ad accogliere la madre.\nRaccolse molte statue di uomini illustri per ornare il Foro di Traiano e decor\u00f2 il Foro di Nerva con statue di imperatori divinizzati, provvedette alle necessit\u00e0 del tempio di Iside e Serapide, cur\u00f2 la manutenzione del Teatro di Marcello, del Circo Massimo, dello Stadio di Domiziano e il restauro del Colosseo, colpito da un fulmine durante il regno di Macrino, finanziando i lavori con le tasse su procuratori, prostitute e catamiti. A Dougga, in Tunisia, \u00e8 ancora conservato in buone condizioni un arco eretto in suo onore.\nReligione.\nSecondo la \"Historia Augusta\", Alessandro pregava tutte le mattine presso il suo larario personale, in cui teneva le statue di alcuni tra gli imperatori romani divinizzati e di alcuni personaggi di spessore morale, come Apollonio di Tiana e, secondo alcune testimonianze contemporanee, di Cristo, Abramo e Orfeo; teneva pure una statua di Alessandro Magno, suo \"antenato\".\nEbbe molto rispetto per la religione romana tradizionale, a differenza del cugino e predecessore, mostrando deferenza per i pontefici, per gli auguri e per i \"quindecemviri sacris faciundis\" (i custodi dei Libri sibillini, un collegio di cui anche l'imperatore faceva parte). In talune occasioni permise anche che questioni religiose sulle quali si era gi\u00e0 espresso fossero riaperte e condotte in maniera differente. Ogni sette giorni, quando era a Roma, saliva al tempio di Giove Capitolino e visitava frequentemente anche gli altri templi. Tra i suoi primi atti di \"normalizzazione\" dopo gli eccessi del cugino vi fu quello di far rimettere al loro posto nei vari templi tutte le statue d'oro e gli arredi sacri che Eliogabalo aveva fatto raccogliere nell\"Elagabalium\", il tempio che aveva fatto costruire a Roma al dio El-Gabal. Quando la nonna Giulia Mesa mor\u00ec, Alessandro la fece divinizzare.\nIl suo regno fu un periodo felice per gli ebrei e i cristiani; ai primi conferm\u00f2 i privilegi antichi, mentre non molest\u00f2 i secondi. Secondo l\"Historia\" progett\u00f2 di dedicare un tempio a Cristo e di includerlo tra gli dei, ma desistette quando gli auguri gli dissero che in quel caso tutti si sarebbero convertiti al cristianesimo e gli altri templi sarebbero stati chiusi. Fece inoltre suo un motto ascoltato da un giudeo o da un cristiano, \u00abQuod tibi fieri non vis, alteri ne feceris\u00bb (\"Non fare agli altri ci\u00f2 che non vuoi sia fatto a te\"); lo ripeteva di frequente e lo fece incidere, secondo l\"Historia\", sul suo palazzo e in altri luoghi pubblici.\nEsercito.\nInfine, le esigenze difensive indussero il sovrano e i comandi ad adottare alcune importanti modifiche tattiche dell'esercito di cui fu un esempio il ritorno allo schieramento falangitico di pi\u00f9 legioni contemporaneamente, fino a costituire una massa d'urto di sei legioni raggruppate, fianco a fianco, senza alcun intervallo.\nInoltre, per migliorare la mobilit\u00e0 dei reparti, Alessandro incentiv\u00f2 l'arruolamento di unit\u00e0 ausiliarie di arcieri e di cavalleria corazzata, i cosiddetti \"catafrattari\" o \"clibanarii\", reclutati in Oriente e in Mauretania e infine l'utilizzo presso tutte le fortezze del \"limes\" di nuovi modelli di catapulte (\"ballistae\", \"onagri\" e \"scorpiones\"), al fine di tenere impegnato il nemico fino all'accorrere delle \"riserve strategiche\".\nCampagna sasanide (230-233).\nTra il 224 e il 226/227 avvenne a Oriente dell'Impero romano un episodio cruciale, che cambi\u00f2 il corso della storia romana nel III secolo: l'ultimo imperatore dei Parti, Artabano IV, fu rovesciato e il rivoltoso, Ardashir I, fond\u00f2 la dinastia sasanide, destinata a essere avversaria orientale dei Romani fino al VII secolo. Tra il 230 e il 233 circa i Sasanidi e i Romani si scontrarono per la prima volta: il \"casus belli\" fu la rivendicazione da parte dei Sasanidi del possesso di tutto l'Impero achemenide, del quale affermavano di essere diretti eredi, includendo i territori ora romani dell'Asia Minore e del Vicino Oriente. Della campagna sasanide di Alessandro Severo esistono due racconti contrastanti: Erodiano non ha remore a mostrare gli errori dell'imperatore romano nella conduzione della guerra e descrive una situazione negativa per i Romani, salvo poi raccontare che i Sasanidi alla fine accettarono lo \"status quo\"; al contrario, nella \"Historia Augusta\", nel \"Cesari\" di Aurelio Vittore e nel \"Breviario di storia romana\" di Eutropio, si racconta della grandiosa vittoria di Alessandro sui nemici dell'impero.\nSecondo il racconto di Erodiano, la reazione di Alessandro alle pretese sasanidi fu quella di scrivere ad Ardashir, proponendogli di mantenere lo \"status quo\" e ricordandogli le vittorie romane sui Persiani; l'ambasciata non ebbe effetto, dato che il sovrano sasanide scese sul campo di battaglia. All'inizio della campagna (230), i Sasanidi penetrarono nella provincia romana della Mesopotamia cercando, senza riuscirvi, di conquistare Nisibis e compirono diverse incursioni in Siria e Cappadocia.\nAlessandro organizz\u00f2 allora una spedizione militare, raccogliendo a Roma un numero di truppe pari a quelle del nemico e scegliendo i migliori soldati. Erodiano riporta il discorso che Alessandro fece di fronte alle truppe schierate e racconta di come i soldati fossero incoraggiati dalle parole dell'imperatore; dopo aver distribuito denaro alle truppe, Alessandro si rec\u00f2 al Senato per fare un discorso simile e rendere pubbliche le sue intenzioni. Il giorno della partenza, dopo aver presenziato ai sacrifici di rito, l'imperatore lasci\u00f2 Roma (231); Erodiano racconta di come Alessandro si volse pi\u00f9 volte a guardare la citt\u00e0, piangendo, e di come piangessero anche sia i senatori sia il popolo che accompagn\u00f2 l'amato imperatore.\nDopo essere passato per l'Illirico, dove raccolse altre numerose truppe, raggiunse l'anno successivo (232) Antiochia di Siria, dove fece addestrare le truppe nelle condizioni ambientali delle province orientali. Fece allora un ulteriore tentativo di mediazione, offrendo pace e amicizia ad Ardashir, ma questi non solo mand\u00f2 indietro gli inviati romani a mani vuote, ma mand\u00f2 a sua volta ad Alessandro quattrocento soldati di aspetto imponente e riccamente vestiti, con un rinnovato invito ad abbandonare le terre fino al Bosforo; Alessandro reag\u00ec alla provocazione arrestando i quattrocento inviati sasanidi e li mand\u00f2 a coltivare terre in Frigia, senza per\u00f2 metterli a morte.\nL'imperatore romano decise di far passare all'esercito le frontiere naturali del Tigri e dell'Eufrate, ma si trov\u00f2 ad affrontare ammutinamenti delle truppe e persino la proclamazione di un usurpatore, Taurino; sebbene questi pericoli avessero breve vita, Alessandro decise di tenere con s\u00e9 solo le truppe pi\u00f9 affidabili e, dietro consiglio dei propri generali, divise l'esercito in tre parti, tenendo per s\u00e9 quella pi\u00f9 forte e destinata all'attacco al centro del fronte, mentre le altre due avrebbero dovuto attaccare a nord e a sud. La sua indecisione nell'avanzare, per\u00f2, fece s\u00ec che al contingente meridionale venisse a opporsi quasi l'intero esercito sasanide, che sconfisse i Romani infliggendo loro gravi perdite. Erodiano racconta che la causa dell'indecisione di Alessandro fu la sua paura di mettere in gioco la propria vita o le \u00abpaure femminili\u00bb di sua madre Giulia Mamea, che lo aveva seguito in Oriente.\nLa notizia della disfatta giunse all'imperatore mentre questi era ammalato, e lo fece disperare; gli stessi soldati, minati da malattie causate dall'ambiente insalubre e dalla scarsit\u00e0 delle provviste, accusarono l'imperatore di aver causato la distruzione dell'esercito con la sua incapacit\u00e0 a mettere in atto i piani stabiliti. Alessandro ordin\u00f2 allora che i due gruppi superstiti di truppe si recassero a svernare ad Antiochia: se il suo contingente perse numerosi uomini durante il viaggio, i soldati provenienti da nord furono praticamente decimati dalle temperature rigide delle montagne dell'Armenia; l'esercito, ridotto enormemente a causa di questi eventi, addoss\u00f2 la colpa delle sue perdite all'imperatore.\nGli scontri tra Romani e Sasanidi, per\u00f2, avevano indebolito enormemente anche l'esercito di Ardashir, che ne ordin\u00f2 lo scioglimento per la pausa invernale tra il 232 e il 233. La notizia raggiunse Alessandro, la cui salute era migliorata ad Antiochia, dopo che aveva tentato di riottenere il favore dei propri uomini con un donativo e mentre stava preparando il prosieguo della campagna. Sebbene fosse convinto che il pericolo fosse terminato, Alessandro fu convinto a porre fine alle ostilit\u00e0 in Oriente anche dall'arrivo della notizia che gli Alemanni avevano passato Reno e Danubio e stavano saccheggiando campi e citt\u00e0 in forze.\nDifferentemente da Erodiano, di cui rigetta il racconto dei fatti, l\"Historia Augusta\" riporta un'altra versione, confermata da Aurelio Vittore e da Eutropio, secondo la quale Alessandro avrebbe sconfitto Ardashir in battaglia. L\"Historia\" aggiunge che l'imperatore prese personalmente parte alla battaglia, comandando il fianco destro romano, e obbligando alla rotta l'esercito sasanide, forte di settecento elefanti da guerra e mille e ottocento carri falcati, oltre che da migliaia di cavalieri; tornato ad Antiochia, Alessandro avrebbe diviso tutto il bottino tra gli uomini. Un'ulteriore differenza tra le due versioni riguarda il trionfo di Alessandro a Roma: secondo Erodiano l'imperatore si affrett\u00f2 dalla frontiera orientale a quella settentrionale per far fronte alla minaccia germanica; l\"Historia Augusta\" narra invece del suo ritorno nella capitale nel 233, dove avrebbe celebrato un trionfo sui Sasanidi (attestato dalla numismatica) con donativi al popolo e giochi. L\"Historia\" riporta anche un discorso di Alessandro di fronte al Senato romano, in cui l'imperatore rivendica modestamente il proprio successo.\nCampagna germanica (234-235).\nSecondo il racconto di Erodiano, mentre si trovava ancora ad Antiochia con l'esercito Alessandro fu raggiunto dalla notizia che gli Alemanni avevano attraversato in forze il \"limes\" germanico e stavano saccheggiando le province romane dell'Illirico, mettendo in pericolo anche l'Italia. Questa notizia caus\u00f2 malcontento nell'esercito, in particolare nelle truppe illiriche che erano state prelevate per la campagna sasanide indebolendo le difese della zona; i soldati imputavano all'imperatore sia l'indecisione nella guerra contro Ardashir sia i pericoli in cui metteva le popolazioni illiriche. Sempre secondo Erodiano, Alessandro si mosse rapidamente dalla frontiera orientale all'Illirico con gran parte dell'esercito, senza passare da Roma.\nEvidenze numismatiche fanno propendere gli storici per la versione riportata dalla \"Historia Augusta\", secondo la quale Alessandro torn\u00f2 a Roma a celebrare il trionfo (233); per diversi mesi l'imperatore avrebbe goduto dell'aumento di popolarit\u00e0 dovuto alla campagna orientale, prima di essere raggiunto dalla notizia delle invasioni in Illirico e Gallia, ove si rec\u00f2 dopo aver richiamato l'esercito da Oriente (234).\nAlessandro si accamp\u00f2 a Magonza, presso il Reno, e impegn\u00f2 i barbari facendo uso delle truppe more, osroene e parte che aveva portato dalla campagna d'Oriente. Decise per\u00f2 di non rischiare una guerra e di corrompere i barbari e ottenere una pace incruenta (235). Queste trattative non trovarono il favore dei soldati, sia in quanto essi deprecavano l'atteggiamento remissivo dell'imperatore di fronte ai nemici che avevano invaso e saccheggiato le loro terre, sia in quanto una pace ottenuta in quel modo non avrebbe portato bottino per i soldati romani.\nMorte.\nAlessandro fu ucciso il 18 o 19 marzo del 235 a Mogontiacum insieme con la madre, in un ammutinamento probabilmente capeggiato da Massimino il Trace, un ufficiale della Tracia, che a ogni modo si assicur\u00f2 il trono.\nSecondo Erodiano i soldati decisero di rovesciare Alessandro, considerato troppo debole e di sostituirlo con Massimino, uno dei loro comandanti preferiti e dotato di maggiori capacit\u00e0 militari. Dopo aver acclamato Massimino imperatore, si recarono presso l'accampamento di Alessandro. Informato della sommossa, Alessandro si fece prendere dal panico e promise ai propri uomini di fare tutto quello che essi volevano in cambio della loro protezione, ma i soldati si rifiutarono di prendere le armi. Abbandonato dalle proprie truppe, Alessandro si ritir\u00f2 presso la propria tenda, dove si trovava anche la madre Giulia Mamea, attendendo l'arrivo degli uomini di Massimino che li uccisero entrambi.\nLa \"Historia Augusta\", invece, racconta che dopo numerosi cattivi presagi, Alessandro fu ucciso in quanto aveva sorpreso un soldato germanico della sua scorta all'interno della sua tenda: il soldato, temendo di essere punito, avrebbe riunito i propri compagni e ucciso l'imperatore e la madre.\nIn realt\u00e0 lo scontento dei militari deve essere ricercato in questioni di natura diversa rispetto alla problematica della personalit\u00e0 indecisa del sovrano e pu\u00f2 essere ricondotto alla tendenza dell'imperatore e di Giulia Mamea di favorire l'aristocrazia senatoria a scapito degli ufficiali dell'esercito come del resto alla politica finanziaria di prudente risparmio che incise, in misura non insignificante, proprio sui costi dell'armata suscitando il malcontento.\nCon la caduta dell'ultimo dei Severi, molte raffigurazioni di Alessandro e di sua madre furono intenzionalmente distrutte, per mostrare il sostegno al nuovo imperatore. Nel 238, con la morte di Massimino il Trace e l'ascesa al trono di Gordiano III, Alessandro fu divinizzato e, per l'ultima volta, fu costituito un collegio di \"sodales\" in suo onore. A seguito di ci\u00f2, in molte iscrizioni da cui era stato cancellato sotto Massimino, il suo nome fu re-inciso.\nLe ceneri di Alessandro e della madre furono tumulate in un sarcofago, decorato con scene del mito di Achille, ora ai Musei Capitolini, ma in origine deposto in un grandioso mausoleo, oggi noto come Monte del Grano, a Roma.\nMonetazione e titolatura imperiale del periodo.\nLa titolatura completa prevalente di Alessandro, come imperatore, fu \"Imperator Caesar Marcus Aurelius Severus Alexander Pius Felix Augustus\". Curiosamente, nelle iscrizioni ritrovate a Roma, nel \"Latium Vetus\", in Italia meridionale, in Spagna e nelle province orientali la forma preferita per il nome \"Aurelius\" \u00e8 in effetti \"Aurellius\".\nNelle iscrizioni spagnole e, meno diffusamente in quelle orientali, si ritrova il titolo \"Dominus noster\"; tra gli altri titoli \"Invictus\", \"Sanctissimus\", \"Optimus et felicissimus princeps\", \"Indulgentissimus princeps\", \"Princeps optimus et fortissimus\", \"Caelo demissus\"."}
{"id": "20427", "revid": "1324679", "url": "https://it.wikipedia.org/wiki?curid=20427", "title": "Max Abraham", "text": "Biografia.\nAllievo di Max Planck, fu dapprima professore di Meccanica razionale nel Regio Istituto Tecnico Superiore di Milano (il futuro Politecnico di Milano), tra il 1909 e il 1915, poi di Fisica nei politecnici di Stoccarda e Monaco di Baviera. I suoi lavori pi\u00f9 importanti concernono l'elettrodinamica, specialmente si devono a lui notevoli progressi nello studio della dinamica dell'elettrone."}
{"id": "20428", "revid": "31886", "url": "https://it.wikipedia.org/wiki?curid=20428", "title": "Gustav Stresemann", "text": "Importante la sua politica di riconciliazione con l'Intesa, che port\u00f2 alla stipulazione del Patto di Locarno (1925) e all'ingresso tedesco nella Societ\u00e0 delle Nazioni (1926).\nBiografia.\nGustav Stresemann, figlio del commerciante di birra berlinese Ernst August Stresemann e di sua moglie Mathilde, fu l'unico tra i suoi sette fratelli a frequentare il ginnasio dove mostr\u00f2 interesse soprattutto per lo studio della storia e delle vite di personalit\u00e0 illustri come Napoleone o Goethe. Diplomatosi nel 1897, Stresemann studi\u00f2 dal 1898 al 1901 a Lipsia, prima letteratura e storia per poi cambiare in economia politica.\nConcluse gli studi con una tesi sul tema \"Lo sviluppo del commercio berlinese di birra\". Il padre di Stresemann era proprietario di una piccola birreria e di un impianto di imbottigliamento a Berlino-Mitte, pi\u00f9 precisamente a Luisenstadt, che ancora oggi testimonia la presenza di piccole aziende risalenti a prima della prima guerra mondiale. In questo contesto Stresemann ebbe naturalmente modo di conoscere la condizione delle piccole e medie imprese tedesche e si pu\u00f2 pensare che la sua visione di politica economica sia stata influenzata in modo determinante da questo vissuto quotidiano della sua giovinezza. Fu legato anche all'industria della cioccolata, di cui pure in Germania vi erano molte piccole, ma poche grandi fabbriche e presso cui lavor\u00f2 dal 1901 al 1904 come mediatore e lobbista.\nNel 1903 Stresemann spos\u00f2 K\u00e4the Kleefeld con cui avrebbe avuto due figli, Wolfgang e Joachim. Durante gli studi Stresemann fu membro dell'associazione studentesca riformista Neogermania. K\u00e4the era sorella di un membro dell'associazione e figlia dell'industriale berlinese Adolf Kleefeld. K\u00e4the Stresemann, che era di origine ebraica, ebbe un notevole ruolo nella vita sociale berlinese durante gli anni venti.\nDopo un'iniziale simpatia per l'associazione dei nazional-sociali di Friedrich Naumann, Stresemann avvi\u00f2 nello stesso anno, il 1903, la sua carriera politica nel partito nazional-liberale. Stresemann fu visto come erede del suo mentore politico Ernst Bassermann. Nel 1906 fu eletto al consiglio comunale di Dresda e nel 1907 come parlamentare pi\u00f9 giovane al Reichstag per il circolo Annaberg in Sassonia. Nel 1910 divenne membro del direttivo dell'associazione degli industriali.\nIl suo appoggio a provvedimenti sociali lo port\u00f2 spesso in conflitto con l'ala destra del suo partito, dominata dagli esponenti dell'industria pesante sassone. Quest'ala imped\u00ec nel 1912 la sua rielezione nel direttivo del partito. Dopo che nel 1912 perse anche il suo seggio in parlamento, Stresemann intraprese un viaggio di studio negli Stati Uniti e in Canada assieme ad altri economisti. Stresemann fu membro di svariate associazioni, tra cui la societ\u00e0 commerciale tedesco-americana e l'associazione coloniale tedesca. Appoggi\u00f2 la politica navale tedesca, vista come una causa dello scoppio della prima guerra mondiale.\nNel 1914 Gustav Stresemann fu di nuovo eletto in Parlamento in un'elezione suppletiva nel circolo Wittmund-Aurich della Frisia orientale, che avrebbe rappresentato fino alla sua morte, a parte una breve interruzione (1918-19). Nel 1917 divenne capogruppo e presidente di partito dei nazional-liberali. Con questa carica si impegn\u00f2 personalmente per la fusione dei nazional-liberali e del partito del progresso (in tedesco: Fortschrittspartei). Quando tuttavia questa fall\u00ec, fond\u00f2 il Deutsche Volkspartei (Partito Popolare Tedesco, DVP), di orientamento liberal-conservatore, di cui rimase presidente fino alla morte.\nNelle elezioni parlamentari del 1920 il partito di Stresemann ebbe un discreto successo. Il Deutsche Volkspartei prese parte al governo Fehrenbach. Lo stesso Stresemann divenne capogruppo e presidente della commissione parlamentare per gli Affari Esteri. Dall'agosto al novembre del 1923, durante l'occupazione francese e belga della Ruhr, divenne Cancelliere del Reich e ministro degli Esteri a capo di una coalizione formata da Deutsche Volkspartei (DVP), Sozialdemokratische Partei Deutschlands (SPD), Deutsche Demokratische Partei (Partito democratico tedesco, DDP) e Zentrum. Fino alla sua morte nel 1929 rimase ministro degli Esteri.\nIl 22 giugno 1923 fu iniziato in massoneria nella Loggia \" Friedrich der Grosse\" n.618 di Berlino e in seguito fu fatto membro onorario della Gran Loggia \"Zu den drei Weltkugeln\".\nNel 1926 Stresemann ricevette il premio Nobel per la Pace, nel 1928 la laurea ad honorem a Heidelberg. Colpito duramente a livello di salute gi\u00e0 dal 1928 a causa dei lavori febbrili del governo, il 3 ottobre 1929 Stresemann mor\u00ec per le conseguenze di un infarto.\nAzione politica.\nImpero tedesco.\nStresemann fu un convinto sostenitore della monarchia. Nel caso della prima guerra mondiale suo obiettivo fu fruttare alla Germania guglielmina un posto tra le grandi potenze mondiali. Intese come modo di arrivarci una politica economica espansiva, consider\u00f2 la stabilit\u00e0 interna una condizione necessaria e la forza militare il mezzo coercitivo. La fiducia che egli riponeva nei responsabili politici tedeschi lo resero rappresentante di una politica aggressiva indirizzata all'annessione e alla guerra.\nRepubblica di Weimar.\nDopo la caduta dell'impero, il Secondo Reich, fond\u00f2 nell'autunno-inverno del 1918 il DVP (\"Deutsche Volkspartei\", Partito Popolare Tedesco) con i suoi compagni di partito nazional-liberali. Annunci\u00f2 come obiettivo di politica estera voler traghettare la Germania dal \"tempo dell'umiliazione e della perdita della dignit\u00e0 alla grandezza tedesca e al destino mondiale della Germania\". Le sue priorit\u00e0 dunque non erano cambiate nella loro sostanza dopo la guerra.\nRifiut\u00f2 il nuovo ordine mondiale stabilito a Versailles come inaccettabile. In questo trattato vide il disonoramento della Germania. La componente morale del trattato pes\u00f2 ai suoi occhi non pi\u00f9 delle conseguenze economiche e territoriali, in particolar modo i nuovi confini orientali. Anche se Stresemann rifiutava la logica del trattato, non fu disposto a caricarsi la responsabilit\u00e0 di un rifiuto politico, che avrebbe condotto a un rinnovato intervento militare degli Alleati. Approd\u00f2 alla convinzione che la salvaguardia e l'imposizione degli interessi tedeschi andassero raggiunti sulle basi del nuovo ordine di pace. Come membro dell'Assemblea nazionale di Weimar e del Parlamento, in nome della Realpolitik si schier\u00f2 per la Repubblica.\nGi\u00e0 all'epoca della Germania guglielmina Stresemann aveva basato le sue riflessioni politiche su considerazioni economiche. Intese la forza economica rimasta alla Germania dopo il 1918 come unica fonte di potenza a disposizione della Germania. Il problema delle riparazioni, i confini orientali, la questione renana erano problemi che a suo avviso si condizionavano a vicenda. Volle migliorare la posizione della Germania attraverso un accordo con le potenze occidentali, la Francia in particolare. Durante l'occupazione francese della Ruhr Stresemann appoggi\u00f2 la resistenza passiva promossa dal governo Cuno. Quando la situazione economica e politica si fece sempre pi\u00f9 critica, assunse l'ufficio di Cancelliere (13 agosto 1923), appoggiato da una grande coalizione. Cedette alle pressioni francesi e interruppe la lotta della Ruhr, priva di prospettive. Per tenere sotto controllo l'inflazione avvi\u00f2 una riforma valutaria che prevedeva l'introduzione del \"Rentenmark\". La sua politica condusse a un rafforzamento della Repubblica di Weimar. Tuttavia il suo governo perse la fiducia il 23 novembre 1923 su una questione amministrativa.\nPolitica estera.\nStresemann rimase comunque ministro degli Esteri nel seguente governo di Wilhelm Marx e in questa veste continu\u00f2 a determinare la politica estera tedesca fino alla sua morte. Normalizz\u00f2 le relazioni con la Francia per ottenere una revisione politica del Trattato di Versailles. Perci\u00f2 si concentr\u00f2 su un inserimento multilaterale della Germania nel nuovo ordine e rinunci\u00f2 a spinte nazionalistiche.\nTappe importanti della politica estera di Stresemann furono il Piano Dawes (1924), che costituiva una nuova regolamentazione per il pagamento delle riparazioni, e il Patto di Locarno del 1925. Nel 1928 Stresemann ebbe parte importante nella stipulazione del Patto Briand-Kellog, in qualit\u00e0 di mediatore.\nPer il suo impegno per la riappacificazione ottenne assieme al suo collega francese Aristide Briand il Premio Nobel per la Pace nel 1926. In Germania tuttavia gli fu negato un riconoscimento simile per i suoi sforzi: la sua fu definita spregiativamente \"Erf\u00fcllungspolitik\", politica d'accettazione.\nLa fine di un'era.\nCon Stresemann la Repubblica di Weimar perse uno dei suoi uomini politici pi\u00f9 capaci e secondo opinione comune il suo unico vero statista. La morte di Stresemann e l'inizio della crisi economica segnarono nell'ottobre del 1929 l'inizio della fine per la Repubblica di Weimar. Dopo sei mesi il governo di coalizione formato da SPD (\"Sozialdemokratische Partei Deutschlands\", Partito Socialista), DDP (\"Deutsche Demokratische Partei\", Partito Democratico Tedesco), DVP (\"Deutsche Volkspartei\", Partito Popolare Tedesco) e \"Zentrum\" si dimise e inizi\u00f2 l'era dei gabinetti di nomina presidenziale, che preludevano al cancellierato di Hitler.\nLa controversia politica.\nSi \u00e8 sempre discusso in maniera controversa sulla via della revisione iniziata da Stresemann con la sua politica di accordi. Sulla base delle fonti non \u00e8 difficile farne un europeista della prima ora o un nazionalista radicale. I suoi avversari conservatori-nazionalisti valutarono la sua politica antitedesca e arrendevole. La lettera che Stresemann scrisse al suo amico principe ereditario Guglielmo di Prussia, a lungo intesa come documento chiave, in cui delineava la sua politica di potenza che voleva avviare, ha fatto pronunciare ancora negli anni ottanta, si veda lo storico francese Raymond Poidevin, il seguente giudizio: Stresemann \u00e8 stato un \u201copportunista\u201d che aveva usato le armi diplomatiche per \u201cingannare\u201d le potenze occidentali e \u201cinstillato un senso di sicurezza\u201d associandovi poi revisioni parziali dei trattati.\nQueste affermazioni contengono il rimprovero per una politica di sotterfugi di Stresemann. Stresemann per\u00f2 non nascose che la revisione del Trattato di Versailles fosse il suo obiettivo di lunga durata: di questo desiderio erano a conoscenza anche gli uomini politici stranieri. Decisivo \u00e8 che la via della revisione avviata da Stresemann andasse condotta sulla base del nuovo ordine di pace, attraverso contrattazioni internazionali. Stresemann promosse una politica estera repubblicana che si distingueva dalla politica dell'impero e da quella espansiva e militaristica di Hitler e che merita per questo un posto a s\u00e9 nella storia tedesca. Giudizi estremi su Stresemann, che nella Repubblica di Weimar si era sempre tenuto distante da radicalismi politici, non gli si confanno. Alla luce degli studi contemporanei la sua importanza \u00e8 stata relativizzata, grazie anche a nuovi e numerosi documenti che ne ritraggono un'immagine meno contrastata."}
{"id": "20429", "revid": "124634836", "url": "https://it.wikipedia.org/wiki?curid=20429", "title": "Maria Gaetana Agnesi", "text": "Riconosciuta come una delle pi\u00f9 grandi matematiche di tutti i tempi, fu la prima donna autrice di un libro di matematica e la prima a ottenere una cattedra universitaria di matematica presso l'Universit\u00e0 di Bologna.\nBiografia.\nPrimogenita dei ventuno figli - tra cui la compositrice Maria Teresa Agnesi Pinottini - di Pietro Agnesi Mariani e Anna Fortunata Brivio, nacque a Milano pochi anni dopo l'annessione del Ducato di Milano all'Impero asburgico in conseguenza del trattato di Utrecht (1713), da una facoltosa famiglia arricchitasi con l'industria della seta. Maria Gaetana Agnesi mostr\u00f2 presto di possedere una straordinaria intelligenza e una particolare propensione per le lingue straniere. Il padre che, come da tradizione, aveva deciso di far istruire il primogenito maschio, riconobbe e incoraggi\u00f2 queste doti, e decise di provvedere alla sua istruzione con illustri precettori.\nCon il loro aiuto la Agnesi apprese perfettamente, tanto da meritarsi il soprannome di Oracolo Settilingue, l'italiano, il tedesco, il francese, il latino, il greco, lo spagnolo e l'ebraico. Dalla corrispondenza privata di Agnesi emerge che nel 1737 essa, per obbedire al padre, pass\u00f2 dallo studio delle lingue e dell'eloquenza ai difficili studi di filosofia e di matematica: la casa degli Agnesi era nel frattempo diventata uno dei salotti pi\u00f9 in vista di Milano, frequentato dagli intellettuali d'Italia e di mezza Europa.\nProprio costoro introdussero Maria Gaetana Agnesi agli \"Elementi di Euclide\", alla logica e alla metafisica, alla fisica generale, particolare e sperimentale. Divent\u00f2 poi abitudine della ragazza esporre nel salotto di casa sua, per desiderio del padre, i propri progressi con varie tesi filosofiche, pubblicate poi nel 1738 in una raccolta dal titolo \"Propositiones Philosophicae\" contenente 191 tesi, tratte dalle pubbliche discussioni, riguardanti questioni di logica, botanica, cosmologia, ontologia, meccanica, pneumatologia (la scienza degli spiriti).\nMaria Gaetana Agnesi espresse, in molti di questi saggi, la convinzione che anche le donne dovessero essere istruite. Nonostante i successi ottenuti, a ventun anni chiese al padre il permesso di diventare monaca; ma poi, per rimanere in casa ad accudirlo, si risolse a sacrificare le proprie inclinazioni, a condizione di non prendere pi\u00f9 parte alla vita mondana e di avere il permesso di recarsi in chiesa quando lo desiderasse. Agnesi, \u00abtranquillata nell'animo\u00bb, decise di dedicarsi intensamente allo studio dell'algebra, della geometria e della teologia.\nInizi\u00f2 ad analizzare l'opera postuma del marchese de L'H\u00f4pital, \"Trait\u00e9 Analytique des Sections Coniques\", e ne compose un commento, mai pubblicato, chiedendo delucidazioni e consigli a rinomati matematici per via epistolare. In quello stesso periodo quegli stessi interlocutori le chiesero aiuto e collaborazione per giudizi e commenti su opere di prossima pubblicazione.\nNel 1740, a ventidue anni, Maria Gaetana Agnesi inizi\u00f2 un periodo di studi in collaborazione con padre Ramiro Rampinelli, professore di fisica e matematica a Milano nel monastero degli Olivetani di San Vittore, titolare della cattedra di matematica e fisica all'Universit\u00e0 di Pavia e pioniere della matematica analitica. Con l'aiuto di Rampinelli, la Agnesi studi\u00f2 il testo dell'abate Reyneau, \"Analisi dimostrata\" (1708), e rinunci\u00f2 a pubblicare il proprio commento sulle sezioni coniche per disporsi, incoraggiata dal suo mentore e dall'aiuto di Jacopo Riccati, alla stesura di un testo di analisi, le \"Instituzioni Analitiche ad uso della Giovent\u00f9 Italiana\" pubblicate in italiano nel 1748 e dedicate all'imperatrice Maria Teresa.\nL'opera godette di larga fama e fu tradotta in francese (1775) e in inglese (1801). Le giunsero plausi da tutta Europa: i dotti dell'Accademia Reale di Francia lodarono il libro come un'opera avanzatissima, la migliore mai apparsa nel genere; l'imperatrice Maria Teresa d'Austria le invi\u00f2 un anello di brillanti in un prezioso cofanetto; il papa Benedetto XIV le invi\u00f2 benedizioni e doni preziosi; Goldoni le dedic\u00f2 un sonetto.\nNel 1750 padre nell'insegnamento della matematica all'Universit\u00e0 di Bologna. Nel 1750, Benedetto XIV le offr\u00ec una cattedra di lettura per la facolt\u00e0 di matematica all'Universit\u00e0 di Bologna, ma essa rifiut\u00f2, ritirandosi completamente dalla vita pubblica per dedicarsi a opere di carit\u00e0, come la cura dei poveri e dei malati, agli studi privati, compreso quello delle Sacre Scritture, e all'istruzione dei fratelli, delle sorelle e dei domestici di casa. Maria Gaetana rese casa Agnesi un rifugio per inferme ed ella stessa divenne inserviente e infermiera: apr\u00ec un piccolo ospedale, and\u00f2 a vivere con le malate e, per far fronte alle spese, dopo aver venduto tutti i suoi averi, si rivolse ai conoscenti, alle autorit\u00e0, alle opere pie.\nFinalmente, grazie a una donazione del principe Antonio Tolomeo Trivulzio, nel 1771 fu istituito a Milano il Pio Albergo Trivulzio e il cardinale Giuseppe Pozzobonelli invit\u00f2 la Agnesi a ricoprire la carica di \"visitatrice e direttrice delle donne, specialmente inferme\". Nel 1783 si trasfer\u00ec al Pio Albergo in qualit\u00e0 di direttrice, ma non abbandon\u00f2 gli studi religiosi: tenne lezioni pubbliche di catechismo. Pur senza titoli accademici, era ormai una teologa e il cardinale Pozzobonelli, per decidere sull'ortodossia di uno scritto su politica e religione, si rivolse a lei.\nChi cercava Maria Gaetana Agnesi per ottenere pareri scientifici fu, al contrario, cortesemente scoraggiato: l'Accademia di Torino, ad esempio, le chiese di esaminare i lavori di Lagrange intorno al calcolo delle variazioni e lei si sottrasse, adducendo \"le sue serie occupazioni\". Visse \"giovinetta e ottuagenaria\" per lungo tempo a Montevecchia nella Villa Agnesi Arbertoni, come ricorda una lapide commemorativa, commissionata dai pronipoti Albertoni, che affissero sul pilastro d'ingresso: essa porta \u00ablustro al nome di lei, all'Italia e gloria cristiana\u00bb.\nContinu\u00f2 a lavorare all'Albergo Trivulzio per ventisei anni fino alla morte che avvenne nelle stanze dell'Albergo il 9 gennaio 1799, causata da una polmonite. Venne sepolta al cimitero di Porta Romana, poi chiuso e demolito nel 1826. Sulla lapide si leggeva: . Demolito il cimitero, la lapide venne murata nel giardinetto del curato della attigua chiesa di San Rocco, poi anch'essa demolita.\nContributi alla matematica.\nInstituzioni analitiche.\nIl pi\u00f9 importante risultato dei suoi studi fu il testo \"Instituzioni analitiche ad uso della giovent\u00f9 italiana\", pubblicato a Milano nel 1748 e considerato \"la migliore introduzione ai lavori di Eulero\" (1707-1783). Il primo volume tratta dell'analisi delle quantit\u00e0 finite e il secondo dell'analisi infinitesimale.\nUna traduzione francese del secondo volume, a opera di P. T. d'Antelmy e integrato da Charles Bossut (1730-1814), apparve a Parigi nel 1775. Una traduzione inglese di John Colson (1680-1760), titolare della cattedra lucasiana di matematica all'Universit\u00e0 di Cambridge, rivista da John Hellins, fu pubblicata nel 1801 a spese del Barone Maseres.\nVersiera di Agnesi.\nScrisse anche un commento a \"Traite analytique des sections coniques du marquis de l'H\u00f4pital\" che, nonostante l'apprezzamento mostrato dai pochi lettori del manoscritto, non fu mai pubblicato. Vi veniva discussa la curva detta versiera, come ella la battezz\u00f2 nel 1748. Il gi\u00e0 citato Colson, che tradusse il testo in inglese, confuse \"versiera\" con \"avversiera\", che tradusse con \"strega\", e nel mondo anglosassone la curva \u00e8 nota ancor oggi come \"witch of Agnesi\".\nRiferendosi alla traduzione inglese e non all'originale italiano, anche nei paesi di lingua spagnola (Messico, Cuba, e Spagna in particolare) la curva \u00e8 nota con il nome sbagliato. Struik comment\u00f2:"}
{"id": "20430", "revid": "466539", "url": "https://it.wikipedia.org/wiki?curid=20430", "title": "Aristide Briand", "text": "Promotore e \"patrono\" degli Stati Uniti d'Europa, il suo impegno per la pace lo rese uno dei personaggi politici pi\u00f9 amati della sua epoca.\nBiografia.\nLe origini.\nBriand nacque a Nantes, un porto della Francia occidentale. I suoi genitori gestivano nella \"Rue du Marchix\", nel quartiere del porto, un piccolo e modesto locale chiamato \"Croix Verte\" (Croce Verde). Gli avventori erano soprattutto marinai e lavoratori portuali. All'et\u00e0 di due anni, \"Ary\" (cos\u00ec era soprannominato) si trasfer\u00ec con la famiglia a Saint-Nazaire, una citt\u00e0 portuale nei Paesi della Loira. Qui suo padre apr\u00ec dapprima uno spaccio di vini e liquori, quindi un \"caf\u00e9 chantant\", un piccolo locale con accompagnamento musicale. Anche in questo locale la clientela era gente di mare, che qui veniva a cercare le ragazze della citt\u00e0.\nBriand frequent\u00f2 la scuola superiore cittadina di Saint-Nazaire: non era uno scolaro molto diligente e talvolta disturbava la lezione con piccoli scherzi; tuttavia i suoi insegnanti si accorsero presto della sua straordinaria intelligenza, della prontezza di spirito e della perspicacia.\nRimase sempre celibe; come compagna ebbe anche, per un certo tempo, la psicoanalista Marie Bonaparte, discepola di Freud.\nLa carriera politica.\nDopo aver conseguito la laurea in Giurisprudenza, divenne un brillante avvocato apprezzato per l'eloquenza e la competenza e si avvicin\u00f2 agli ideali socialisti.\nBriand si iscrisse al partito socialista e scrisse per molti giornali di sinistra, come ad esempio il quotidiano anarchico \"Le Peuple\". Dopo vari tentativi, divenne deputato socialista nel 1902 e fu segretario del Partito Socialista Francese dal 1901 al 1904. Nel 1904 fond\u00f2, insieme a Jean Jaur\u00e8s, il giornale \"l'Humanit\u00e9\", tutt'oggi esistente.\nEntrato in Parlamento, si batt\u00e9 per l'eliminazione dell'ora di religione e per la separazione tra Stato e Chiesa. Nel 1905 difese e riusc\u00ec a fare approvare tali provvedimenti quale relatore della competente commissione parlamentare contro la forte resistenza delle destre e della Chiesa cattolica. Briand si spese anche ripetutamente per un'alleanza fra i socialisti e i radical-socialisti di estrazione borghese. Nel 1906 accett\u00f2 l'offerta del radical-socialista Ferdinand Sarrien e divenne Ministro dell'educazione. A causa di questa sua scelta fu espulso dal Partito Socialista Francese; fond\u00f2 allora un proprio partito, i \"Socialisti Repubblicani\", i quali perseguirono una linea non marxista. Rimase Ministro dell'educazione fino al 1909 e diede quindi applicazione alla nuova legislazione coerente alla separazione fra Stato e Chiesa. Grazie alla propria abilit\u00e0 diplomatica riusc\u00ec a trovare un compromesso con il Vaticano.\nNel 1910 divenne presidente del Consiglio e, in tale veste, ordin\u00f2 la repressione dello sciopero dei ferrovieri. Il 17 ottobre 1910, Aristide Briand aveva dichiarato lo sciopero una \"rivolta\" e quindi ordinato una violenta repressione governativa con l'intervento dell'esercito e la militarizzazione dei ferrovieri, l'arresto di decine di capi dello sciopero e di attivisti socialisti.\nSubito dopo ordin\u00f2 l'arresto di sostenitori di uno sciopero nella sede de \"l'Humanit\u00e9\", lo stesso giornale che aveva contribuito a fondare. Il giorno dopo la fine dello sciopero, Briand ordin\u00f2 una carica della polizia contro una folla di lavoratori, che era appena stata ad un comizio di Jaur\u00e8s.\nBriand fu ampiamente elogiato nei circoli della borghesia per la sua \"evoluzione\". Il \"New York Times\" lo defin\u00ec \"un vero patriota\".\nDurante la prima guerra mondiale si dimostr\u00f2 un efficace Presidente del Consiglio, in particolare in occasione della battaglia di Verdun, per la propria capacit\u00e0 a fare fronte anche alle situazioni pi\u00f9 difficili. Ma \u00e8 in particolare nel dopoguerra che egli divenne, insieme al rivale Raymond Poincar\u00e9, una delle figure chiave della Terza Repubblica. I suoi incarichi di governo, in qualit\u00e0 di Ministro degli esteri e di Presidente del Consiglio, durarono complessivamente sedici anni e cinque mesi.\nLa lotta per la pace.\nFu in effetti presidente del Consiglio a pi\u00f9 riprese. Ma fu soprattutto grazie al ruolo svolto quale Ministro degli esteri che egli deve la sua fama. Dopo il primo conflitto mondiale, Briand era, infatti, fra i sostenitori della Societ\u00e0 delle Nazioni e di un sistema che garantisse la pace. Nel 1922 si dimise, in quanto in contrasto con le dure condizioni di pace che il trattato di Versailles impose alla Germania, nel 1925 fu l'architetto del Trattato di Locarno e nel 1928 del Patto Briand-Kellogg, che promosse insieme al segretario di stato americano Frank Kellogg. Tale convenzione internazionale avrebbe dovuto bandire la guerra quale mezzo di risoluzione delle vertenze internazionali.\nPer questa sua attivit\u00e0 ricevette nel 1926, insieme al ministro degli affari esteri tedesco Gustav Stresemann (come lui membro della Massoneria) il Premio Nobel per la pace. Briand pu\u00f2 essere considerato un precursore del progetto dell'integrazione europea: infatti, il 5 settembre 1929, pronunci\u00f2 un discorso innanzi all'assemblea della Societ\u00e0 delle Nazioni in cui prefigurava un'unificazione europea. L'assemblea gli diede mandato per presentare un memorandum per l'organizzazione di Unione Federale Europea che non avrebbe tuttavia mai visto la luce. Esercit\u00f2 per molti anni la presidenza onoraria dell'Unione Pan-Europea.\nNegli anni trenta l'avvento del nazismo fece crollare i sogni di un'Europa riunificata. Fino all'ultimo Briand mantenne le proprie posizioni pacifiste. Mor\u00ec a Parigi il 7 marzo 1932. Le sue ceneri riposano nel piccolo cimitero di Cocherel, di fronte ad un paesaggio che amava particolarmente."}
{"id": "20432", "revid": "92723", "url": "https://it.wikipedia.org/wiki?curid=20432", "title": "Oder", "text": "L'Oder (in ceco e in polacco \"Odra\", in tedesco \"Oder\") \u00e8 un fiume dell'Europa centrale che attraversa la Repubblica Ceca, la Germania e la Polonia e sfocia nel Mar Baltico presso \u015awinouj\u015bcie. Con il suo affluente Nei\u00dfe segna per un lungo tratto il confine tra la Germania e la Polonia (linea Oder-Nei\u00dfe).\nGeografia.\nL'Oder, che dopo la Vistola \u00e8 il secondo fiume pi\u00f9 lungo della Polonia, ha una lunghezza complessiva di 866\u00a0km (898 se si considera la foce presso il mare aperto e non nella laguna di Stettino) e scorre nella Repubblica Ceca per 112\u00a0km ed in Polonia per 752\u00a0km. Di questi ultimi, 187 segnano dal 1945 il confine politico fra Polonia e Germania. Il suo bacino complessivo \u00e8 di 118.861\u00a0km\u00b2: 106.056 di questi sono in Polonia, 7.217 nella Repubblica Ceca e 5.587 in Germania. Tramite canali artificiali \u00e8 collegato con i fiumi Havel, Sprea, Vistola e K\u0142odnica.\nLa sorgente dell'Oder \u00e8 situata presso il Fidl\u016fv Kopec (ted. \"Lieselberg\") nelle ultime propaggini dei Sudeti in Moravia. Dopo aver attraversato Ostrava il fiume entra in territorio polacco e percorre longitudinalmente tutta la regione della Slesia, inclusa la citt\u00e0 di Breslavia. Riceve poi da sinistra le acque del fiume Nei\u00dfe a nord di Guben/Gubin e da quel punto inizia a segnare il confine con il Brandeburgo tedesco.\nL'Oder bagna quindi Francoforte sull'Oder/S\u0142ubice e K\u00fcstrin/Kostrzyn nad Odr\u0105, dove riceve il fiume Warta, e percorre quindi il bassopiano dell'Oderbruch, per poi dividersi infine nei due rami occidentale e orientale poco prima della laguna di Stettino. Quest'ultima \u00e8 infine collegata al Mar Baltico per mezzo di un breve braccio di mare che separa le isole di Usedom e Wolin, che chiudono la laguna.\nStoria.\nNell'alto medioevo le terre bagnate dal fiume erano abitate esclusivamente da popoli di ceppo slavo. Nell'area la potenza egemone era la Polonia dei Piast, che fu successivamente respinta dalla colonizzazione germanica basso medievale, fino a che l'Oder non divenne che il confine convenzionale tra Germania Centrale e Orientale. Solo alcune popolazioni residuali di lingua slava, come i Sorabi, rimasero a testimoniare la recente germanizzazione.\nNegli ultimi mesi della seconda guerra mondiale il fiume fu l'estremo baluardo difensivo della Germania nazista contro le forze sovietiche, in quanto unica barriera naturale contro un'invasione del cuore della Germania e della capitale. Con la sconfitta tedesca, il confine con la Polonia fu riportato sul fiume come non accadeva da un migliaio d'anni, con conseguente ripopolamento della riva destra del fiume con i profughi delle regioni orientali polacche passate all'Unione Sovietica.\nNel 1990, contestualmente alla riunificazione tedesca, il confine venne riconosciuto come immodificabile in un trattato tedesco-polacco."}
{"id": "20434", "revid": "5", "url": "https://it.wikipedia.org/wiki?curid=20434", "title": "William John Swainson", "text": ""}
{"id": "20435", "revid": "106908", "url": "https://it.wikipedia.org/wiki?curid=20435", "title": "Paradosso del gatto di Schr\u00f6dinger", "text": "Il paradosso del gatto di Schr\u00f6dinger \u00e8 un esperimento mentale ideato nel 1935 da Erwin Schr\u00f6dinger, con lo scopo di illustrare come la meccanica quantistica fornisca risultati paradossali se applicata a un sistema fisico macroscopico.\nAndando decisamente contro il senso comune, esso descrive un apparato sperimentale in cui un gatto \u00e8 in uno stato di sovrapposizione quantistica, nel quale le condizioni di gatto vivo e morto sono entrambe presenti contemporaneamente; questo come conseguenza dell'essere collegato a un evento subatomico casuale che pu\u00f2 verificarsi con una certa probabilit\u00e0. Il paradosso compare di frequente anche nelle discussioni teoriche sulle interpretazioni della meccanica quantistica. \nOrigine.\nL'esperimento fu elaborato nel contesto della discussione sul paradosso di Einstein-Podolsky-Rosen (EPR), che criticava come paradossale una caratteristica fondamentale dei sistemi quantistici secondo l'interpretazione di Copenaghen, nota come entanglement quantistico. Schr\u00f6dinger, che condivideva lo scetticismo verso l'interpretazione di Copenaghen, fece notare un altro aspetto problematico: il principio di sovrapposizione, uno dei cardini della meccanica quantistica, il quale afferma che se un sistema pu\u00f2 trovarsi in due stati distinti, pu\u00f2 trovarsi anche in una qualsiasi loro combinazione lineare; se per\u00f2 si esegue un'osservazione del sistema, questo viene indotto ad assumere uno stato determinato. Secondo Schr\u00f6dinger, questo principio e il concetto di entanglement avevano conseguenze potenzialmente paradossali.\nL'esperimento e le sue conseguenze.\nSpesso il risultato dell'esperimento viene presentato nei termini seguenti. Dopo un intervallo uguale al tempo di dimezzamento, l'atomo pu\u00f2 essere decaduto o meno con la stessa probabilit\u00e0, quindi si trova in una sovrapposizione dei due stati: in notazione di Dirac, lo stato dell'atomo \u00e8\nformula_1\nMa poich\u00e9 il decadimento determina la sorte del gatto, questo dovrebbe essere considerato contemporaneamente vivo e morto:\nformula_2\nalmeno fino a quando non si compie un'osservazione, aprendo la scatola.\nL'apparente paradosso nasce dal fatto che in meccanica quantistica non \u00e8 possibile descrivere classicamente gli oggetti, e si ricorre ad una rappresentazione probabilistica: per mostrare il fatto che una particella pu\u00f2 collocarsi in diverse posizioni, ad esempio, la si descrive come se essa fosse contemporaneamente in tutte le posizioni che pu\u00f2 assumere. Ad ogni posizione possibile corrisponde la probabilit\u00e0 che osservando la particella essa si trovi proprio in quella posizione. L'operazione di osservazione, tuttavia, modifica irrimediabilmente il sistema poich\u00e9 una volta osservata in una posizione la particella assume definitivamente quella posizione (cio\u00e8 ha probabilit\u00e0 1 di trovarsi l\u00ec) e quindi non si trova pi\u00f9 in una \"sovrapposizione di stati\".\nSchr\u00f6dinger non si associava a questo punto di vista, che contrastava con il determinismo della fisica classica. Pur avendo sviluppato il concetto di funzione d'onda, l'interpretazione che egli stesso ne dava era diversa da quella probabilistica, che poi fu introdotta da Born: Schr\u00f6dinger condivideva piuttosto l'idea delle \"onde di materia\" di de Broglie e, tramite l'introduzione della meccanica ondulatoria, propose un'interpretazione deterministica della meccanica quantistica.\nRitornando al caso del gatto, occorre tuttavia precisare che la descrizione sopra esposta non \u00e8 corretta. La stessa conclusione di Schr\u00f6dinger, che peraltro non usa mai il termine \"paradosso\", \u00e8 espressa in termini ben diversi: Schr\u00f6dinger fa riferimento alla \"funzione d'onda dell'intero sistema\", non a quella del gatto. In effetti, la teoria quantistica afferma che il sistema atomo + gatto \u00e8 descritto dallo stato di correlazione quantistica.\nformula_3\nNon \u00e8 quindi corretto dire che il gatto \u00e8 in una sovrapposizione di due stati, perch\u00e9 la sovrapposizione riguarda l'intero sistema. La differenza fondamentale \u00e8 che i due sottosistemi, cio\u00e8 l'atomo e il gatto presi singolarmente, sono piuttosto descritti da una miscela statistica. L'incertezza sulla sorte del gatto \u00e8 \"classica\": esso \u00e8 vivo o morto con una probabilit\u00e0 del 50%, senza alcuna interferenza tra i due stati diversi.\nLa perplessit\u00e0 espressa da Schr\u00f6dinger risiede nel fatto che la meccanica quantistica \u00e8 apparentemente applicabile anche ad un essere vivente, che pu\u00f2 ritrovarsi in uno stato di correlazione quantistica (\"entanglement\") con una particella. \u00c8 lecito chiedersi, quindi, se anche un oggetto macroscopico debba ubbidire alle leggi della meccanica quantistica, senza che ci sia la possibilit\u00e0 di verificarne gli effetti a livello sperimentale.\nIl problema della misura e la decoerenza.\nL'esperimento del gatto pu\u00f2 essere collegato al cosiddetto problema della misura. L'interpretazione di Copenaghen afferma che, se un sistema quantistico (come l'atomo dell'esperimento) si trova in una sovrapposizione della forma formula_4, una sua misura \"costringe\" il sistema a passare definitivamente nello stato formula_5 o formula_6, oppure, come propone il fisico e divulgatore Jim Al-Khalili in \"La fisica del diavolo. Maxwell, Schr\u00f6dinger, Einstein e i paradossi del mondo\" (2012), \"costringe la natura a scegliere il proprio stato\". Da quel momento, la sovrapposizione \u00e8 sparita e si parla di \"collasso della funzione d'onda\". L'esatta modalit\u00e0 del \"collasso\" \u00e8 un problema che l'interpretazione di Copenaghen lascia aperto.\nTuttavia, si pu\u00f2 argomentare che la \"misura\" di un sistema quantistico consiste nell'entanglement tra un apparato sperimentale - per definizione macroscopico - e il sistema quantistico in esame. Nel nostro caso, il gatto gioca il ruolo dell'apparato sperimentale, poich\u00e9 \"registra\" lo stato dell'atomo. Allora, la presenza del gatto fa s\u00ec che la sovrapposizione in cui si trova l'atomo venga \"trasferita\" al sistema complessivo (atomo + gatto). L'atomo, dunque, non \u00e8 pi\u00f9 in una sovrapposizione - cos\u00ec come non lo \u00e8 il gatto.\nD'altra parte, rimane un problema da affrontare: non esiste alcun effetto osservabile che dimostri l'entanglement tra atomo e gatto, o la sovrapposizione dei due stati in cui pu\u00f2 trovarsi il sistema complessivo. Questo problema permane, naturalmente, anche se il gatto \u00e8 sostituito da un apparato sperimentale inanimato.\nLa teoria della decoerenza quantistica, nata per superare simili difficolt\u00e0, afferma che le previsioni della meccanica quantistica sono corrette. Il motivo per cui non \u00e8 possibile osservare effetti quantistici in oggetti macroscopici, \u00e8 che questi sono inevitabilmente accoppiati in qualche modo con l'ambiente esterno. Il gatto di Schr\u00f6dinger, ad esempio, non sar\u00e0 mai realmente isolato dal resto del mondo. Ci\u00f2 significa che il sistema atomo + gatto diventa, nel giro di un tempo brevissimo, entangled con l'ambiente esterno, cos\u00ec che - a ben guardare - non \u00e8 pi\u00f9 descritto da una sovrapposizione quantistica: in altri termini, perde coerenza. Le verifiche sperimentali di questo fenomeno sono possibili studiando sistemi \"mesoscopici\" (a volte soprannominati \"gattini di Schr\u00f6dinger\"), cio\u00e8 con pochi gradi di libert\u00e0. Esistono ormai diverse osservazioni sperimentali che dimostrano come un accoppiamento tra un sistema quantistico e un sistema mesoscopico porti alla decoerenza in tempi brevi ma apprezzabili.\nAltre interpretazioni del paradosso.\nInterpretazione di Copenaghen.\nL'interpretazione di Copenaghen, pur lasciando aperto il problema della misura, \u00e8 in grado comunque di rispondere alla critica portata dall'esperimento immaginato da Schr\u00f6dinger. Secondo le idee di Bohr, \u00e8 sufficiente considerare che il gatto - o in generale l'apparato di misura - esegue una \"osservazione\" del sistema quantistico, il cui risultato \u00e8 sempre ben definito. Finch\u00e9 l'atomo non decade, il gatto \u00e8 senz'altro vivo, e ci\u00f2 \u00e8 determinato senza alcun bisogno di un osservatore esterno che apra la scatola.\nLa difficolt\u00e0 di una risposta \"alla Bohr\", tuttavia, \u00e8 il confine arbitrario che deve essere tracciato tra sistema microscopico, che si comporta secondo le regole della meccanica quantistica, e osservatore macroscopico, che sembra ubbidire alle leggi della fisica classica.\nInterpretazione a molti mondi.\nL'interpretazione a molti mondi di Everett, Wheeler e DeWitt assume l'esistenza di una \"funzione d'onda universale\". Il caso del gatto di Schr\u00f6dinger, in questa ipotesi, non \u00e8 paradossale perch\u00e9 le due possibili alternative formula_7 , formula_8 sono entrambe realizzate. Non \u00e8 possibile rendersene conto solo perch\u00e9, attraverso l'entanglement e il meccanismo di decoerenza, la sovrapposizione riguarda l'intero Universo. Un osservatore, quindi, vede realizzarsi solo una delle due alternative perch\u00e9 fa egli stesso parte di uno dei due possibili \"stati\" dell'intero Universo."}
{"id": "20436", "revid": "125854302", "url": "https://it.wikipedia.org/wiki?curid=20436", "title": "Potsdam", "text": "Potsdam (in sorabo \"Podstupim\") \u00e8 una citt\u00e0 extracircondariale (targa P) di abitanti della Germania, capitale e centro maggiore del \"Land\" del Brandeburgo. Si trova immediatamente a sud-ovest della capitale federale, Berlino, ed \u00e8 un importante centro nella regione metropolitana Berlino/Brandeburgo.\nPotsdam, indicata talvolta come \"la Versailles tedesca\", \u00e8 nota per il gran numero di palazzi e parchi che furono usati come residenze dai re di Prussia. L'insieme dei suoi siti culturali (il pi\u00f9 grande in Germania) \u00e8 stato inserito nel 1990 nella lista dei patrimoni dell'umanit\u00e0 dell'UNESCO (vedi: Palazzi e parchi di Potsdam e Berlino).\nLa citt\u00e0 \u00e8 anche centro industriale e scientifico di rilievo, con pi\u00f9 di 30 istituti di ricerca, nonch\u00e9 sede universitaria (\"Universit\u00e4t Potsdam\"). Circa il 15% degli abitanti sono studenti. Il quartiere di Babelsberg, ai tempi della \"repubblica di Weimar\", fu sede di un grande centro cinematografico (\"UFA-Filmstudio Babelsberg\") che rese la citt\u00e0 centro del cinema tedesco. Oggi gli \"studi\" sono ancora un importante centro di produzione cinematografica e televisiva, possiedono attrezzature all'avanguardia e spesso scelti come luogo di produzione per progetti cinematografici internazionali.\nGeografia fisica.\nSituazione geografica.\nPotsdam dista 128 km da Magdeburgo, 37 da Brandeburgo sulla Havel, circa 30 sud ovest di Berlino. Con la capitale \u00e8 contigua nei quartieri periferici di Kladow e Wannsee.\nNella citt\u00e0 il fiume Havel ingrossa il suo alveo (gi\u00e0 dai quartieri berlinesi di Kladow e Wannsee), formando un'area lacustre contornata da ampie zone forestali tipica dei paesaggi modellati dalle glaciazioni. La zona \u00e8 caratterizzata dall'alternanza di ampie pianure e morene, come a sud quella di Saarmund. Il punto pi\u00f9 elevato della citt\u00e0 \u00e8 la collina Kleine Ravensberg con 114,2 metri. Il punto pi\u00f9 basso sono i 29 metri del livello medio dell'acqua dell'Havel. Il territorio cittadino \u00e8 oggi per circa il 75% composto da foreste, superfici idriche e terreni agricoli, il 25% sono edifici ed opere di urbanizzazione.\nNel complesso si trovano a Potsdam circa 20 laghi. Nel centro urbano ci sono tra gli altri l'Heilige See, l'Aradosee, il Lago di Templin, il Tiefer See ed il lago di Griebnitz. Nelle aree rurali esterne ci sono tra gli altri il Lago di Sacrow, il lago di Lehnitz, il lago Gro\u00df Glienicker ed il lago Wei\u00dfe See.\nTra i fiumi e canali, oltre alla Havel, fiume di collegamento per molti laghi, ci sono anche il canale Sacrow-Paretz, il canale di Teltow, il Nuthe ed il Wublitz.\nZone limitrofe.\nQuasi completamente circondata dalla periferia di Potsdam c'\u00e8 l'ex enclave berlinese di Steinst\u00fccken, che venne unita a Berlino Ovest nel 1972 tramite un piccolo corridoio, in seguito ad un accordo firmato dal \"Senat\" di Berlino Ovest e dalla DDR, sotto la supervisione degli Alleati, il 20 dicembre 1971, onde evitare ai residenti (circa 200) della piccolissima enclave controlli doganali ad ogni passaggio dalla stessa al resto di Berlino Ovest.\nPartendo da nord-est, in senso orario, le citt\u00e0 confinanti con Potsdam: Berlino come anche Stahnsdorf, Nuthetal, Michendorf, Schwielowsee (Geltow, Caputh, Ferch) e Werder (Havel) (tutte facenti parte amministrativamente del circondario di Potsdam-Mittelmark). Ketzin, Wustermark e Dallgow-D\u00f6beritz del circondario della Havelland.\nClima.\nPotsdam gode di un clima temperato, influenzato dal clima atlantico da nord ed ovest ma comunque con forti accenni ad un clima continentale proveniente da est. Eventi meteorologici estremi come bufere e grandinate violente sono molto rari. Le temperature corrispondono generalmente alla media tedesca. Gli sbalzi di temperatura sono minori che non in altre zone continentali ma maggiori di quelle registrate dalle regioni costiere. La pioggia, 590 millilitri annui (come Barcellona), \u00e8 relativamente rara; Monaco di Baviera, ad esempio, raccoglie pi\u00f9 di millilitri di pioggia annui.\nDal 1874 i dati climatici della citt\u00e0 vengono raccolti sull'altura Telegrafenberg dall'Istituto di ricerche climatiche di Potsdam.\nStoria.\nMedioevo.\nL'area metropolitana era probabilmente gi\u00e0 colonizzata nell'et\u00e0 del bronzo. Dopo le invasioni barbariche del V secolo una trib\u00f9 del popolo slavo degli Evelli costru\u00ec un villaggio fortificato sul punto di confluenza del fiume Nuthe nel fiume Havel.\nLa prima menzione scritta della citt\u00e0 \u00e8 in un atto di donazione dell'imperatore Ottone III alla citt\u00e0 di Poztupimi datato 3 luglio 993. Il nome deriva probabilmente dalle parole slave \"pod\" (\"presso\") e \"dubimi\" (\"rovere\") traducibili quindi come \"sotto le querce\". Un'altra interpretazione etimologicamente pi\u00f9 probabile fa invece derivare il nome della citt\u00e0 dal sorabo \"Podstupim\", che significa \"avamposto\".\nNel 1157 Alberto l'Orso conquista la citt\u00e0 e fonda la Marca di Brandeburgo, ponendola di fatto sotto la protezione del Sacro Romano Impero. Potsdam fu fino al XII secolo la pietra angolare del confine sud-orientale della Marca; sulle rive dell'Havel fu costruito un castello in pietra. Dal 1317 viene definita citt\u00e0 fortificata con il nome di Postamp. Nel 1345 riceve il diritto di nominarsi citt\u00e0 ma non si svilupp\u00f2 oltre dal diventare un piccolo mercato urbano. Dal 1416 alla fine della Prima guerra mondiale Potsdam rimase sotto il dominio degli Hohenzollern. La citt\u00e0 fu distrutta due volte da incendi e dalla guerra dei trent'anni.\nResidenza reale e conseguente sviluppo.\nNel 1653 il principe elettore Federico Guglielmo riesce a limitare il potere della nobilt\u00e0 terriera, inaugurando l'assolutismo nel Brandeburgo. Il suo regno \u00e8 stato uno dei pi\u00f9 influenti nella storia di Potsdam. Riscatt\u00f2 molti terreni ipotecati ed alcune aree urbane unendo il tutto in un'unica propriet\u00e0 e nomin\u00f2 la citt\u00e0 come seconda residenza regale in aggiunta a Berlino. Con il rifacimento del castello di Potsdam e l'abbellimento dei parchi circostanti inaugur\u00f2 un periodo di forte sviluppo economico.\nNel 1685 eman\u00f2 l'editto di Potsdam, conosciuto anche come editto della tolleranza.\nGrazie a questo migliaia di protestanti (molti di cui ugonotti francesi) si rifugiarono nei territori brandeburghesi popolando vaste zone prima disabitate e importando manodopera qualificata.\nSotto il \"re soldato\" (\"re sergente\") Federico Guglielmo I di Prussia la citt\u00e0 divenne sede di un'importante guarnigione. Ci\u00f2 port\u00f2 ad un notevole aumento della popolazione e richiese la costruzione di nuove aree residenziali. Dal re furono fatte costruire tre delle chiese principali: la chiesa della guarnigione (\"Garnisonkirche\"), la chiesa di San Nicola (\"St. Nikolaikirche\") e la chiesa del Santo Spirito (\"Heilig-Geist-Kirche\"). A Federico Guglielmo si deve anche l'istituzione del collegio militare (\"Gro\u00dfes Milit\u00e4rwaisenhaus\") nella Breiten Stra\u00dfe. Qui i figli dei militari, soprattutto se orfani, venivano accuditi, istruiti e in seguito addestrati. Questi edifici sono ancora oggi parte importante del profilo architettonico di Potsdam.\nSuo figlio Federico II di Prussia, detto anche Federico il Grande, apprezzava le idee illuministe e da queste si fece ispirare per la riforma dello stato prussiano. Decise definitivamente di eleggere Potsdam a unica residenza regale, commissionando quindi molteplici opere per modificare strade, piazze, palazzi e parchi. Tra gli innumerevoli interventi si ricordano il rimodernamento del vecchio mercato (\"Alter Markt\"), la facciata barocca del municipio. Inizi\u00f2 inoltre i rifacimenti di quello che sar\u00e0 poi il parco di Sanssouci, il cui annesso castello divenne dal 1745 la sua residenza estiva. In seguito si aggiunse anche il \"Neues Palais\". Il castello cittadino ed il parco \"Lustgarten\" divennero invece le sedi invernali della reggia. Importante fu l'attivit\u00e0 dell'architetto Georg Wenzeslaus von Knobelsdorff.\nNell'ottobre 1806 Napoleone con le sue truppe raggiunse la citt\u00e0, visitando tra l'altro la tomba di Federico il Grande nella cripta della chiesa della guarnigione. L'occupazione francese port\u00f2 effetti duraturi nella riforma del sistema politico. Dopo la sconfitta di Napoleone, Federico Guglielmo III convogli\u00f2 dal 1815 lo sviluppo cittadino verso una concezione meno militaristica e pi\u00f9 amministrativa. Fece trasferire molti impiegati statali nella citt\u00e0 e nel 1838 inaugur\u00f2 la prima ferrovia dello stato Prussiano: la Potsdam-Berlino.\nNel marzo 1848 moti popolari sconvolsero Berlino. Il popolo chiedeva una costituzione liberale. Il re Federico Guglielmo IV si rifugi\u00f2 a Potsdam. All'esterno del \"Neues Palais\" si erano radunati alcuni militari ammutinati che per\u00f2 vennero dispersi dalle truppe di \u00e9lite. Dopo il caos provocato da questa mal riuscita rivoluzione, la restaurazione prov\u00f2 a ristabilire l'ordine inaugurando ambiziosi progetti architettonici, come la chiesa cattolica dei Santi Pietro e Paolo (Peter-und-Paul-Kirche). Nel 1911 Potsdam venne dotata di un porto per dirigibili e nello stesso anno furono fondati gli studi cinematografici di Babelsberg.\nNel 1914 l'ultimo re di Prussia ed imperatore tedesco Guglielmo II firm\u00f2 proprio nel \"Neues Palais\" la dichiarazione di guerra alla Triplice intesa. Con la fine della prima guerra mondiale finisce anche l'era della monarchia. La rivoluzione di novembre costringe nel 1918 il Kaiser all'esilio nei Paesi Bassi. La citt\u00e0 di Potsdam perde definitivamente il titolo di residenza reale.\nRepubblica di Weimar e nazionalsocialismo.\nDurante la Seconda guerra mondiale, nel 1945, un violento bombardamento condotto dalla RAF ne devast\u00f2 il centro storico, tra cui il castello cittadino sull'Alter Markt, lasciando per\u00f2 indenni la maggior parte dei palazzi del parco di Sanssouci. Al termine del conflitto Potsdam fu sede dell'omonima conferenza, che inizi\u00f2 il 17 luglio 1945 e si protrasse fino al 2 agosto nel Palazzo Cecilienhof, con la quale si suddivise Berlino in quattro settori di occupazione.\nOccupazione sovietica e Germania Est.\nIncorporata nella zona di occupazione sovietica della Germania, dal 1949 parte della Repubblica Democratica Tedesca, fu capoluogo dal 1952 al 1990 dell'omonimo distretto, ricavato dallo smembramento del Brandeburgo. \nIl muro di Berlino (1961-1989) lamb\u00ec anche Potsdam, per separarla dal lato occidentale berlinese. \u00c8 a tal proposito piuttosto celebre il \"Glienicker Br\u00fccke\", detto anche \"Ponte delle Spie\", usato per scambi di spie fra gli Stati Uniti e l'Unione Sovietica.\nDopo la riunificazione tedesca.\nIl 6 dicembre 1993 vennero annessi alla citt\u00e0 i comuni di Eiche e Grube. Il 26 ottobre 2003, nell'ambito della riforma territoriale del Brandeburgo, vennero annessi alla citt\u00e0 i comuni di Fahrland, Golm, Gro\u00df Glienicke, Marquardt, Neu Fahrland, Satzkorn e Uetz-Paaren.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nTurismo.\nPotsdam \u00e8 una citt\u00e0 monumentale, i cui palazzi e parchi sono stati dichiarati patrimonio dell'umanit\u00e0 dall'UNESCO. Vi sono molti punti di attrazione, fra i quali il Castello di Sanssouci, il Palazzo dei Marmi, il Castello di Babelsberg, La Colonia Russia di Alexandrowka, la Kaiser-Bahnhof al Park Sanssouci, il Neues Palais, il Vecchio Municipio, il Nauener Tor, il \"ponte delle spie\" Glienicker Br\u00fccke, la St. Nikolaikirchen, la Nauener Tor, la Einsteinturm e molto altro.\n\u00c8 d'interesse anche il parco cinematografico di Babelsberg.\nInfrastrutture e trasporti.\nFerrovie.\nLa stazione centrale di Potsdam (\"Potsdam Hauptbahnhof\") \u00e8 posta sulla ferrovia Berlino-Magdeburgo.\nSulla stessa linea vi sono le stazioni di \"Griebnitzsee\", \"Charlottenhof\" e \"Park Sanssouci\", adibite al solo traffico regionale.\nPotsdam \u00e8 lambita anche dalla ferrovia Berlino-Dessau, sulla quale si trovano le stazioni di \"Medienstadt Babelsberg\" (gi\u00e0 \"Drewitz\") e \"Rehbr\u00fccke\".\nLa monumentale \"Kaiserbahnhof\" di \"Park Sanssouci\" \u00e8 stata recentemente restaurata; mentre la \"Hauptbahnhof\" \u00e8 stata rinnovata pochi anni dopo la riunificazione. La struttura, molto moderna, conserva una torre idrica oggi adibita a caff\u00e8. Nel periodo della DDR la stazione centrale era quella attuale di \"Pirschheide\", sul \"Berliner Au\u00dfenring\" (costruito intorno a Berlino Ovest), e collegata tramite esso a Berlino Est.\n\"S-Bahn\".\nLa citt\u00e0 \u00e8 ben collegata con la capitale tramite la \"S-Bahn\" (linea S\u00a07), su cui conta 3 fermate: \"Hauptbahnhof\", \"Babelsberg\" e \"Griebnitzsee\".\nTrasporti urbani.\nLa societ\u00e0 di trasporti urbani \u00e8 la Verkehrsbetrieb Potsdam (VIP), che gestisce e pu\u00f2 vantare su una buona rete tranviaria ed una rete capillare di autobus. Anche alcuni traghetti fanno parte della rete di trasporti pubblici. La rete di VIP \u00e8 integrata nel consorzio \"Verkehrsverbund Berlin-Brandenburg\" (VBB), assieme alla \"S-Bahn\", alla BVG berlinese e ad altre compagnie locali.\nDal 1949 al 1995 fu in servizio una piccola rete filoviaria.\nStrade ed autostrade.\nLe strade federali che attraversano la citt\u00e0 sono la B\u00a01, la B\u00a02 e la B\u00a0273; mentre a livello autostradale Potsdam si trova vicina al raccordo anulare \"Berliner Ring\" (A\u00a010), ed \u00e8 collegata alla capitale attraverso la A\u00a0115. Altre autostrade vicine sono la A\u00a02 e la A\u00a09.\nAeroporti vicini.\nGli scali internazionali vicini a Potsdam erano i 2 aeroporti berlinesi di Sch\u00f6nefeld e Tegel. Da Ottobre 2020, come per la citt\u00e0 di Berlino, Potsdam \u00e8 servita dall'aeroporto internazionale Berlin-Brandenburg, intitolato a Willy Brandt e dislocato nelle vicinanze di Sch\u00f6nefeld.\nSport.\nLa Turbine Potsdam \u00e8 una societ\u00e0 di calcio femminile di livello continentale, gi\u00e0 campione nazionale e d'Europa.\nLa SV Babelsberg 03 \u00e8 una societ\u00e0 di calcio che milita nella regionalliga nord (italiana serie C2).\nAmministrazione.\nGemellaggi.\nPotsdam \u00e8 gemellata con:"}
{"id": "20439", "revid": "125965556", "url": "https://it.wikipedia.org/wiki?curid=20439", "title": "Monaco di Baviera", "text": "Monaco di Baviera (: ; in tedesco: M\u00fcnchen, o ; in bavarese: \"Minga\") \u00e8 una citt\u00e0 extracircondariale della Germania meridionale, capitale (\"Landeshauptstadt\") della Baviera. Situata sulle rive del fiume Isar, dopo Berlino ed Amburgo \u00e8 la terza citt\u00e0 tedesca per numero di abitanti, con una popolazione di circa () residenti nel comune, se si considera anche il circondario di Monaco e circa 2,9 milioni nell'area metropolitana. \nMonaco \u00e8 la citt\u00e0 pi\u00f9 importante della Germania meridionale, grazie alle residenze reali, agli immensi parchi, ai suoi musei, alle sue chiese barocche e rococ\u00f2, al folclore bavarese ancora molto vissuto, alla vicinanza delle Prealpi e delle Alpi e naturalmente grazie alla birra ed alla sua manifestazione pi\u00f9 famosa, l'Oktoberfest. Il santo patrono della citt\u00e0 \u00e8 San Benno di Mei\u00dfen. Nel 2015 uno studio della societ\u00e0 di consulenza globale Mercer ha classificato Monaco di Baviera al quarto posto tra le 20 citt\u00e0 del mondo con la miglior qualit\u00e0 della vita; nel 2019 sale al terzo posto a pari merito con Vancouver e Auckland.\nGeografia fisica.\nTerritorio.\nLa citt\u00e0 viene attraversata dall'Isar e a sud si stendono boschi di conifere con laghi di notevole estensione, tra cui, verso ovest, il lago di Starnberg e l'Ammersee.\nDista da Berlino e da Amburgo.\nClima.\nMonaco di Baviera ha un clima continentale, fortemente influenzato dalla posizione geografica in prossimit\u00e0 delle Alpi. La media annua delle precipitazioni si attesta sui millimetri. Le piogge spesso arrivano violente ed inattese, specialmente durante la stagione estiva. I mesi estivi sono quelli in cui si verificano le pi\u00f9 elevate precipitazioni atmosferiche, grazie anche all'effetto sbarramento della catena alpina a sud che funge da barriera naturale bloccando le perturbazioni provenienti da N-NO. In estate, durante prolungati periodi anticiclonici, Monaco pu\u00f2 raggiungere temperature elevate (di 30 gradi con punte di ), specialmente nei mesi di luglio ed agosto (record di massima assoluta di il 27 luglio 1983). A causa dei forti contrasti termici derivanti dallo scontro di masse d'aria diverse, la Baviera viene interessata da temporali anche di notevole intensit\u00e0.\nA causa dell'altitudine (il centro cittadino \u00e8 posto a ) e della prossimit\u00e0 delle pendici nord delle Alpi, l'inverno bavarese \u00e8 relativamente lungo e rigido.\nLa neve cade molto di frequente da novembre ad aprile (in media circa all'anno) e annualmente si registrano mediamente 105 giorni di gelo. Le temperature medie di gennaio sono di per le massime e di per le minime, anche se non di rado vengono raggiunti valori molto pi\u00f9 bassi (quasi ogni inverno si registrano valori inferiori a , ma nel corso dei pi\u00f9 rigidi inverni del passato si poteva scendere anche sotto i ). Durante l'inverno i venti freddi provenienti da nord non trovano alcun ostacolo ed investono in pieno la Baviera. Pu\u00f2 nevicare per diversi giorni di seguito, seppur in maniera lieve, e le temperature si mantengono per lunghi periodi al di sotto dello zero (record di minima assoluta il 12 febbraio 1929).\nL'escursione termica tra estate ed inverno, ma anche tra giorno e notte pu\u00f2 essere estrema.\nSuccede spesso che soffi il \"F\u00f6hn\", il caldo vento di caduta dalle Alpi che porta temperature elevate fuori norma e bassissimi valori di umidit\u00e0 relativa. A volte in pieno inverno a causa di questo vento vengono raggiunte temperature di / che in poche ore fanno fondere la neve presente al suolo (da qui la fama di \"vento mangianeve\"). Il \"F\u00f6hn\" \u00e8 sempre associato a cieli limpidissimi e ottima visibilit\u00e0, da cui deriva il celebre detto tedesco \"azzurro come il cielo della Baviera\".\nStoria.\nOrigini e Medioevo.\nLa storia di Monaco di Baviera inizia nel 1158 quando Enrico il Leone, duca di Sassonia, installa un accampamento militare battezzandolo \"Munichen\" (in latino \"Monacum\", in volgare \"Monachium\"): mezzo secolo pi\u00f9 tardi essa ricevette lo status di citt\u00e0 fortificata.\nInizialmente il vescovo ed Enrico ebbero una disputa su chi dovesse mantenere il controllo della citt\u00e0, ma, in seguito a contrasti insorti tra lo stesso Enrico e l'imperatore Federico I Barbarossa, quest'ultimo concesse nel 1180 a Ottone I di Wittelsbach il titolo di duca di Baviera. I suoi discendenti, la dinastia Wittelsbach appunto, avrebbero governato la Baviera fino al 1918.\nNel 1255 il ducato bavarese venne scisso in due e Monaco divenne la residenza ducale dell'Alta Baviera.\nNel 1327 l'intera citt\u00e0 fu distrutta da un incendio, ma venne ricostruita in pochi anni grazie anche all'aiuto dell'imperatore del Sacro Romano Impero Ludovico IV.\nStoria moderna.\nNel 1632 la citt\u00e0 fu occupata dalle truppe di Gustavo II Adolfo di Svezia, durante la guerra dei Trent'anni. Quando in citt\u00e0 scoppi\u00f2 la peste bubbonica nel 1634 e il 1635 circa un terzo della popolazione mor\u00ec. Nel 1759 venne fondata la prima istituzione accademica bavarese. Sotto la reggenza degli elettori bavaresi Monaco fu un importante centro della vita barocca, ma dovette anche subire le occupazioni degli Asburgo nel 1704 e il 1742. \nNel 1806 divenne capitale del nuovo regno di Baviera e furono costruiti i palazzi del parlamento e dell'Arcidiocesi di Monaco e Frisinga. Vent'anni pi\u00f9 tardi l'Universit\u00e0 della Baviera si insedi\u00f2 nella nuova sede cittadina.\nMolti degli edifici e delle piazze pi\u00f9 belle di questo periodo sono stati costruiti durante i regni di Ludovico I e Massimiliano II, come la \"Ruhmeshalle\" o molti palazzi della \"Ludwigstra\u00dfe\" e del \"K\u00f6nigsplatz\" (opere degli architetti Leo von Klenze e Friedrich von G\u00e4rtner) e la statua della Baviera di Ludwig Michael von Schwanthaler.\nNel 1882 a Monaco fu introdotta la luce elettrica e la citt\u00e0 ospit\u00f2 nello stesso anno la prima fiera dell'elettricit\u00e0 in Germania. Diciannove anni pi\u00f9 tardi venne aperto lo zoo \"Tierpark Hellabrunn\".\nStoria contemporanea.\nDopo la prima guerra mondiale la citt\u00e0 fu preda e covo di inquietudini sociali e politiche.\nNel novembre del 1918 i comunisti presero il potere, fondando la Repubblica Sovietica di Monaco (\"M\u00fcnchner R\u00e4terepublik\"), che venne per\u00f2 rovesciata il 3 maggio 1919 dai Freikorps, alcuni dei quali furono successivamente arruolati da Adolf Hitler e dal Nazismo. Nel 1923 Hitler ed i suoi sostenitori, che si erano riuniti a Monaco, effettuarono il Bierhallenputsch (o Hitlerputsch), un tentativo di spodestare la Repubblica di Weimar e di impadronirsi del potere.\nLa rivolta fall\u00ec e cost\u00f2 al fanatico ideologo un arresto e la messa al bando del neonato partito nazista, che era sconosciuto al di fuori di Monaco.\nTuttavia la citt\u00e0 divenne una roccaforte nazista una volta che Hitler prese il potere in Germania nel 1933 e fu indispensabile per l'ascesa del nazismo, tanto da essere chiamata dai nazisti stessi \"Hauptstadt der Bewegung\" (\"capitale del movimento\") ed entrare nel novero delle cosiddette \"F\u00fchrerstadt\". Il quartier generale del NSDAP fu stabilito a Monaco e costruito, assieme ad altri edifici connessi al partito, a K\u00f6nigsplatz; molti di questi edifici sono tuttora esistenti.\nNel 1939 Monaco fu teatro del fallimento di Georg Elser nel tentativo di assassinare Hitler mentre arringava la folla col suo discorso annuale per commemorare il \"Putsch della birreria\" nel \"B\u00fcrgerbr\u00e4ukeller\".\nMonaco fu inoltre la citt\u00e0 dove nacque la \"Rosa Bianca\" (in tedesco \"Die Wei\u00dfe Rose\"), formata da un gruppo di studenti che si costituirono in un movimento di resistenza al nazismo dal giugno 1942 al febbraio 1943, quando il nucleo del gruppo venne arrestato ed ucciso dopo la distribuzione di volantini all'Universit\u00e0 di Monaco da parte di Hans e Sophie Scholl.\nMonaco di Baviera fu molto danneggiata dai bombardamenti alleati durante la seconda guerra mondiale. La citt\u00e0 venne occupata dalle truppe statunitensi della 7\u00aa Armata del generale Alexander Patch il 2 maggio 1945. Dopo la guerra Monaco fu in gran parte ricostruita con un meticoloso lavoro tendente a restituire la stessa fisionomia a strade e palazzi rispetto alla situazione pre-bellica.\nNel 1972 Monaco ospit\u00f2 la XX edizione delle Olimpiadi, tristemente famosa per il massacro di undici atleti israeliani da parte di terroristi palestinesi.\nNel 1974 fu sede di molte partite dei mondiali di calcio tenutisi in Germania Ovest. A trentadue anni di distanza ha ospitato di nuovo le partite della stessa competizione, nel corso dei mondiali di Germania 2006.\nMonumenti e luoghi d'interesse.\nL'architettura cittadina \u00e8 caratterizzata dalla presenza di numerosi edifici storici, molti mantenutisi intatti nei secoli, altri ricostruiti dopo la seconda guerra mondiale, e di alcuni esempi di architettura moderna. Un sondaggio, condotto per il \"National Geographic Traveler\", ha scelto oltre 100 luoghi storici in tutto il mondo e ha classificato Monaco di Baviera come la trentesima migliore destinazione.\nArchitetture religiose.\nFamosa per le sue torri gemelle sovrastate da cupole ramate a forma di cipolla che caratterizza il profilo cittadino. Le torri della Frauenkirche (ma non la chiesa stessa) sopravvissero intatte alla guerra, ed oggi hanno oltre 400 anni. Con i loro 99 metri, costituiscono anche il limite massimo di altezza per le nuove costruzioni nel centro storico. Tale limite venne approvato nel novembre 2004, dalla popolazione di Monaco di Baviera, con un referendum promosso da Georg Kronawitter, gi\u00e0 sindaco, contro la volont\u00e0 dei partiti politici nel Parlamento della citt\u00e0 (\"Stadtrat\"), che temeva che questo potesse nuocere all'attrattiva costituita dalla citt\u00e0 per gli investitori.\nI viali reali.\nQuattro grandi viali reali, realizzati nel XIX secolo, permettono di collegare il centro cittadino con la periferia:\nIl fiume Isar \u00e8 attraversato da molti ponti, tra cui ricordiamo: il ponte Ludovico, il ponte Principe Reggente, il ponte Wittelsbach, il ponte Massimiliano e Massimiliano Giuseppe, il ponte Cornelius, il ponte Kabelsteg.\nDintorni.\nLa maggior parte dei quartieri cittadini ha chiese di origine medioevale.\nSoprattutto nella sua periferia, Monaco offre una gamma ampia e diversificata di architettura moderna, anche se severe limitazioni di altezza per gli edifici hanno limitato la costruzione di grattacieli per evitare una perdita del panorama delle lontane Alpi bavaresi. La maggior parte dei grattacieli sono raggruppati al margine settentrionale di Monaco, come la Torre BMW, sede della BMW situata vicino al Parco Olimpico. Altri grattacieli sono situati vicino al centro cittadino e sul campus di Siemens nel sud di Monaco. Importanti esempi di architettura moderna della citt\u00e0 ci vengono dagli impianti sportivi (descritti di seguito).\nI parchi.\nMonaco \u00e8 una citt\u00e0 che possiede numerosi parchi. Il Giardino Inglese, nei pressi del centro della citt\u00e0, copre un'area di \u00e8 uno dei pi\u00f9 grandi del mondo (pi\u00f9 grande di Central Park a New York). Fu progettato e realizzato nel 1789 da Benjamin Thompson, conte di Rumford, essenzialmente per usi militari, ma fu subito concepito anche come spazio aperto al pubblico. Oggi \u00e8 considerato il pi\u00f9 importante parco di Monaco: offre ampi spazi verdi, piste per podismo, corsi d'acqua in cui \u00e8 possibile fare il bagno e addirittura praticare surf; quando il clima lo consente molti dei frequentatori amano riposarsi e prendere il sole completamente nudi. Particolarmente noti sono i suoi \"Biergarten\", in particolare quello vicino alla Torre Cinese.\nAltri spazi verdi moderni sono l'Olympiapark, il \"Westpark\" e i parchi del castello di Nymphenburg (con il Giardino botanico Nymphenburg a nord), e del Castello di Schlei\u00dfheim. Il parco pi\u00f9 antico della citt\u00e0 \u00e8 l\"Hofgarten\", vicino alla \"Residenz\" e risalente al XVI secolo.\nLo zoo della citt\u00e0 \u00e8 il \"Tierpark Hellabrunn\", vicino all'isola \"Flaucher\" nel Isar, nel sud della citt\u00e0. Un altro parco degno di nota \u00e8 \"Ostpark\", che si trova a Perlach-Ramersdorf.\nSociet\u00e0.\nEvoluzione demografica.\nNel luglio 2007 Monaco di Baviera contava abitanti, dei quali non avevano la cittadinanza tedesca. La citt\u00e0 presenta una forte comunit\u00e0 turca e balcanica. I maggiori gruppi di cittadini stranieri sono i turchi (), gli albanesi (), i croati (), i serbi (), i greci (), gli austriaci () e gli italiani (). Il 37% degli stranieri proviene dall'Unione europea.\nCon soli abitanti registrati nel 1700, la popolazione \u00e8 raddoppiata circa ogni 30 anni. Per esempio, contava persone nel 1852 e poi persone nel 1883, dal 1901 la cifra \u00e8 raddoppiata di nuovo a . Da allora, Monaco \u00e8 diventata la terza citt\u00e0 pi\u00f9 grande della Germania. Nel 1933, sono stati contati abitanti e nel 1957, la popolazione di Monaco, ha superato il milione.\nIl 47,4% dei residenti di Monaco non sono affiliati ad un gruppo religioso e questi rappresentano il segmento in pi\u00f9 rapida crescita della popolazione. Come nel resto della Germania, la Chiesa cattolica e le chiese protestanti hanno visto un continuo e lento declino. Al 31 dicembre 2009, il 37,8% degli abitanti della citt\u00e0 erano cattolici, 13,8% protestanti e per lo 0,3% ebrei. Una piccola parrocchia della chiesa episcopale \u00e8 presente in citt\u00e0. A Monaco vive anche un numero significativo di musulmani, per lo pi\u00f9 immigrati.\nCultura.\nMonaco \u00e8 una citt\u00e0 molto attiva in ambito culturale. Sono infatti presenti numerosi musei e biblioteche, nonch\u00e9 istituti universitari di altissimo livello.\nA Monaco \u00e8 stato inventato da Ellis Kaut il personaggio \"Pumuckl\", per una serie radiofonica sulla radio bavarese nel 1961. Solo nel 1965 la sua inventrice decise di scrivere una storia su di lui.\nUniversit\u00e0 e istituti di ricerca.\nI principali istituti di istruzione superiore a Monaco sono:\nA Monaco hanno sede l'Accademia bavarese delle scienze e la Max-Planck-Gesellschaft.\nL'Osservatorio universitario di Monaco \u00e8 stato fondato nel 1816.\nBiblioteche e archivi.\nLa Bayerische Staatsbibliothek (\"Biblioteca statale bavarese\") \u00e8 la biblioteca centrale territoriale del Libero Stato di Baviera ed una delle pi\u00f9 importanti biblioteche universali d'Europa.\nL'Archivio centrale di Stato della Baviera raccoglie i documenti dell'antico Ducato di Baviera, dell'Elettorato di Baviera, del Regno di Baviera, cos\u00ec come dell'attuale Stato Libero di Baviera.\nMusei.\nIl \"Deutsches Museum\", situato su un'isola nel fiume Isar, \u00e8 uno dei musei scientifici pi\u00f9 antichi e prestigiosi del mondo. Diversi musei non centralizzati (molti di questi sono collezioni pubbliche della universit\u00e0 Ludwig Maximilian) mostrano collezioni di paleontologia, geologia, mineralogia, zoologia, botanica e antropologia.\nLa citt\u00e0 possiede diverse gallerie d'arte importanti, la maggior parte delle quali pu\u00f2 essere trovata nell'area del \"Kunstareal\", tra cui la \"Alte Pinakothek\", la \"Neue Pinakothek\", la \"Pinakothek der Moderne\" e il Museo Brandhorst. La struttura monolitica della \"Alte Pinakothek\" contiene opere di maestri europei tra il XVI secolo e il XVIII. La collezione riflette il gusto eclettico dei Wittelsbach di oltre quattro secoli ed \u00e8 ordinata per scuole sui suoi due piani. Le opere principali esposte comprendono l'autoritratto con pelliccia di Albrecht D\u00fcrer, la Sacra Famiglia Canigiani e Madonna Tempi di Raffaello cos\u00ec come alcune opere di Rubens. Durante la prima guerra mondiale il gruppo dei \"Der Blaue Reiter\" lavor\u00f2 in citt\u00e0 e oggi molte delle loro opere possono essere ammirate presso il \"Lenbachhaus\".\nUn'importante collezione di arte greca e romana \u00e8 conservate presso la \"Glyptothek\" e la \"Staatliche Antikensammlungen\". Re Ludwig I \u00e8 riuscito ad acquisire pezzi famosi come la Medusa Rondanini, il Fauno Barberini e le figure del tempio di Afaia a Egina. La \"Kunstareal\" sar\u00e0 ampliata dal completamento del Museo Egizio.\nUn'altra area per le arti, situata nei pressi della \"Kunstareal\", \u00e8 il quartiere Lehel tra la citt\u00e0 vecchia e il fiume Isar. Il \"Staatliches Museum f\u00fcr V\u00f6lkerkunde\" ospita la seconda pi\u00f9 grande collezione in Germania di manufatti e oggetti provenienti da fuori dell'Europa, mentre il Museo Nazionale Bavarese e l'adiacente \"Arch\u00e4ologische Staatssammlung\" presso \"Prinzregentenstrasse\" sono tra i pi\u00f9 importanti musei di storia d'Europa. La vicina \"Schackgalerie\" \u00e8 un'importante galleria di dipinti tedeschi del XIX secolo.\nAltri musei della citt\u00e0 sono il \"Pal\u00e4ontologisches Museum M\u00fcnchen\", il Museo statale di arte egizia, lo \"Stadtmuseum\", museo cittadino, il \"Valentin-Mus\u00e4um\" sull'attore comico Karl Valentin, il \"Kartoffelmuseum\" dedicato alla patata, il Museo delle Alpi, il Museo Witt, con una collezione di milioni di falene, il Museo ebraico e il Museo BMW.\nIl campo di concentramento di Dachau, che fu il primo campo nazista, \u00e8 situato a 16 chilometri dalla citt\u00e0.\nTeatri e sale da concerto.\nMonaco \u00e8 un importante centro culturale europeo e ha ospitato molti importanti compositori tra cui Orlando di Lasso, Mozart, Carl Maria von Weber, Richard Wagner, Gustav Mahler, Richard Strauss, Max Reger e Carl Orff. Con la Biennale di Monaco, fondata da Hans Werner Henze, e al festival A*Devantgarde, la citt\u00e0 contribuisce ancora al teatro musicale moderno.\nIl \"Nationaltheater\" dove si sono svolte molte prime delle opere di Richard Wagner sotto il patronato di Ludwig II di Baviera \u00e8 la sede della \"Bayerische Staatsoper\" e della \"Bayerisches Staatsorchester\". Accanto alla \"Residenz\" fu edificato il Teatro Cuvilli\u00e9s, costruito sullo stile dei pi\u00f9 prestigiosi teatri italiani per volere di Massimiliano III di Baviera, che ha visto mettere in scena molte opere, tra cui la prima dell'\"Idomeneo\" di Mozart nel 1781. Lo \"Staatstheater am G\u00e4rtnerplatz\" \u00e8 un teatro che ospita \"musicals\" e balletto, mentre il \"Prinzregententheater\" \u00e8 diventato la sede del Teatro Accademia Bavarese.\nIl moderno \"Gasteig\" ospita i \"M\u00fcnchner Philharmoniker\".\nFra le altre orchestre sinfoniche che hanno sede a Monaco si devono ricordare le due del \"Bayerischer Rundfunk\", l'Orchestra sinfonica della radio bavarese e l'Orchestra della Radio di Monaco, nonch\u00e9 i \"M\u00fcnchner Symphoniker\".\nAccanto alla \"Residenz\", il \"M\u00fcnchner Kammerspiele\" \u00e8 uno dei pi\u00f9 importanti teatri di lingua tedesca nel mondo. A partire da Gotthold Ephraim Lessing, molti scrittori hanno portato in scena qui molte delle loro opere, come Christian Friedrich Hebbel, Henrik Ibsen e Hugo von Hofmannsthal.\nEditoria e letteratura.\nLa citt\u00e0 \u00e8 ritenuta il secondo pi\u00f9 grande centro editoriale del mondo (circa 250 case editrici hanno uffici in citt\u00e0) e molte pubblicazioni nazionali e internazionali sono pubblicati a Monaco di Baviera, come la rivista Matchless, LAXMag e Prinz.\nProminenti figure letterarie hanno lavorato a Monaco di Baviera in particolare durante i secoli finali del Regno come Paul Heyse, Max Halbe, Rainer Maria Rilke e Frank Wedekind. Il periodo immediatamente successivo alla prima guerra mondiale ha visto la crescita del peso economico e culturale della citt\u00e0. Monaco di Baviera e soprattutto il suo sobborgo di Schwabing, divenne la residenza di molti artisti e scrittori. Anche durante il periodo della repubblica di Weimar, Monaco rimase un importante centro culturale, grazie a personalit\u00e0 quali Lion Feuchtwanger, Bertolt Brecht e Oskar Maria Graf. Nel 1919 \u00e8 stata fondata la \"Bavaria Film\".\nArti visive.\nDal gotico al barocco, le belle arti erano rappresentate a Monaco di Baviera da artisti quali Erasmo Grasser, Jan Polack, Johann Baptist Straub, Ignaz G\u00fcnther, Hans Krumpper, Ludwig von Schwanthaler, Cosmas Damian Asam, Egid Quirin Asam, Johann Baptist Zimmermann, Johann Michael Fischer, Fran\u00e7ois de Cuvilli\u00e9s il Vecchio ed il figlio Fran\u00e7ois de Cuvilli\u00e9s il Giovane. Monaco era gi\u00e0 diventato un luogo importante per pittori come Carl Rottmann, Lovis Corinth, Wilhelm von Kaulbach, Carl Spitzweg, Franz von Lenbach, Franz von Stuck e Wilhelm Leibl quando i \"Der Blaue Reiter\" (Il Cavaliere Azzurro), un gruppo di artisti espressionisti, si stabilirono a Monaco nel 1911. La citt\u00e0 fu patria dei Paul Klee, Wassily Kandinsky, Alexej von Jawlensky, Gabriele M\u00fcnter, Franz Marc, August Macke e Alfred Kubin.\nEventi e manifestazioni.\nHofbr\u00e4uh\u00e4user e Oktoberfest.\nLa \"Hofbr\u00e4uhaus\", probabilmente la pi\u00f9 famosa birreria in tutto il mondo, si trova nel centro della citt\u00e0. Opera anche nella seconda tenda pi\u00f9 grande all\"Oktoberfest\", una delle pi\u00f9 famose attrazioni di Monaco. Per due settimane, l\"Oktoberfest\" attira milioni di persone che visitano le tende della birra (\"Bierzelte\") e attrazioni da fiera. L\"Oktoberfest\" si \u00e8 svolto la prima volta il 12 ottobre 1810 in onore del matrimonio del principe ereditario Ludovico con la principessa Teresa di Sassonia-Hildburghausen ed in seguito diventata la festa popolare pi\u00f9 grande del mondo. I festeggiamenti si sono conclusi con una corsa di cavalli e negli anni seguenti le corse dei cavalli sono continuate e successivamente si \u00e8 sviluppato in quello che ora \u00e8 conosciuto come l\"Oktoberfest\". A dispetto del nome, la maggior parte degli Oktoberfest si svolgono nella seconda met\u00e0 del mese di settembre.\nAuer Dult.\nTre volte l'anno, nel quartiere di Au sulla riva destra dell'Isar si tiene la fiera-mercato dell'Auer Dult, molto frequentata per le giostre e il grande assortimento di mercanzie in vendita (soprattutto porcellane e oggetti d'antiquariato).\nAttivit\u00e0 fieristica.\nA Monaco si svolge nel nuovo Centro Fieristico, all'inizio di ottobre di ogni anno, dal 1998, la fiera Expo Real, il pi\u00f9 grande salone europeo dedicato agli immobili commerciali.\nEconomia.\nMonaco di Baviera \u00e8 una delle citt\u00e0 guida dell'economia tedesca e ha le strutture produttive pi\u00f9 dinamiche.\nLa capitale bavarese accoglie le sedi principali di alcuni dei maggiori gruppi economici tedeschi, tra cui Siemens (elettronica), BMW (auto), MAN (camion, ingegneria), Linde (gas), Allianz, Munich Re (assicurazioni). Tra le citt\u00e0 tedesche con almeno mezzo milione di abitanti, Monaco ha il reddito pi\u00f9 alto (26648 euro pro capite nel 2007), e nel 2006 il salario orario minimo dei suoi operai ammontava a 18,62 euro (circa 23 dollari). Nel 2009 la citt\u00e0 aveva l'ottava maggior area comunale tra i grandi centri economici mondiali, secondo Fortune Global 500.\nMonaco \u00e8 anche un importante centro per le biotecnologie, la produzione di software e il settore terziario avanzato, ed ospita MTU Aero Engines (motori aeronautici), EADS (situata ad Ottobrunn e specializzata in elettronica per la difesa), Krauss-Maffei, Arri (meccanica), il colosso dei semiconduttori Qimonda (a Neubiberg), OSRAM (illuminazione) e filiali di aziende straniere come Precision Plus, McDonald's e Microsoft. \u00c8 il secondo centro finanziario tedesco dopo Francoforte sul Meno, ed accoglie i gruppi bancari HypoVereinsbank (divisione di Unicredit) e Bayerische Landesbank.\nMonaco \u00e8 anche una delle capitali europee dell'editoria ed ospita la redazione principale del quotidiano S\u00fcddeutsche Zeitung, la tv pubblica BR (parte di ARD), la tv commerciale Pro7-Sat1 Media AG, la filiale tedesca di Random House e il gruppo editoriale Hubert Burda Media. Nel sobborgo di Gr\u00fcnwald si trovano importanti studi cinematografici. Infine Monaco \u00e8 sede del secondo aeroporto tedesco, il Franz Josef Strauss International Airport, facente capo alla Lufthansa.\nLa sua posizione la rende anche un importante nodo autostradale e ferroviario, ed un noto centro fieristico. \u00c8 sede della Corte dei Conti Federale, dell'Ufficio Nazionale Brevetti e dell'Ufficio Europeo dei Brevetti. Di rilievo \u00e8 il turismo, soprattutto nel periodo della Festa della Birra (Oktoberfest).\nTra le citt\u00e0 tedesche con almeno un milione di abitanti, Monaco ha il minor tasso di disoccupazione (5,6%).\nTurismo.\nMonaco di Baviera \u00e8 una popolare destinazione turistica, la pi\u00f9 visitata dell'intera Germania, con splendidi monumenti, un gioioso e caratteristico stile di vita, e interessantissimi dintorni.\nLa citt\u00e0 ha parecchi importanti musei d'arte la maggior parte dei quali si trova nel Kunstareal come la Alte Pinakothek, la Neue Pinakothek e la Pinakothek der Moderne. Negli anni precedenti la prima guerra mondiale era il luogo in cui operava il gruppo di artisti denominato \"Der Blaue Reiter\", le cui opere sono esposte alla Lenbachhaus. Un'importante collezione di arte greca e romana \u00e8 presente alla Glyptothek e alla Staatliche Antikensammlungen.\nAltre famose attrazioni turistiche sono il Giardino Inglese (\"Englischer Garten\" \u2013 un parco al centro della citt\u00e0 che include un'area per nudisti, percorsi di jogging e bridle-paths), il Deutsches Museum (museo della scienza e della tecnica) e il Rathaus-Glockenspiel, l'orologio del municipio riccamente ornato di figure in movimento, divenuto simbolo stesso della citt\u00e0. Probabilmente l'attrazione pi\u00f9 famosa di Monaco di Baviera \u00e8 l\"Oktoberfest\", una fiera che dura due settimane con lunapark e grandi tende-birreria. La prima Oktoberfest si tenne il 12 ottobre 1810 in occasione del matrimonio del futuro re Ludovico I di Baviera con la principessa Teresa di Sassonia-Hildburghausen. I festeggiamenti si chiusero con una corsa di cavalli e negli anni seguenti le corse continuarono ad essere effettuate e si trasformarono successivamente nell'evento oggi noto come Oktoberfest. Nonostante il suo nome, l'Oktoberfest in realt\u00e0 inizia a settembre e finisce sempre la prima domenica di ottobre, a meno che la festa nazionale tedesca (3 ottobre, \"Tag der deutschen Einheit\" \u2013 Giorno dell'unit\u00e0 tedesca) non cada di luned\u00ec o marted\u00ec, nel qual caso l'Oktoberfest viene prolungata fino a quel giorno.\nIl Parco Olimpico con il suo stadio \u00e8 stato costruito in occasione delle Olimpiadi estive del 1972 che si svolsero a Monaco di Baviera. Le costruzioni olimpiche sono famose per il loro design ispiratosi a ragnatele coperte di rugiada. I visitatori possono salire in cima alla Torre Olimpica (\"Olympiaturm\") che costituisce anche un'importante torre di diffusione radiotelevisiva.\nLa Coppa del Mondo 2006 non si \u00e8 svolta nel tradizionale Stadio Olimpico, ma nel nuovo stadio di calcio, la Allianz Arena. Questo imponente stadio si trova leggermente fuori dal centro cittadino ed \u00e8 un gioiello della tecnologia, con la sua copertura in grado di cambiare colore.\nMonaco, capitale mondiale della birra, \u00e8 nota anche per le sue sette fabbriche di birra e per le sue birrerie, delle quali la pi\u00f9 famosa e pi\u00f9 grande \u00e8 la Hofbr\u00e4uhaus.\nInfrastrutture e trasporti.\nAeroporti.\nL'aeroporto principale della citt\u00e0 \u00e8 il Franz Josef Strauss International Airport (IATA: MUC, ICAO: EDDM), collegato alla citt\u00e0 dalla rete ferroviaria suburbana, linee S1 e S8.\nL'aeroporto di Monaco \u00e8 il secondo aeroporto della Germania, dopo Francoforte ed un importante hub a livello europeo. Il progetto di un treno a levitazione magnetica, modello Transrapid, che avrebbe collegato la stazione centrale con l'aeroporto, era stato iniziato nel 2000 ma \u00e8 stato abbandonato nel 2008 a causa dell'eccessivo aumento dei costi di realizzazione.\nTrasporti urbani.\nIl sistema di trasporto pubblico di Monaco include sei linee di U-Bahn (metropolitana), e una rete di S-Bahn (ferroviaria regionale), tram e autobus. La citt\u00e0 \u00e8 equamente raggiunta da tutti i mezzi pubblici, considerati logisticamente tra i pi\u00f9 efficienti del mondo.\nLa rete tranviaria ha avuto una travagliata storia, con uno smantellamento avviato in contemporanea con la costruzione della metropolitana, e poi un ripensamento e ricostruzione/modernizzazione.\nLa societ\u00e0 che gestisce i servizi \u00e8 la \"M\u00fcnchner VerkehrsVerbund\" (MVV).\n\"S-Bahn\".\nL'area metropolitana dispone di una rete di S-Bahn (denominazione ufficiale S-Bahn M\u00fcnchen) nel raggio di circa intorno alla capitale del Land.\n\"U-Bahn\".\nLa capitale del Land Baviera \u00e8 dotata di una metropolitana con 6 linee, per un totale di oltre , entrata in servizio nel '71 e poi ampliata.\nRete tramviaria.\n79 chilometri di binari per 13 linee completano il sistema di trasporto su ferro, dove la rete tranviaria svolge il ruolo di rendere pi\u00f9 capillare il complesso di trasporti veloci costituita da S-Bahn e U-Bahn.\nAmministrazione.\nMonaco di Baviera ha una storia quasi ininterrotta di governi del Partito Socialdemocratico di Germania a partire dalla seconda guerra mondiale, nonostante la parte meridionale della Baviera sia una roccaforte conservatrice, con l'Unione Cristiano-Sociale vincente nella maggioranza delle consultazioni a livello comunale, statale e federale. Parte della recente storia politica della citt\u00e0 \u00e8 occupata dal sindaco del SPD Christian Ude, eletto per la prima volta il 12 settembre 1993 e riconfermato tre volte, il 13 giugno 1999 con 61,2%, il 3 marzo 2002 con 64,5% e il 2 marzo 2008 con il 66,8%.\nCome capitale dello Stato Libero di Baviera, Monaco \u00e8 un importante centro politico della Germania con la sede del Parlamento bavarese, il \"Staatskanzlei\" (la Cancelleria di Stato) e di tutti gli uffici connessi.\nDiverse autorit\u00e0 nazionali e internazionali si trovano a Monaco di Baviera, compresa la Corte federale delle finanze della Germania e l'Ufficio europeo dei brevetti.\nSuddivisione amministrativa.\nMonaco di Baviera \u00e8 suddivisa in 25 distretti (\"Stadtbezirk\"):\nGemellaggi.\nMonaco \u00e8 gemellata con:\nSport.\nNel 1972 la citt\u00e0 ha ospitato i Giochi della XX Olimpiade.\nCalcio.\nLe principali squadre di calcio sono il , la pi\u00f9 titolata societ\u00e0 calcistica tedesca, e il Monaco 1860. Il Bayern Monaco milita in Bundesliga, mentre il Monaco 1860 milita in 3. Liga, la terza divisione tedesca, insieme al T\u00fcrkg\u00fcc\u00fc M\u00fcnchen.\nSci.\nA Monaco di Baviera sono state organizzate alcune gare di sci di fondo e di sci alpino valide per le rispettive Coppe del Mondo."}
{"id": "20441", "revid": "132406", "url": "https://it.wikipedia.org/wiki?curid=20441", "title": "Monaco", "text": ""}
{"id": "20442", "revid": "1305772", "url": "https://it.wikipedia.org/wiki?curid=20442", "title": "Prosecco", "text": ""}
{"id": "20444", "revid": "1318658", "url": "https://it.wikipedia.org/wiki?curid=20444", "title": "Francoforte sul Meno", "text": "Francoforte sul Meno (in tedesco: \"Frankfurt am Main\"), o semplicemente Francoforte, \u00e8 una citt\u00e0 extracircondariale della Germania sud-occidentale, situata nello Stato federato dell'Assia, la quinta tedesca per numero di abitanti dopo Berlino, Amburgo, Monaco e Colonia. Situata sul fiume Meno, la citt\u00e0, di abitanti (2,2 milioni nell'area urbana), \u00e8 al centro di una vasta area metropolitana di denominata \"Rhein-Main\", con una popolazione che supera i 5,5 milioni di abitanti.\nSoprannominata anche \"\"Bankfurt\", \"Mainhattan\" (gioco di parole tra Main, il fiume Meno, e Manhattan, cuore finanziario di New York) o \"Big \u00c4ppel\"\" (altro riferimento a New York, dove l\"'\u00c4ppelwoi\" \u00e8 un tipico prodotto locale), \u00e8 il centro finanziario della Germania e uno dei principali in Europa essendo sede della Banca centrale europea, della Banca Federale Tedesca e della Borsa di Francoforte (terza al mondo per volume di scambi azionari). \nL'aeroporto di Francoforte sul Meno \u00e8 uno degli scali pi\u00f9 trafficati del mondo, la stazione centrale della citt\u00e0 \u00e8 uno dei terminal pi\u00f9 grandi in Europa, con oltre 130 milioni di passeggeri annui, e l'incrocio fra le autostrade A 3 e A 5, che si trova nell'area urbana della citt\u00e0, \u00e8 il pi\u00f9 utilizzato del continente. Inoltre la citt\u00e0 \u00e8 famosa anche per avere la foresta urbana pi\u00f9 estesa di Germania, oltre che per il suo importantissimo zoo.\nGeografia fisica.\nTerritorio.\nFrancoforte \u00e8 situata pressappoco al centro della Germania. A pochi chilometri a nord della citt\u00e0 sorge la catena montuosa del Taunus. Il fiume Meno divide la vecchia Francoforte da Francoforte-Sachsenhausen. Francoforte \u00e8 bagnata dal fiume Nidda, che confluisce nel Meno a Francoforte-H\u00f6chst; \u00e8 la citt\u00e0 pi\u00f9 importante dell'area metropolitana Reno-Meno. Citt\u00e0 vicine sono Magonza e Wiesbaden, a circa 20 chilometri ad ovest, la confinante Offenbach e Darmstadt, sita 25 chilometri a sud.\nClima.\nIl clima di Francoforte \u00e8 quello tipico della Mitteleuropa, continentale, quindi con inverni rigidi ed estati calde. A causa della vicinanza con le montagne del Taunus in inverno le temperature massime a volte non superano gli . Le minime talvolta vanno sotto i toccando punte di (record di minima assoluta ufficiale di all'aeroporto in data 19 gennaio 1940).\nIn estate non \u00e8 raro che si vada oltre i e a causa della molta umidit\u00e0 la sensazione di caldo \u00e8 intollerabile (record di massima assoluta di il 9 agosto 2003 sempre alla medesima stazione meteorologica aeroportuale). In estate si ha anche il picco delle precipitazioni : infatti, salvo alcuni periodi di tempo caldo e soleggiato, gli acquazzoni sono molto frequenti. I primi giorni di giugno molte volte si assiste a una fase meteorologica dove le minime scendono sotto i . Le precipitazioni sono presenti durante tutto l'anno, con minimi in inverno e massimi in estate.\nStoria.\nNei pressi dell'attuale citt\u00e0 sorsero almeno tre forti militari in epoca romana fin dalla dinastia dei Flavi (vedi campagne germaniche di Domiziano), facente oggi parte del limes germanico-retico in Germania patrimonio dell'UNESCO.\nFrancoforte fu menzionata per la prima volta il 22 febbraio 794 in un documento di Carlo Magno al convento di Sant'Emmeram di Ratisbona. Il testo \"...actum super fluvium Moin in loco nuncupante Franconofurd\" \"...atto sul fiume Meno in luogo chiamato Francoforte.\" \u00e8 la prima menzione scritta della citt\u00e0 ma ci sono prove di una colonizzazione continua dal neolitico. Nello stesso posto sorgevano un accampamento romano e durante l'era merovingia la corte del re dei Franchi. Nell'843 con il Trattato di Verdun Francoforte diventa la citt\u00e0 pi\u00f9 importante del regno dei Franchi orientali. Nel 1220 diventa citt\u00e0 libera dell'Impero.\nLa bolla d'oro del 1356 conferma Francoforte come luogo fisso per le elezioni dei Re dei Romani. Dal 1562 anche l'imperatore fu eletto a Francoforte, l'ultimo, nel 1792, fu Francesco II di Asburgo.\nDopo la fine del Sacro Romano Impero, con la costituzione della Confederazione del Reno Francoforte viene unito con i principati di Ratisbona e Aschaffenburg sotto Karl Theodor von Dalberg. Questo territorio divenne per tre anni (1810 - 1813) il Granducato di Francoforte.\nDopo questo breve periodo Francoforte divenne di nuovo una citt\u00e0 libera (\"Freie Reichstadt\"), questa volta facendo parte della confederazione germanica la cui assemblea la scelse come sede. Nel 1848 in diversi stati tedeschi esplose la cosiddetta \"Primavera dei popoli\" e il primo parlamento democratico tedesco si riun\u00ec nella Paulskirche di Francoforte.\nDurante la guerra austro-prussiana del 1866 Francoforte rimase leale alla confederazione. L'opinione pubblica era principalmente favorevole alla parte austriaca e all'imperatore nonostante alcuni sostenessero un legame volontario con la Prussia per motivi economici e di politica estera. Il 18 luglio l'esercito del Reno della Prussia occup\u00f2 la citt\u00e0 e la obblig\u00f2 a forti sanzioni. Il 2 ottobre la Prussia annesse la citt\u00e0 che con quest'atto perse la sua indipendenza. Francoforte venne sottoposta al distretto di Wiesbaden della provincia prussiana Assia-Nassau.\nCome simbolo di conciliazione il 10 maggio 1871 fu firmato il trattato di Francoforte nella citt\u00e0 sul Meno, che mise fine alla guerra franco-prussiana del 1870-1871.\nL'annessione da parte della Prussia fu tuttavia utile per lo sviluppo economico della citt\u00e0. Francoforte divenne un centro industriale ed ebbe una forte crescita della popolazione. Diversi comuni limitrofi furono incorporati e Francoforte raddoppi\u00f2 la sua superficie rispetto al 1866.\nNell'Ottocento e primo Novecento la popolazione ebraica, presente in citt\u00e0 fin dal XII secolo, era cresciuta fino a raggiungere le unit\u00e0 nel 1933. Durante il Terzo Reich molti ebrei emigrarono in seguito alle persecuzioni razziali. Nella notte dei cristalli (9-10 novembre 1938) tutte le sinagoghe della citt\u00e0 furono incendiate e distrutte. Nel 1942-43, furono gli ebrei deportati da Francoforte e poi uccisi nei campi di concentramento. Nel 1945 rimanevano a Francoforte soltanto 602 ebrei e la sola Sinagoga Westend era ancora in piedi. \nDurante i bombardamenti della seconda guerra mondiale il 70% degli edifici di Francoforte fu distrutto, tra questi quasi tutto il centro della citt\u00e0. La ricostruzione comport\u00f2 un cambio estetico in quanto la struttura medioevale della citt\u00e0, ancora intatta nel 1944, fu sostituita da edifici in stile moderno.\nNel dopoguerra il governo militare degli americani fu insediato a Francoforte. Nel 1949 la citt\u00e0 perse per\u00f2 la votazione per la capitale della Germania dell'ovest che divenne Bonn, favorita dal primo cancelliere tedesco Konrad Adenauer. A Francoforte era stato gi\u00e0 costruito un edificio parlamentare che oggi \u00e8 usato come sala da concerti della societ\u00e0 radiofonica e televisiva dell'Assia (Hessischer Rundfunk). Pur non essendo capitale della Germania dell'ovest Francoforte vide un forte sviluppo economico nel dopoguerra diventando centro bancario, finanziario e fieristico della Germania oltre a nodo principale del traffico stradale, ferroviario e aereo.\nMonumenti e luoghi d'interesse.\nCentro storico.\nIl centro storico di Francoforte \u00e8 stato distrutto nel 1944 durante la seconda guerra mondiale. Solo poche case rimasero intatte, ma una parte degli edifici pi\u00f9 importanti furono ricostruiti dopo la fine della guerra, anche se alcuni non immediatamente. Tra i pochi edifici ricostruiti ci furono il R\u00f6mer, la Paulskirche e la casa di Goethe. Nel centro della citt\u00e0 si trovano inoltre il Kaiserdom e il R\u00f6merberg.\nGrattacieli e architettura del XX secolo.\nUnica in Europa, Francoforte ha un considerevole numero di grattacieli alti pi\u00f9 di 250 metri nel centro della citt\u00e0.\nConosciuti sono il Messeturm () (torre della fiera), la Commerzbank Tower, la Westendtower e il grattacielo della Dresdner Bank, i pi\u00f9 alti grattacieli d'Europa. \nUno dei pochi grattacieli aperti al pubblico \u00e8 il Main Tower, con una piattaforma di prospettiva a 200 metri d'altezza.\nLa torre della Commerzbank, completata nel 1997, \u00e8 alta (300 considerando anche l'antenna) e ospita di uffici della banca, includendo giardini invernali e illuminazione e circolazione dell'aria naturali. Progettata da Sir Norman Foster &amp; Partners, fu, al momento della sua costruzione, l'edificio pi\u00f9 alto d'Europa. \u00c8 stata sorpassata, nel 2004, dal Palazzo Triumph di Mosca.\nLa torre \u00e8 alta solo due metri in pi\u00f9 della concittadina MesseTurm, superata dunque al primo posto nella classifica degli edifici pi\u00f9 alti d'Europa.\nDiversamente da molti altri grattacieli la torre non \u00e8 dotata di un piano per l'osservazione e l'unico spazio aperto al pubblico \u00e8 l'area antistante il palazzo. Di notte la torre \u00e8 illuminata da un sistema di luci di colore giallo progettato da Thomas Ende, vincitore di una gara organizzata appositamente.\nPer il suo particolare \"skyline\" Francoforte viene anche soprannominata Mainhattan, alludendo alla vera Manhattan di New York.\nAltri palazzi d'interesse.\nNella citt\u00e0 si trovano inoltre il famoso edificio della IG Farben e il Museo delle Arti applicate (MAK) progettato da Richard Meier.\nIl Portikus \u00e8 uno spazio espositivo di arte contemporanea, costruito sui resti della biblioteca del 1825 Stadbibliotek, distrutta nella Seconda Guerra mondiale.\nNel quartiere direzionale di Schwanheim da rilevare l'edificio per uffici Olivetti, opera moderna di Egon Eiermann.\nNel quartiere Westend sorge la Sinagoga Westend, inaugurata nel 1910, uno degli edifici di culto ebraici pi\u00f9 grandi e imponenti della Germania, uno dei pochi ad essere sopravvissuto alle distruzioni del periodo nazista.\nLa principale via residenziale e dello shopping del quartiere di Bockenheim a Francoforte \u00e8 la Leipziger Stra\u00dfe.\nSociet\u00e0.\nEvoluzione demografica.\nFrancoforte \u00e8 una citt\u00e0 decisamente multiculturale. La maggior parte degli immigrati vengono dalla Turchia, dall'ex-Jugoslavia e dall'Italia. Nell'area di Francoforte si trova inoltre la pi\u00f9 grande comunit\u00e0 coreana d'Europa, mentre la citt\u00e0 conta abitanti di 180 nazionalit\u00e0 diverse.\nPer molto tempo la citt\u00e0 \u00e8 stata religiosamente dominata dai Protestanti, tuttavia, durante il XIX secolo, vi si trasfer\u00ec un crescente numero di cattolici.\nCultura.\nUniversit\u00e0.\nA Francoforte hanno sede l'Universit\u00e0 Goethe di Francoforte, la \"Frankfurt University of Applied Sciences\", la \"Frankfurt School of Finance and Management\" e la \"P\u00e4dagogische Akademie Frankfurt am Main\".\nL'educazione artistica \u00e8 assicurata dalla \"St\u00e4delschule\" (belle arti), dalla \"Hochschule f\u00fcr Musik und Darstellende Kunst\" e dal \"Dr. Hoch's Konservatorium\".\nLa \"Philosophisch-Theologische Hochschule Sankt Georgen\" \u00e8 una facolt\u00e0 teologica cattolica.\nBiblioteche.\nA Francoforte ha sede una sezione della Biblioteca nazionale tedesca, costituita nel 1947 quando la sezione di Lipsia si trov\u00f2 nel territorio della DDR.\nTeatri e musica.\nIl complesso della \"Opern- und Schauspielhaus Frankfurt\" (\"Teatro lirico e di prosa di Francoforte\") ospita sia il teatro dell'opera (\"Oper Frankfurt\") che il teatro di prosa (\"Schauspiel Frankfurt\").\nIl vecchio teatro lirico risaliva al 1880. Distrutto nei bombardamenti della seconda Guerra mondiale, fu ricostruito con il nome di \"Alte Oper\" (\"vecchia opera\") e serve oggi come sala da concerto.\nNella Alte Oper si esibisce la \"hr-Sinfonieorchester\", l'orchestra sinfonica della Hessischer Rundfunk, l'ente radiofonico pubblico dell'Assia. Internazionalmente l'orchestra \u00e8 nota come \"Frankfurt Radio Symphony\".\nEventi.\nLa citt\u00e0 \u00e8 sede della Fiera Internazionale del Libro di Francoforte, appuntamento editoriale tra i pi\u00f9 importanti a livello mondiale, e del Salone dell'automobile di Francoforte, ospitato in citt\u00e0 dal 1951.\nNel 2005 Francoforte \u00e8 stata anche la sede del primo raduno mondiale Wikimania, dal 4 all'8 agosto.\nMedia.\nTra i periodici pubblicati a Francoforte ci sono i quotidiani Frankfurter Allgemeine Zeitung e Frankfurter Rundschau e la principale antenna televisiva \u00e8 la Europaturm.\nEconomia.\nFrancoforte \u00e8 conosciuta come il centro finanziario tedesco, ospitando le sedi centrali di numerose fra le banche pi\u00f9 importanti in Germania, varie banche estere, la borsa pi\u00f9 importante in Germania, nonch\u00e9 la BCE - Banca Centrale Europea.\nLa citt\u00e0 \u00e8 un importante centro per il commercio sia navale, basato sui porti di Westhafen e Osthafen sul Meno, che aereo, essendo l'aeroporto il terzo scalo pi\u00f9 importante d'Europa dopo l'Aeroporto di Londra-Heathrow e l'Aeroporto di Parigi-Roissy.\nEssendo una citt\u00e0 fieristica gode di un particolare statuto comunale, applicato in occasione delle numerose fiere relativamente, ad esempio, agli orari di chiusura dei locali pubblici. Tra le numerose fiere che vi si svolgono, le pi\u00f9 importanti sono l'annuale Fiera del libro (la \"Buchmesse\", che dal 1949 ha ripreso una secolare tradizione cittadina) e la biennale Esposizione internazionale dell'automobile (la \"Internationale Automobilausstellung\", IAA, che dal 1951 si svolge a settembre negli anni dispari).\nTra le imprese pi\u00f9 importanti della citt\u00e0 ci sono: la casa farmaceutica \"Sanofi-Aventis\" (come successore della \"Hoechst AG\"), diverse banche (\"Deutsche Bank\", \"Dresdner Bank\", \"Commerzbank\") e l'aeroporto.\nInfrastrutture e trasporti.\nFerrovie.\nDa qui diverse linee portano a Kassel (\"Main-Weser-Bahn\"), Fulda (\"Kinzigtalbahn\"), Parigi, Saarbr\u00fccken via Mannheim (\"Riedbahn\"), Hanau\u2013Aschaffenburg via Offenbach e Colonia (Ferrovia Colonia-Francoforte) cos\u00ec come due linee, una per riva del Reno, in direzione nord.\nTrasporto pubblico regionale.\nIl trasporto pubblico ha una diffusione capillare nella citt\u00e0 e nei dintorni.\nFrancoforte \u00e8 centro della rete S-Bahn Reno-Meno. Tutte le 9 linee passano dalla stazione centrale e la S8/S9 \u00e8 in funzione 24/7. \nLa citt\u00e0 possiede inoltre una rete di metropolitana leggera urbana (\"U-Bahn\") costituita da 9 linee parzialmente sovrapposte, proveniente dalla trasformazione delle vecchie linee tramviarie. Vi \u00e8 inoltre una rete tramviaria tradizionale, costituita di 8 linee.\nIl consorzio RMV (\"Rhein-Main Verkehrsverbund\") trasporta ogni anno sulle sue linee \"S-Bahn\" e \"U-Bahn\" circa 100 milioni di passeggeri.\nAeroporti.\nA sudovest della citt\u00e0, a Kelsterbach, si trova l'Aeroporto di Francoforte sul Meno (codice IATA: FRA); esso \u00e8 uno dei pi\u00f9 grandi aeroporti merci tedeschi ( nel 2006) e hub della compagnia aerea Lufthansa (52,8 milioni di passeggeri nel 2006).\nA circa si trova l'Aeroporto di Francoforte-Hahn, codice IATA: HHN.\nAmministrazione.\nFrancoforte sul Meno \u00e8 suddivisa in 16 distretti locali (\"Ortsbezirk\"), a loro volta suddivisi in 46 quartieri (\"Stadtteil\"):\nGemellaggi.\nFrancoforte sul Meno \u00e8 gemellata con:\nSport.\nCalcio.\nLe principali squadre di calcio cittadine sono l'Eintracht Francoforte e l'FSV Francoforte. In campo femminile merita sicuramente menzione l'1. FFC Francoforte, laureatosi pi\u00f9 volte campione d'Europa e del mondo.\nFootball americano.\nA Francoforte \u00e8 nata la prima squadra tedesca di football americano, i Frankfurter L\u00f6wen, che ha vinto 2 volte il German Bowl; successivamente la citt\u00e0 \u00e8 stata sede della squadra di maggior successo della NFL Europa, i Frankfurt Galaxy (che hanno vinto 4 World Bowl). Dopo la chiusura di questa squadra e della lega di cui faceva parte sono stati fondati i Frankfurt Universe, che nel 2014 hanno rilevato nome e stemma dei Galaxy.\nHockey su ghiaccio.\nNel campo dell'hockey su ghiaccio godeva di una elevata popolarit\u00e0 la squadra Frankfurt Lions, militante nella massima serie tedesca (DEL) fino al fallimento giunto nel 2010.\nPallacanestro.\nNel basket la principale squadra \u00e8 Skyliners Francoforte, militante nella massima serie tedesca (Basketball-Bundesliga)."}
{"id": "20446", "revid": "1822741", "url": "https://it.wikipedia.org/wiki?curid=20446", "title": "Soligo (fiume)", "text": "Il Soligo \u00e8 un fiume italiano della provincia di Treviso, in Veneto. \n\u00c8 alimentato dal canale artificiale detto la Tajada, emissario dei due laghi di Revine Lago (lago di Lago e lago di Santa Maria) che dopo l'abitato di Soller prende il nome di Soligo. Percorre la Vallata Trevigiana in direzione ovest. Giunto presso l'abbazia di Follina, drena le acque di una risorgiva carsica formando un caratteristico gomito che lo indirizza a sud, verso il Quartier del Piave. Si getta nel Piave a sud-est di Falz\u00e8 di Piave.\nTra gli affluenti spicca il Lierza, il torrente che muove la ruota del molinetto della Croda di Refrontolo.\nLe sue acque, poco inquinate, sono riserva di pesca.\nFauna ittica.\nGrazie ai bassi livelli di inquinamento, le acque del Soligo sono ricche di varie specie di pesci: \nPesca.\nIl fiume Soligo \u00e8 molto particolare dal punto di vista ambientale, poich\u00e9, in quanto emissario dei Laghi di Revine Lago, presenta acque a corrente debole e con abbondante presenza di piante acquatiche nel tratto iniziale, che ospitano pesci \u201cdi lago\u201d (zona dei ciprinidi a deposizione fitofila) e che sono classificate come \u201cZona B\u201d, almeno fino al paese di Tovena, mentre in seguito, in prossimit\u00e0 della collina morenica di Gai, assume caratteristiche pi\u00f9 torrentizie (pur mantenendo durante tutto l\u2019anno una portata costante, se pur esigua), rientrando prima nella cosiddetta \u201czona dei ciprinidi a deposizione litofila\u201d, grossomodo fino all\u2019altezza di Valmareno, poi, dal paese di Follina, grazie all\u2019apporto di vari affluenti (Corin e Fiume Follina), fino alla foce, nella \u201czona dei salmonidi\u201d. Quest\u2019ultimo tratto, a partire cio\u00e8 dalla localit\u00e0 \u201cTre Pont\u201d di Follina, ricade sotto la tutela dell\u2019A.P.S.D Valle del Soligo, ed \u00e8 classificato come \u201cZona A\u201d."}
{"id": "20448", "revid": "30610", "url": "https://it.wikipedia.org/wiki?curid=20448", "title": "Suzaku (imperatore del Giappone)", "text": "Biografia.\nEra uno dei figli dell'imperatore Daigo. Alla nascita il suo nome era Yutaakira. Sua madre era una donna del clan Fujiwara.\nDopo la morte del padre, nel 930, divenne imperatore all'et\u00e0 di otto anni; Fujiwara no Tadahira fu reggente del paese in sua vece.\nNel febbraio del 935 Taira no Masakado inizi\u00f2 una ribellione nel Kanto, e nel 936 Fujiwara no Sumitomo ne inizi\u00f2 un'altra nel Setonai-kai. I combattimenti finirono nel 941."}
{"id": "20450", "revid": "11", "url": "https://it.wikipedia.org/wiki?curid=20450", "title": "Marcus Aurelius Severus Alexander", "text": ""}
{"id": "20451", "revid": "11", "url": "https://it.wikipedia.org/wiki?curid=20451", "title": "Marco Aurelio Severo Alessandro", "text": ""}
{"id": "20453", "revid": "767487", "url": "https://it.wikipedia.org/wiki?curid=20453", "title": "Carl Buettner", "text": "Fu uno dei primi artisti USA a lavorare nei \"comic books\" disneyani.\nDi origine tedesca, nasce in localit\u00e0 incerta, probabilmente a Minneapolis, nel Minnesota. Comunque \u00e8 qui che compie i suoi studi artistici, divenendo, a poco pi\u00f9 di vent'anni direttore della \"Federal School of Art\", una scuola per corrispondenza.\nVita da cartoonist.\nDalla fine degli anni venti alla prima met\u00e0 degli anni trenta collabora come \"vignettista\" per la rivista \"Captain Billy's Whiz Bang\" di Robbinsdale, sobborgo di Minneapolis, per Wilford Fawcett, futuro editore dell'omonima casa editrice.\nNel 1935, quindi, Buettner si trasferisce in California per lavorare, per tre anni, presso lo \"Studio Disney\", allora ad Hollywood: sicuramente collabor\u00f2 come animatore, ma tutta la documentazione sulla sua attivit\u00e0 risulta andata completamente persa.\nNel 1938 passa allo studio Harman&amp;Ising, che realizza cortometraggi per la MGM: alla fine dello stesso anno Edgar Bergen, ventriloquo di fama, lo contatta per commissionargli la realizzazione di una serie a fumetti dedicata ai suoi due pupazzi, \"Charlie McCarthy\" e \"Mortimer Snerd\". La serie, che appare sui quotidiani in forma di strisce giornaliere e come tavola domenicale, si avvale della collaborazione di Buettner e di Chase Craig, ex animatore originario del Texas, per un periodo incluso tra il 1939 e la met\u00e0 del 1940.\nDopo questa esperienza Carl torna a collaborare per la MGM, cui affianca anche alcuni lavori per la \"Cartoon Films\".\nDirettore artistico.\nNel 1941 la \"Western Printing\" apre una nuova sede in quel di Los Angeles cui, l'anno dopo, si presenter\u00e0 Craig, che ha appena concluso il suo anno di leva in marina. Sar\u00e0 proprio Craig, assunto come sceneggiatore, a suggerire alla Western di provare l'amico Buettner. All'epoca ha un'et\u00e0 di trentasette anni e sar\u00e0 in un certo senso questa et\u00e0, con il suo carico di esperienza e la sua abilit\u00e0, a convincere Robert Callender, \"manager\", e Eleanor Packer, direttore editoriale, ad assumete il \"cartoonist\" come direttore artistico.\nQuesto suo lavoro, che durer\u00e0 per cinque anni, gli consentir\u00e0 di supervisionare moltissimi albi e soprattutto di lavorare a stretto contatto con artisti come Carl Barks, Roger Armstrong, Paul Murry, Vivie Risto.\nCome supervisore Buettner si dimostra molto puntiglioso: impone agli artisti una dimostrazione, una \"prima visione\" da presentare allo \"staff editoriale\" al completo. Generalmente ogni errore o imperfezione veniva rimarcata ad alta voce da Buettner e nemmeno Carl Barks riesce a rimanere indenne dall'occhio vigile di Buettner.\nC'\u00e8 da notare, comunque, che ogni dimostrazione del \"Maestro dell'Oregon\" era un vero e proprio evento, qualcosa di unico cui poter dire \"io c'ero\", ma nel caso della famosa \"Porky of the Mounties\", del 1944, Buettner stesso ridisegna tutte le teste di Bugs Bunny. L'anno seguente, infine, ridisegna la sequenza finale di \"Paperino e l'incendiario\", ritenendo il finale barksiano troppo duro: Paperino, infatti, finiva in prigione condannato per gli incendi causati, mentre nella versione buettneriana si sveglia nel suo letto come se tutta l'avventura da lui vissuta fosse solo un incubo.\nComic Book.\nAll'attivit\u00e0 di supervisore affianca anche quella di copertinista e, sotto il periodo bellico, anche di disegnatore, realizzando moltissime storie per le pubblicazioni Western.\nSi occupa poi di moltissimi personaggi, alcuni dei quali lanciati proprio da lui: Lupetto (figlio di Ezechiele Lupo, nel 1945 e che curer\u00e0 fino all'aprile del 1946), Buci (tra il 1944 e il 1946), i Sette Nani (tra il 1944 e il 1945), Pinocchio (tra il 1945 e il 1946). Sua, poi, la riduzioni a fumetti di \"Pierino e il Lupo\" (1946).\nMemorabile, poi, \"I Tre Caballeros\", storia con Jos\u00e9 Carioca, Panchito e Paperino che anticipa di oltre un mese la prima mondiale di Citt\u00e0 del Messico dell'omonimo film animato.\nSi occupa, poi, anche di altri personaggi non-Disney: la banda della Warner (Bugs Bunny, del quale realizza tra il 1944 e il 1947 le tavole settimanali, Porky Pig, Taddeo, ...) che compare su \"Looney Tunes and Merry Melodies\" e su \"Our Gang\" i personaggi della MGM.\nLibri illustrati.\nNel 1947 Buettner lascia l'incarico di direttore artistico (gli succede Tom McKimson) per dedicarsi, a parte qualche occasionale copertina, ai libri per ragazzi, dei quali spesso scrive anche i testi, come ad esempio \"Paperino occhio di lince\" (\"Donald Duck Private Eye\").\nNella prima met\u00e0 degli anni sessanta realizza per \"The Golden Magazine\" una serie di tavole che insegnano a disegnare: sar\u00e0 il suo ultimo lavoro prima della morte avvenuta nel gennaio 1965."}
{"id": "20464", "revid": "1437331", "url": "https://it.wikipedia.org/wiki?curid=20464", "title": "Utilit\u00e0", "text": ""}
{"id": "20465", "revid": "1652635", "url": "https://it.wikipedia.org/wiki?curid=20465", "title": "60 (numero)", "text": "Sessanta (cf. latino \"sexaginta\", greco \"\u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 59 e prima del 61."}
{"id": "20467", "revid": "1656773", "url": "https://it.wikipedia.org/wiki?curid=20467", "title": "Quadrato", "text": "Un quadrato, in geometria, \u00e8 un quadrilatero regolare, cio\u00e8 un poligono con quattro lati e quattro angoli congruenti (tutti di 90\u00b0 cio\u00e8 retti).\nIl quadrato \u00e8 un caso particolare di rombo (in quanto ha tutti e quattro i lati congruenti) e di rettangolo (in quanto ha quattro angoli congruenti) quindi \u00e8 un caso particolare di parallelogramma (in quanto ha i lati a due a due paralleli).\nCaratteristiche principali.\nLe diagonali di un quadrato sono congruenti e perpendicolari, il loro punto di intersezione le divide a met\u00e0 e misurano come il lato moltiplicato per la radice quadrata di 2:\nQuesta formula si dimostra con il teorema di Pitagora. Ciascuna diagonale, infatti, divide il quadrato in due triangoli rettangoli per i quali vale che la somma dei quadrati costruiti sui cateti \u00e8 equivalente al quadrato costruito sull'ipotenusa (che \u00e8 la diagonale).\nIl perimetro di un quadrato, visto che ha tutti i lati congruenti, misura:\nL'area di un quadrato, visto che l'altezza e la base sono congruenti, misura:\nma si pu\u00f2 calcolare anche come\nDa ci\u00f2 si deduce che la diagonale di un quadrato di area a \u00e8 il lato del quadrato con Area 2a.\nIl quadrato possiede 4 assi di simmetria: 2 passanti per una coppia di vertici opposti e 2 passanti per una coppia di punti medi dei lati.\nIl punto di intersezione delle due diagonali \u00e8 detto centro del quadrato ed \u00e8 centro di simmetria di rotazione e di simmetria centrale per il quadrato. L'ordine della simmetria di rotazione del quadrato \u00e8 4; in altre parole, il quadrato \u00e8 invariante per le rotazioni intorno al suo centro relative agli angoli formula_6; naturalmente la rotazione di formula_7 radianti \u00e8 la simmetria centrale.\nEquazione di un quadrato su un piano cartesiano.\nIl quadrato formula_8 di lato 2 e centro l'origine pu\u00f2 essere descritto in vari modi. Ad esempio:\nIl suo bordo \u00e8 quindi\nQuesto pu\u00f2 essere anche descritto come\nPi\u00f9 in generale, l'equazione cartesiana di un quadrato avente centro nell'origine degli assi \u00e8: formula_12\nSe si considera invece il centro del quadrato nel punto di coordinate formula_13 l'equazione diventa: \nformula_14\nda cui:\nformula_15\novvero nella forma pi\u00f9 generale possibile:\nformula_16\nIl cui bordo \u00e8 quindi:\nformula_17\nEsistenza del quadrato.\nUna dimostrazione costruttiva dell'esistenza del quadrato \u00e8 data da Euclide nella proposizione 46 del I libro degli Elementi, subito prima di usare questa figura nell'enunciare e dimostrare il teorema di Pitagora. Nella tradizione didattica moderna l'esistenza dei quadrati \u00e8 invece in genere data per scontata. Bisogna notare che la dimostrazione euclidea usa indirettamente il V postulato e l'esistenza di quadrati non \u00e8 garantita nelle geometrie non euclidee.\nAd esempio, in geometria iperbolica non esistono poligoni con quattro lati uguali e quattro angoli retti: la somma degli angoli interni di un quadrilatero iperbolico \u00e8 infatti sempre strettamente minore di un angolo giro. Esistono comunque \"quadrati\" nel piano iperbolico se si richiede solamente che i quattro angoli siano congruenti (ma non retti): per ogni numero reale formula_18 strettamente minore di formula_19 esiste infatti un poligono con quattro lati congruenti e quattro angoli congruenti pari a formula_18.\nCostruzione.\nUn quadrato pu\u00f2 essere inscritto in una circonferenza con riga e compasso. Qui sotto ne \u00e8 mostrata un'animazione:"}
{"id": "20468", "revid": "7", "url": "https://it.wikipedia.org/wiki?curid=20468", "title": "Elaboratore elettronico", "text": ""}
{"id": "20472", "revid": "968255", "url": "https://it.wikipedia.org/wiki?curid=20472", "title": "Diagonale", "text": "In geometria, si chiama diagonale il segmento che congiunge due vertici non consecutivi di un poligono o di un poliedro. Le diagonali possono essere interne o esterne al perimetro del poligono o al volume del poliedro, in particolare sono tutte interne se la figura \u00e8 convessa.\nPer sapere quante diagonali partono da un vertice di un poligono di formula_1 vertici si contano tutti i vertici tranne il vertice considerato e i due consecutivi ad esso, in quanto i segmenti ottenuti costituirebbero due lati (e quindi non sarebbero \"diagonali\" secondo la definizione sopra riportata), quindi si hanno formula_2 diagonali.\nIl numero totale delle diagonali di un poligono di formula_1 vertici \u00e8 dato dalla formula\nDimostrazioni.\nDimostrazione 1.\nSi dimentichi per un attimo il poligono e lo si sostituisca con l'insieme degli formula_5 punti corrispettivi dei vertici. Si tracci da ciascun punto le diagonali verso ognuno dei restanti formula_6 (per semplicit\u00e0 ora non si far\u00e0 distinzioni fra lati e diagonali); si ha quindi che da ogni vertice del poligono partono in totale formula_6 diagonali, se per\u00f2 le si vogliono contare correttamente occorre fare il seguente ragionamento:\nIl numero totale delle diagonali \u00e8 quindi la sommatoria di una progressione aritmetica\nda cui per\u00f2 bisogna togliere gli formula_5 lati, che inizialmente sono stati considerati per semplicit\u00e0 delle diagonali, quindi\nCome si pu\u00f2 verificare dalla formula, il triangolo con i suoi 3 lati \u00e8 l'unico poligono a non avere diagonali.\nDimostrazione 2.\nIniziamo dicendo che per formare una diagonale occorrono due vertici. Inoltre il segmento formula_22 e il segmento formula_23 rappresentano la stessa diagonale, quindi l'ordine con cui si prendono i vertici non \u00e8 importante. Si tratta allora di contare quante configurazioni ordinate posso formare con formula_5 oggetti presi 2 alla volta. Per contare queste configurazioni ci viene in aiuto il calcolo combinatorio, infatti le configurazioni possibili sono le combinazioni semplici di formula_5 oggetti di classe 2\nA queste configurazioni vanno poi tolte quelle ottenute prendendo due vertici consecutivi, quindi il numero formula_5 dei vertici del poligono\nda cui\nformula_29\nAnalisi empirica.\nProvando a tracciare le diagonali di diversi poligoni si ottiene la seguente tabella:\nSi osserva che mentre i lati si susseguono linearmente, il numero delle rispettive diagonali aumenta in modo parabolico (per convincersene basta immettere i dati in un piano cartesiano), quindi la formula risolutiva deve essere un'equazione di secondo grado. Per trovarla si impieghi un sistema di 3 equazioni\nformula_30\ndove formula_31 \u00e8 il numero dei lati e formula_32 \u00e8 il numero delle diagonali corrispondenti. Poich\u00e9 sia formula_31 che formula_32 sono noti (almeno per un numero finito di casi), le incognite sono formula_35. Sostituendo, ad esempio, formula_36 e i corrispondenti valori di formula_32 si ha\nformula_38\ne risolvendo il sistema si ottiene formula_39.\nQuindi la formula risolutiva \u00e8 formula_40 che sul piano cartesiano assume la forma della conica con formula_41 e formula_42."}
{"id": "20473", "revid": "263988", "url": "https://it.wikipedia.org/wiki?curid=20473", "title": "Dazio (Italia)", "text": "Dazio (\"D\u00e0sc\" in dialetto valtellinese) \u00e8 un comune italiano di 460 abitanti della provincia di Sondrio in Lombardia.\nStoria.\nNel 1963 cedette la frazione di Pilasco al comune di Ardenno.\nTestimonianze storiche.\nGiovanni Guler von Weineck, che fu governatore grigione della Valtellina dal 1587 al 1588, cos\u00ec descrive l'abitato di Dazio:\nSociet\u00e0.\nEvoluzione demografica.\nAlla data del 31-3-2018 Dazio ha 442 abitanti, di cui 206 maschi (46,6%) e 236 femmine (53,4%).\nEtnie e minoranze straniere.\nAl 31 dicembre 2017 gli stranieri residenti nel comune di Dazio in totale sono 15.[5]\nPopolazione residente per localit\u00e0 abitata.\nPopolazione residente alla data del censimento della popolazione e delle abitazioni del 2011, per localit\u00e0 abitata:"}
{"id": "20474", "revid": "1425424", "url": "https://it.wikipedia.org/wiki?curid=20474", "title": "Calgary", "text": "Calgary \u00e8 la citt\u00e0 pi\u00f9 grande della provincia canadese dell'Alberta. Sorge nel settore meridionale della provincia, in una regione in cui si alternano colline e altopiani a un'ottantina di chilometri a oriente delle Montagne Rocciose. \nTerza citt\u00e0 del Canada in termini di popolazione municipale, contava, secondo il censimento del 2016, pi\u00f9 di abitanti; considerandone invece l'agglomerato urbano, essa giunge a quota abitanti, configurandosi cos\u00ec come la quinta area urbana del paese: \u00e8 il polo principale del corridoio urbano dell'Alberta e intrattiene stretti legami con la capitale Edmonton; il sistema creato dalle due citt\u00e0 e dalle rispettive aree metropolitane rappresenta l'apice di antropizzazione delle Praterie canadesi, costituendo la regione pi\u00f9 popolata tra Toronto e Vancouver.\nGli elementi che rendono celebre questa citt\u00e0 sono l'ecoturismo e gli sport invernali e nei dintorni sorge un gran numero di stazioni di villeggiatura. A conferma di tale vocazione la citt\u00e0 fu la prima in Canada ad essere designata come sede dei giochi olimpici invernali, nella loro quindicesima edizione del 1988. Altra peculiarit\u00e0 di Calgary \u00e8 la sua specializzazione nell'industria petrolifera, su cui si regge l'economia cittadina, non a caso la pi\u00f9 prospera del paese. L'universo produttivo della citt\u00e0 pi\u00f9 ricca del Canada \u00e8 completato da un settore agricolo particolarmente redditizio e dalla recente installazione di industrie d'alta tecnologia. Simbolo della citt\u00e0 riconosciuto a livello internazionale \u00e8 la Calgary Tower.\nStoria.\nL'Ottocento, secolo dei pionieri.\nPrima della colonizzazione da parte degli europei, la regione faceva parte dei territori dei Piedi Neri, stanziati nelle praterie da undicimila anni e da poco riuniti nella cosiddetta Confederazione del popolo originale del Niits\u00edtapi, spesso nota con il termine inglese di \"Blackfoot Confederation\". Nel 1787 il cartografo David Thompson diede un contributo essenziale all'esplorazione della zona. L'inglese, primo europeo a compiere un sopralluogo in questa parte dell'Alberta, allacci\u00f2 i primi contatti con le popolazioni facenti parte delle Prime nazioni, in particolare con la trib\u00f9 dei Peigan. Il primo europeo a installarsi stabilmente nella regione fu invece il pioniere John Glenn, nel 1873. Due anni dopo vi venne edificato un avamposto della \"Polizia a cavallo del nordovest\", progenitrice dell'attuale Royal Canadian Mounted Police-Gendarmerie royale du Canada. \nIl distaccamento della polizia a cavallo aveva il compito di prevenire la penetrazione nelle pianure occidentali dei contrabbandieri di whisky provenienti dagli Stati Uniti. Originariamente battezzata \"Fort Brisebois\", dal cognome dell'ufficiale di polizia a capo del contingente di stanza nella citt\u00e0, il suo nome venne cambiato in \"Fort Calgary\" nel 1876 in seguito alla rivelazione di affari loschi che vedevano coinvolto il poliziotto, della cui integrit\u00e0 morale l'opinione pubblica inizi\u00f2 a dubitare. Il nome \"Calgary\" venne scelto dal colonnello James Mac Leod, che trasse ispirazione dalla resa in inglese del toponimo gaelico \"Cala Gherraidh\". Questo si riferisce a una spiaggia di Mull, isola appartenente al gruppo delle Ebridi interne, arcipelago della Scozia occidentale. \nL'ascesa di Calgary al rango di centro urbano di una certa rilevanza si colloca in concomitanza con l'espansione verso occidente della \"Ferrovia canadese del Pacifico\" e con la costruzione della stazione ferroviaria cittadina su tale linea. L'acquisizione dello status di municipalit\u00e0 risale all'anno 1884, quando l'agglomerato inizi\u00f2 a distinguersi come centro agricolo e commerciale di riferimento degli altopiani centroccidentali. Dieci anni pi\u00f9 tardi, nel 1894, esso sarebbe stato il primo della vasta regione all'epoca indicata con la denominazione di \"Territori del Nordovest\" ad assumere il titolo di citt\u00e0. A fine secolo si diffuse l'attivit\u00e0 dell'ippocoltura (ovvero l'allevamento dei cavalli), che comport\u00f2 un consistente accumulo di ricchezze e l'avvio di uno sviluppo demografico sostenuto.\nIl Novecento, il miracolo dell\"oro nero\".\nLa vera svolta per le sorti di Calgary giunse nel 1902, con la scoperta dei primi giacimenti petroliferi. Si avvi\u00f2 allora un processo di espansione industriale che si acceler\u00f2 ulteriormente nel 1947, quando vennero rinvenute riserve particolarmente massicce. La seconda met\u00e0 degli anni settanta rappresent\u00f2 la fase del vero e proprio \"miracolo economico\" indotto dal vertiginoso innalzamento dei prezzi degli idrocarburi conseguente alla crisi energetica del 1973 e dalla accentuata domanda internazionale di greggio non arabo. La popolazione cittadina crebbe del 60% tra il 1971 e il 1988 e l'impetuoso incremento demografico non accenn\u00f2 ad arrestarsi nel ventennio successivo, tanto da raggiungere e superare la soglia del milione di abitanti. Il rapido sviluppo economico e demografico che ebbe luogo negli anni settanta ha lasciato un segno tangibile nella trasformazione urbanistica del distretto finanziario, dove sono stati costruiti molti grattacieli. Ad oggi, il profilo verticale di Calgary \u00e8 uno dei pi\u00f9 imponenti del Nordamerica.\nStoria recente, dalla crisi degli anni Ottanta alla ripresa.\nUna parziale battuta d'arresto nel processo di arricchimento della citt\u00e0 si ebbe nel 1981, non casualmente anno in cui i prezzi del petrolio tornarono a calare. Il periodo pi\u00f9 difficile per la citt\u00e0 fu quello compreso tra la crisi congiunturale del 1983 e il 1988. Calgary dovette fare i conti con la tendenza recessiva globale, la flessione dei profitti del suo settore di punta, un tasso di disoccupazione senza precedenti e le inedite problematiche connesse al nuovo carattere metropolitano di un centro tradizionalmente provinciale. Un'occasione di riscossa le venne fornita dall'organizzazione dei XV Giochi olimpici invernali, che ne reclamizz\u00f2 l'immagine e le permise di entrare nel novero delle citt\u00e0 protagoniste della scena internazionale. Gli anni novanta, con la rimonta dei prezzi e l'abolizione del Programma per l'energia nazionale adottato da Pierre Trudeau \u2013 che secondo le parti interessate avrebbe penalizzato il settore petrolifero \u2013 costituirono un momento di prosperit\u00e0 e di nuove prospettive di crescita. Facendo tesoro della lezione impartita dalle difficolt\u00e0 degli anni ottanta causate dall'iperdipendenza dal petrolio, la classe dirigente cittadina profuse il proprio impegno nella diversificazione produttiva, incentivando l'investimento in nuovi settori, dal turismo all'alta tecnologia.\nL'alluvione del 2013.\nNel mese di giugno del 2013 Calgary \u00e8 stata colpita da una violenta inondazione che ha paralizzato il centro cittadino. I fiumi che bagnano la citt\u00e0, l'Elbow, il Bow e l'Highwood, sono esondati anche pi\u00f9 di 10 metri in alcuni tratti, coprendo una vasta zona. Circa persone sono state costrette a lasciare i luoghi colpiti. Le piene dei fiumi hanno mandato in tilt i trasporti pubblici e le attivit\u00e0 economiche e sociali (scuole e uffici chiusi per diversi giorni), la maggior parte dei ponti che attraversano i corsi d'acqua sono stati chiusi al traffico. In tutta l'Alberta le esondazioni hanno interessato una superficie di circa .\nGeografia fisica.\nCalgary \u00e8 posta su un altipiano a , circa ad est delle Montagne Rocciose. Il clima \u00e8 continentale (secondo la Classificazione dei climi di K\u00f6ppen \u00e8 nella fascia \"Dwb\"), con inverni freddi e moderatamente asciutti, ed estati calde e soleggiate. In inverno la temperatura media \u00e8 sotto lo zero da novembre a marzo, con estremi che superano i . Sono tuttavia possibili dei periodi pi\u00f9 miti con temperature sopra lo zero per diversi giorni (per l'azione del vento \"Chinook\", paragonabile al F\u00f6hn). Le prime nevicate giungono solitamente ad ottobre, le pi\u00f9 intense verso febbraio-marzo, mentre le ultime si verificano ad aprile (anche se non sono rare precipitazioni nevose anche a settembre e maggio).\nLe estati sono calde e caratterizzate da lunghi periodi di sereno interrotti da brevi rovesci a carattere temporalesco o grandinate, le temperature superano i toccando punte di 30-32\u00b0 in piena stagione. Al contrario le notti estive sono fresche (media di ) per via dell'altitudine. La bassa umidit\u00e0 (in media sotto il 50%) mitiga gli effetti delle temperature pi\u00f9 estreme.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Calgary.\nIl trasporto cittadino \u00e8 costituito da una metropolitana leggera (detta CTrain), che raggiunge quattro poli della citt\u00e0 (Nord-ovest, Sud-est, Nord-est e Ovest). Dalle stazioni metropolitane si snoda una lunga rete di autobus che copre capillarmente la maggior parte dell'agglomerato urbano.\nEconomia.\nL'economia di Calgary \u00e8 per la maggior parte incentrata sull'industria petrolifera, anche se molto importante \u00e8 anche il settore delle nuove tecnologie e il comparto agricolo, con particolare riferimento al commercio di carne bovina. Considerando il reddito pro capite, Calgary \u00e8 la citt\u00e0 pi\u00f9 ricca del Canada e l'Alberta \u00e8 la pi\u00f9 ricca regione del paese.\nArte e cultura.\nIl sistema bibliotecario cittadino \u00e8 molto frequentato e venne istituito grazie ad una donazione dell'industriale filantropo Andrew Carnegie.\nVi \u00e8 inoltre il polo interdisciplinare Arts Commons che comprende la Jack Singer Concert Hall, sede dell'orchestra filarmonica cittadina Calgary Philharmonic Orchestra; il Max Bell Theatre, stabile della compagnia teatrale Theatre Calgary; il Martha Cohen Theatre, sede dell'Alberta Theatre Projects; il Big Secret Theatre, che ospita il One Yellow Rabbit; il Motel Theatre; l'Engineered Air Theatre e il GAMA - Gallery of Alberta Media Art. Il Southern Alberta Jubilee Auditorium \u00e8 una sala da concerti gemellata con il Northern Alberta Jubilee Auditorium di Edmonton. \nOltre alle compagnie teatrali \u00e8 presente l'Alberta Ballet e la Calgary Opera.\nIl pi\u00f9 importante festival cittadino \u00e8 Calgary Stampede, un'imponente festa all'aperto molto popolare e partecipata.\nDurante l'anno si svolgono varie manifestazioni, tra cui il Calgary International Children's Festival; il festival artistico-culturale High Performance Rodeo; il Calgary International Film Festival; il Calgary Folk Fest e l'Alberta Dance Festival.\nIl museo Glenbow Museum, istituito dal petroliere filantropo Eric Lafferty Harvie, che comprende una collezione di arte moderna e contemporanea nordamericana e include una galleria di arte Inuit e Prime Nazioni, costituisce un importante polo culturale. La galleria d'arte Contemporary Calgary \u00e8 specializzata in arte contemporanea e le Nickle Galleries sono spazi espositivi all'interno dell'Universit\u00e0 di Calgary.\nIl luogo di fondazione della citt\u00e0, Fort Calgary, \u00e8 sito storico di interesse nazionale. \nImportante attrazione cittadina \u00e8 il parco tematico Heritage Park Historical Village, un ampio museo di storia vivente in cui sono riprodotte le attivit\u00e0 e la vita di pionieri e nativi e teatralizzati eventi storici rilevanti. La Stephen Avenue \u00e8 una strada dichiarata di interesse storico con vari edifici dichiarati di interesse storico.\nCalgary e le Prime Nazioni.\nLe Prime Nazioni (\"First Nations\" in inglese) sono presenti nell'area cittadina da molti secoli e Calgary \u00e8 adiacente a diverse riserve a seguito della firma del Treaty 7. La citt\u00e0 ha appena iniziato un processo di riconciliazione e comprensione delle Prime Nazioni nella loro regione. Il Treaty 7 nazioni includono Bearspaw First Nation (Stoney First Nation/Nakoda), Chiniki First Nation (Stoney First Nation/Nakoda), Blood Tribe (Kainai Nation) (Blackfoot), Piikani Nation (Blackfoot), Siksika Nation (Blackfoot), Tsuu T'ina Nation (Sarcee), e Wesley First Nation (Stoney First Nation/Nakoda).\nUniversit\u00e0.\nA Calgary si trovano tre grandi istituti di istruzione post-secondaria: l'Universit\u00e0 di Calgary, l'Istituto di Tecnologia del Sud Alberta e il Mount Royal University. Nel 2009 divenne una universit\u00e0 (era in precedenza Mount Royal College).\nSport.\nIn occasione dell'organizzazione di XV Giochi olimpici invernali furono costruiti numerosi impianti, a Calgary o in localit\u00e0 limitrofe. In citt\u00e0 si trovano il palazzetto dell'hockey su ghiaccio (Olympic Saddledome, in seguito ridenominato Scotiabank Saddledome), quello del pattinaggio su ghiaccio (Olympic Oval), il Canada Olympic Park con i trampolini dell'Alberta Ski Jump Area e la pista di bob, slittino e skeleton e lo stadio che ha ospitato le cerimonie d'apertura e di chiusura (McMahon Stadium). Nella stazione sciistica di Nakiska, a da Calgary, si disputarono le gare di sci alpino e freestyle; a , in quella di Canmore (Canmore Nordic Centre), gran parte del programma di sci nordico.\nAmministrazione.\nGemellaggi.\nCalgary \u00e8 gemellata con:"}
{"id": "20475", "revid": "260676", "url": "https://it.wikipedia.org/wiki?curid=20475", "title": "Delebio", "text": "Delebio (\"Del\u00e9bi\" in dialetto valtellinese) \u00e8 un comune italiano di abitanti della provincia di Sondrio in Lombardia.\nStoria.\nLa storia di Delebio \u00e8 essenzialmente legata a quella dei territori della bassa Valtellina, in prossimit\u00e0 del lago Lario. Forse tre eventi ne segnano un tratto distintivo.\nNel 1204 Delebio fu il primo nucleo abitato a costituirsi libero comune rurale in Valtellina.\nNel 1432 sul territorio di Delebio si svolse la cruenta battaglia di Delebio che vide i Visconti di Milano contrapposti alla Repubblica di Venezia nel contendersi il dominio della Valtellina. Tale battaglia ha lasciato tracce presenti sino ai giorni nostri, come ad esempio la cappella di Santa Maria della Vittoria nella chiesa di Santa Domenica, la chiesetta di san Rocco, il Prato della Morte, la fossa dei Veneziani e via della battaglia.\nNel 1894 Delebio si fregio' di un importante primato: qui fu attivata la prima centrale elettrica della provincia di Sondrio, ad opera di Guido Bertolazzi, data che di fatto segn\u00f2 la fine dell'artigianato e l'inizio dell'epoca industriale.\nMonumenti e luoghi d'interesse.\nPur essendo un piccolo borgo della bassa Valtellina, il paese custodisce importanti opere d'arte, tra cui la chiesa barocca in localit\u00e0 Badia (Oratorio di San Girolamo).\nEdilizia civile.\nTra gli edifici ad uso civile degni di nota sono i settecenteschi Palazzo Peregalli e Palazzo Bassi.\nSociet\u00e0.\nL'istituzione dei cognomi per identificare con una certa certezza i singoli individui inizio' a seguito del Concilio di Trento, convocato nel 1542. A quel tempo vigeva anche una distinzione fra le famiglie presenti su un determinato territorio, in base agli anni di costante presenza. Si parla infatti di terrieri, abitanti e forestieri. In un documento del 1780, ad esempio, si trova un testo latino che cos\u00ec recita: \"Joseph Vaninettus abitatur alebii\". Fa riferimento ad un certo Giuseppe Vaninetti, figlio di Giuseppe Vaninetti, trasferitosi da Sacco a Delebio alcuni anni prima, stabilendovi dimora. Lui fu considerato abitante di Delebio mentre la sua progenie divenne terriera. Il cognome Vaninetti \u00e8 tuttora presente all'interno del Comune di Delebio. Altri cognomi storici del territorio e tuttora presenti sono Mazza, Dell'Oca, Rigamonti, Fistolera, Acquistapace, Bertolazzi, Scotti, Mambretti, Codega, Peregalli ed altri. La facilit\u00e0 degli spostamenti ed il rimescolamento delle genti ha oggi portato ad avere sul territorio una ampia presenza di cognomi differenti, senza alcuna evidente polarizzazione.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di 479 persone, pari al 15% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nIn termini percentuali, Delebio \u00e8 il comune della provincia di Sondrio con la pi\u00f9 alta popolazione straniera."}
{"id": "20476", "revid": "1652635", "url": "https://it.wikipedia.org/wiki?curid=20476", "title": "Dubino", "text": "Dubino (\"D\u00fcb\u00ecgn\" in dialetto valtellinese) \u00e8 un comune italiano di abitanti della provincia di Sondrio in Lombardia.\nFa parte della comunit\u00e0 montana della Valtellina di Morbegno. \u00c8 inoltre il primo comune della Valtellina arrivando da Como\nNuclei abitati.\nDubino, Mezzomanico, Monastero, Rogola, Dosso, Careciasca, Nuova Olonio, Colombaio, Spinida, Casello 7. Dubino \u00e8 il nucleo pi\u00f9 antico del paese, borgo pittoresco che conserva ancora vecchie case con ballatoi di legno e forni per la cottura del pane. La via principale porta alla chiesa Parrocchiale dei Santi Pietro e Andrea, eretta nel 1675. La cittadina fu inoltre teatro della battaglia di Dubino, combattuta tra i Grigioni e Gian Giacomo Medici detto \"il Medeghino\" nel corso delle Guerre di Musso per il controllo dell'alto Lario.\nMezzomanico, paesino situato in mezzo ai boschi ed ai vigneti, dispone di una Chiesa dedicata alla Madonna della Cintura che si raggiunge salendo una lunga scalinata con ai lati le quattordici cappelle della Via Crucis.\nMonastero deve il suo nome al monastero degli Umiliati soppresso nel 1571 dal papa Pio V. Qui troviamo la chiesa dell'Immacolata e isolata nel bosco i resti della chiesa di San Giuliano.\nOlonio sorgeva sulla Regina nell'Alto Medioevo ma fu travolto e distrutto nel 1589 da una piena dell'Adda. San Luigi Guanella fond\u00f2 Nuova Olonio attorno al 1900 per creare un istituto a favore dei giovani e degli anziani in difficolt\u00e0, il centro si svilupp\u00f2 e divenne un villaggio. Nel 1903 fu costruita all'inizio del paese la chiesa di san Salvatore.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 308 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCuriosit\u00e0.\nLa piccola stazione ferroviaria di Nuova Olonio (sulla linea Colico-Chiavenna) venne riprodotta in scala H0 dalla ditta ferromodellistica Rivarossi negli anni sessanta e seguenti come edificio per plastici ferroviari. Ci\u00f2 diede a Dubino fra i ferromodellisti e gli appassionati di ferrovie una grande notoriet\u00e0.\nA Dubino (Frazione Monastero) ha vissuto gli ultimi anni di vita l'alpinista Walter Bonatti con la compagna Rossana Podest\u00e0."}
{"id": "20477", "revid": "669954", "url": "https://it.wikipedia.org/wiki?curid=20477", "title": "Faedo Valtellino", "text": "Faedo Valtellino (\"Faeet\" in dialetto valtellinese) \u00e8 un comune italiano di 551 abitanti della provincia di Sondrio in Lombardia, situato a sud del capoluogo."}
{"id": "20478", "revid": "1632387", "url": "https://it.wikipedia.org/wiki?curid=20478", "title": "Forcola", "text": "Forcola (\"F\u00f9rcula\" in dialetto valtellinese) \u00e8 un comune italiano sparso di 782 abitanti della provincia di Sondrio in Lombardia, ad ovest del capoluogo. I principali nuclei abitati che lo compongono sono \"Sirta\", dove \u00e8 posta la sede comunale, e \"Selvetta\".\nGeografia fisica.\nTerritorio.\nIl comune di Forcola si estende alle porte della media valtellina, sulle orobie tra la Val Tartano e la Val Madre. I principali abitati sorgono presso il fiume Adda e sono facilmente raggiungibili dalla strada statale, mentre i nuclei minori sono dispersi sulla montagna. Questi nuclei sono collegati al fondovalle tramite sentieri e mulattiere.\nStoria.\nPrime testimonianze di abitazioni a media quota nell'area di Forcola si hanno in un documento del 1323. I primi centri abitati a fondovalle risalgono per\u00f2 soltanto alla met\u00e0 del XIX secolo, quando gli Austriaci attuarono un'opera di bonifica dei territori adiacenti al fiume Adda.\nNel 2017 il bosco sovrastante la frazione di Sirta viene devastato da un potente incendio."}
{"id": "20479", "revid": "1444396", "url": "https://it.wikipedia.org/wiki?curid=20479", "title": "Fusine (Italia)", "text": "Fusine (: ; \"F\u00fcs\u00edni\" in dialetto valtellinese) \u00e8 un comune italiano di 561 abitanti della provincia di Sondrio in Lombardia.\n\u00c8 situato a sud-ovest del capoluogo."}
{"id": "20480", "revid": "1507870", "url": "https://it.wikipedia.org/wiki?curid=20480", "title": "Gerola Alta", "text": "Gerola Alta (\"Giar\u00f6la\" in dialetto valtellinese) \u00e8 un comune italiano di 158 abitanti della provincia di Sondrio in Lombardia. \u00c8 il comune pi\u00f9 meridionale della provincia ed \u00e8 situato a sud-ovest del capoluogo, in val Gerola.\nNome.\nGerola deve il suo nome alla ghiaia, in dialetto locale gera, poich\u00e9 ne venne invasa durante una distruttiva piena del torrente Bitto, dal quale \u00e8 attraversata.\nGeografia.\nIl paese ha diverse frazioni: Valle, Nasoncio, Fenile, Pescegallo posto a 1425/1450 metri d'altitudine, Castello, Ravizze, Case di Sopra e Laveggiolo, posto a 1500 metri d'altitudine\nTurismo.\nA Pescegallo vi \u00e8 una stazione turistica di sport invernali con due impianti di risalita per la pratica dello sci alpino, ma la zona \u00e8 nota soprattutto per la pratica dello sci alpinismo.\nGrande rilevanza ha la festa del formaggio bitto, con la tradizionale sagra, che si tiene ogni anno la terza domenica di settembre, e richiama centinaia e centinaia di persone da tutta la Lombardia, e anche oltre. Allevatori e furmagi\u00e0t espongono sulle bancarelle innumerevoli forme del famoso formaggio, con cui si fa la polenta taragna.\nPer gli escursionisti dal parcheggio di Pescegallo (1.454 m), \u00e8 possibile raggiungere a piedi o in seggiovia il rifugio Salmurano (1.848 m) e proseguire verso il passo Salmurano (2.017 m), che congiunge la Valle del Bitto di Gerola alla Val Brembana.\nEconomia.\nArtigianato.\nL'artigianato locale \u00e8 incentrato sulla produzione del tappeto tipico denominato il \"pezzotto\" valtellinese, caratterizzato da una grande vivacit\u00e0 e variet\u00e0 di colori, oltre a pregevoli disegni geometrici.\nAmministrazione.\nL'attuale sindaco del comune \u00e8 Rosalba Acquistapace."}
{"id": "20481", "revid": "3115", "url": "https://it.wikipedia.org/wiki?curid=20481", "title": "Gordona", "text": "Gordona (\"G\u00f9rduna\" in dialetto chiavennasco) \u00e8 un comune italiano di abitanti della provincia di Sondrio in Lombardia. Il comune \u00e8 situato a ovest del capoluogo.\nStoria.\nDa Gordona, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nCon l'approvazione della legge regionale 6 novembre 2015, n. 35 della Regione Lombardia l'ex comune di Menarola \u00e8 stato fuso per incorporazione nel comune di Gordona, restaurando la situazione precedente a una decisione dei Grigioni del XVIII secolo.\nTurismo.\nEscursionismo alpino.\nInteressante meta turistica \u00e8 il rifugio Forcola, in val Crezza, posto a 1838\u00a0m s.l.m. con 12 posti letto, con possibilit\u00e0 dell'ascesa al Piz della Forcola e al monte Pizzaccio."}
{"id": "20482", "revid": "125457874", "url": "https://it.wikipedia.org/wiki?curid=20482", "title": "Grosio", "text": "Grosio (\"Gr\u00f2s\" in dialetto valtellinese) \u00e8 un comune italiano di abitanti della provincia di Sondrio in Lombardia, che sorge allo sbocco della Val Grosina.\nStoria.\nIl popolamento nella zona risale all'et\u00e0 del bronzo ed \u00e8 testimoniato dal maggior monumento archeologico valtellinese: la Rupe Magna. Come nella pi\u00f9 famosa e vicina Valcamonica anche qui troviamo delle incisioni rupestri.\nDurante il Medioevo il paese fu feudo dei Venosta. Testimonianze di questo periodo sono i due castelli che sovrastano l'abitato, il primo di fondazione vescovile, detto di San Faustino, il secondo detto castello nuovo o dei Visconti che risale invece al periodo delle lotte tra guelfi e ghibellini.\nDurante il Seicento il paese ebbe frequenti contatti con la Repubblica di Venezia. Molti grosini si recavano nella Serenissima per lavoro o come soldati. Il costume tipico del paese, diverso dagli altri della zona, viene fatto risalire a questo periodo e a questi contatti. Secondo le leggende (non confermate per\u00f2 da documenti d'archivio) deriverebbe da quello di schiave circasse, balcaniche od ottomane, comperate e poi sposate dagli abitanti di Grosio che si erano trasferiti come emigranti a Venezia. A queste origini risalirebbe anche il costume tipico delle donne, \"costume tipico dai colori vivaci, dalle scollature profonde, dai gioielli, dai fiocchi di seta e dai cappelli con piume di struzzo\", che molte grosine anziane continuano a indossare.\nQuesta tenuta \u00e8 arricchita da peculiari orecchini, detti in lingua locale \"urec\u00ecn di br\u00f2chi\", \"orecchini d'oro, ad anello con una borchia, che vengono portati dalle donne di Grosio. Possono essere lisci o in filigrana e, fino agli inizi di questo secolo [XX], provenivano direttamente da Venezia. Alla lettera \"orecchini con le bullette\", detti anche \"urec\u00ecn cun la br\u00f2ca\"\".\nSecondo la tradizione, le donne circasse e straniere importarono la coltivazione del grano saraceno, che poi da Grosio (ma anche da Teglio) si diffuse in Valtellina; ancora oggi base per la preparazione dei pizzoccheri valtellinesi.\nUn'importante testimonianza artistica \u00e8 la villa Visconti Venosta, ora sede del museo comunale.\nNel Cinquecento Grosio diede anche i natali a uno dei pi\u00f9 noti pittori locali, Cipriano Valorsa. Altri personaggi di origine grosina furono Emilio Visconti-Venosta, ministro degli esteri del Regno d'Italia e suo fratello Giovanni, autore di \"Ricordi di giovent\u00f9\" e del poemetto satirico \"Il prode Anselmo\".\nNella storia di Grosio va anche ricordata la famosa fonderia di campane \"Giorgio Pruneri\".\nLa fonderia Pruneri oper\u00f2 ininterrottamente dal 1822 al 1915 e dal 1949 al 1956, salvo l'apertura straordinaria del 1926 in occasione della fusione del Monumento ai Caduti di Grosio.\nDi questa rimane in paese la via intitolata al fonditore e le meravigliose campane della Prepositurale, oltre a molti altri concerti nel comune, in Italia e nel mondo.\nMonumenti e luoghi d'interesse.\nLa chiesa di San Giorgio ospita un'ancona in legno del 1494, dipinta da Andrea Passeri.\nEdificata nel XVI secolo, verso la fine dell'Ottocento la dimora fu ristrutturata da Emilio Visconti-Venosta, al quale si deve la realizzazione del loggioato e del salone di rappresentanza. Al suo interno, la villa ospita una serie di arredi databili a partire dal XVI secolo, oltre collezioni di ceramiche e dipinti.\nEconomia.\nArtigianato.\nAlla fine del XIX secolo, Grosio diede spazio all'allevamento del baco da seta. Nel 1871 alcuni locali della villa Visconti Venosta furono destinati alla bachicoltura, ma gli elevati costi di mantenimento dell'attivit\u00e0 determinarono presto la cessazione di questa pratica, che avvenne nel 1876.\nL'artigianato locale \u00e8 incentrato sull'arte del merletto che si pu\u00f2 ammirare nei costumi tradizionali, oltrech\u00e9 nella lavorazione del peltro finalizzata alla produzione di oggetti artistici, monili, trofei, vassoi e piatti.\nAmministrazione.\nGemellaggi.\nLa citt\u00e0 di Grosio \u00e8 gemellata con:\nAltre informazioni amministrative.\nIl comune fa parte della Comunit\u00e0 Montana della Valtellina di Tirano."}
{"id": "20484", "revid": "287204", "url": "https://it.wikipedia.org/wiki?curid=20484", "title": "Lanzada", "text": "Lanzada (\"L\u00e0nsada\" in dialetto valtellinese) \u00e8 un comune italiano di abitanti della provincia di Sondrio in Lombardia. \u00c8 situato in Valmalenco ed \u00e8 attraversato dal torrente Lanterna.\nGeografia fisica.\nTerritorio.\n\u00c8 l'unico comune della Regione Lombardia la cui altitudine massima supera i 4.000 metri sul livello del mare, toccando quota 4.020 metri con la Punta Perrucchetti, la cima pi\u00f9 alta della Lombardia. Quest'ultima anche nota come 'cima italiana del Bernina' \u00e8 posta a poche centinaia di metri dal Pizzo Bernina, punto culminante dell'omonimo Gruppo, la cui vetta (4.049 m s.l.m.) \u00e8 situata in territorio svizzero.\nClima.\nLa stazione meteorologica \u00e8 situata a 983 metri s.l.m. e alle coordinate geografiche .\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai -3,7\u00a0\u00b0C, mentre quella del mese pi\u00f9 caldo, luglio, \u00e8 di +16,0\u00a0\u00b0C.\nSociet\u00e0.\nEvoluzione demografica.\nResidenti al 30/04/2010: 1.398\nmaschi 704 - femmine 694 - famiglie 590"}
{"id": "20485", "revid": "122128097", "url": "https://it.wikipedia.org/wiki?curid=20485", "title": "Lovero", "text": "Lovero (\"L\u00f9ar\" in dialetto valtellinese) \u00e8 un comune italiano di 634 abitanti della provincia di Sondrio in Lombardia, situato ad est del capoluogo di provincia."}
{"id": "20486", "revid": "57342", "url": "https://it.wikipedia.org/wiki?curid=20486", "title": "Enrico Gentile", "text": "Nel 1941 fu uno dei fondatori del Quartetto Egie, assieme a Tata Giacobetti, Iacopo Jacomelli ed Enrico De Angelis. Debuttarono il 27 maggio 1940 al Teatro Valle di Roma eseguendo la canzone \"Bambina dall'abito blu\". Alcuni mesi dopo, il gruppo cambi\u00f2 nome in Quartetto Ritmo in seguito all'avvicendamento di un componente.\nNel 1942 Enrico Gentile lasci\u00f2 il quartetto perch\u00e9 chiamato alle armi. Al suo posto subentr\u00f2 Felice Chiusano, ed il gruppo prese il nome di Quartetto Cetra.\nFinita la seconda guerra mondiale, si propose come cantante solista, incidendo per La voce del padrone.\nTra il 1946 e il 1950 dodici suoi brani entrarono nelle classifiche dei pi\u00f9 venduti in Italia. Tra questi ricordiamo \"Eulalia Torricelli\", \"Che musetto\", \"I pompieri di Viggi\u00f9\"."}
{"id": "20489", "revid": "1543377", "url": "https://it.wikipedia.org/wiki?curid=20489", "title": "Rita Hayworth", "text": "Tra le pi\u00f9 belle e seducenti donne della storia del cinema, Rita Hayworth rimane nell'immaginario collettivo come la prorompente e tentatrice \"Gilda\", personaggio che port\u00f2 con successo sullo schermo nell'omonimo film del 1946, ma che la confin\u00f2 nel ruolo stereotipato della \"pin-up\", offuscando cos\u00ec le sue doti d'interprete. \nDal 1949 al 1953 acquis\u00ec il rango di principessa consorte Aga Khan (con trattamento di \"Sua Altezza\") in virt\u00f9 del matrimonio con il principe Aly Khan (1911-1960), erede dell'Aga Khan III, imam degli Ismailiti Nizariti, e padre di Karim Aga Khan IV: da lui ebbe una figlia, la principessa Yasmin, nata a Losanna il 28 dicembre 1949.\nL'American Film Institute ha inserito la Hayworth al diciannovesimo posto tra le pi\u00f9 grandi star della storia del cinema. L'attrice ha una sua stella sulla Hollywood Walk of Fame, al 1645 di Vine Street.\nBiografia.\nNacque a Brooklyn, borough di New York, il 17 ottobre del 1918, figlia di Eduardo Cansino, un ballerino spagnolo originario di Castilleja de la Cuesta, in Andalusia, e di Volga Hayworth, una ballerina ed attrice statunitense di origini irlandesi ed inglesi. La Hayworth trascorse un'infanzia tutt'altro che felice, infatti il padre la sottrasse ben presto ai giochi per insegnarle il flamenco e, al compimento dei dodici anni, la port\u00f2 con s\u00e9 in tourn\u00e9e.\nL'incontro con Harry Cohn.\nNotata da un talent-scout della 20th Century Fox, la giovane Rita lavor\u00f2 in una serie di film di poco conto, fin quando, nel 1935, il produttore Harry Cohn rest\u00f2 colpito dalla sua bellezza latina e le procur\u00f2 un vantaggioso contratto con la Columbia Pictures, cambiandole il nome in Rita Hayworth. Il \"look\" di Rita venne rielaborato grazie soprattutto a un drastico intervento di carattere estetico: per ovviare all'attaccatura di capelli molto bassa sulla fronte e sulle tempie, la Hayworth dovette sottoporsi a dolorose sedute di elettrolisi per eliminare l'antiestetico problema. La sua folta capigliatura venne poi trasformata dal bruno al rosso, e questa nuova colorazione, unita al naturale fascino latino e al fisico armonioso e atletico dell'attrice, fu subito messa in risalto in una serie di film di successo.\nLa Hayworth affianc\u00f2 i maggiori divi dell'epoca in film di diverso genere, da James Cagney nella commedia \"Bionda fragola\" (1941), a Tyrone Power nel dramma sentimentale \"Sangue e arena\" (1941), cimentandosi anche nel musical, come in \"Non sei mai stata cos\u00ec bella\" (1942), accanto a Fred Astaire, e in \"Fascino\" (1944), al fianco di Gene Kelly. Sul fronte privato, dopo un primo matrimonio di convenienza con Edward C. Judson, l'attrice si innamor\u00f2 del geniale regista Orson Welles, che spos\u00f2 nel 1943 e da cui ebbe nel 1944 la figlia Rebecca (morta nel 2004). Il matrimonio dur\u00f2 cinque anni e, nonostante un film girato insieme, \"La signora di Shanghai\" (1947), in cui l'attrice sorprese il pubblico nei panni di una insolitamente bionda \"femme fatale\", i due divorzieranno nel 1948..\nGilda.\nDopo essere diventata un simbolo per i soldati americani al fronte durante la seconda guerra mondiale, la Hayworth ottenne il suo pi\u00f9 grande trionfo sullo schermo, interpretando la sensuale protagonista del film noir \"Gilda\" (1946) di Charles Vidor, accanto al suo storico partner Glenn Ford, in cui l'attrice apparve al massimo del suo splendore, messo in risalto in celebri numeri musicali come \"Put the Blame on Mame\" e \"Amado mio\". Il \"boss\" della Columbia Harry Cohn era follemente geloso di lei, tanto da far collocare dei microfoni nascosti nel suo camerino, nel timore che tra lei e Glenn Ford potesse nascere una relazione. Solo pi\u00f9 di quarant'anni dopo, dopo la morte della Hayworth, Ford confess\u00f2 che la relazione c'era effettivamente stata all'epoca del film, quando lei era ancora ufficialmente sposata con Orson Welles.\nDivenuta ormai una \"star\", la Hayworth venne soprannominata la \"Dea dell'amore\" e la sua immagine fu incollata sulla bomba atomica sperimentale lanciata sull'atollo di Bikini, circostanza che fece guadagnare all'attrice anche l'appellativo di \"atomica\". Avendo dimostrato comunque notevoli doti drammatiche, la Hayworth ottenne da Cohn la parte di protagonista nel film \"Lona Hanson\", un soggetto scritto espressamente per lei da Thomas Savage. Con grande sorpresa di tutti, la diva rifiut\u00f2 e il tiranno della Columbia diede alle stampe la sua versione dei fatti, lamentando come per il capriccio di un'attrice avesse dovuto licenziare maestranze e comprimari gi\u00e0 ingaggiati per il film. La Hayworth fu sospesa dal contratto, con il benestare di tutta l'opinione pubblica.\nAly Khan e l'esilio.\nDopo il divorzio da Welles e la sospensione dalla Columbia, Rita Hayworth sembr\u00f2 trovare nel principe ismailita Aly Khan, erede dell'Aga Khan III, l'uomo in grado di prendersi davvero cura di lei. Nonostante le pratiche del divorzio di lui fossero ancora in corso, la Hayworth e Aly Khan si sposarono a Cannes il 27 maggio 1949. Le nozze vennero deplorate dal papa Pio XII in persona, che fece anche notare che l'attrice, cattolica, sposando il figlio di uno dei capi spirituali dell'Islam, era da considerarsi scomunicata. In seguito a questo episodio, La Smorfia un\u00ec i caratteri di Pio XII e di Rita Hayworth allo stesso numero, il 46. Perseguitata dalla stampa e dal pubblico bempensante con lo stesso accanimento riservato in quello stesso anno a Ingrid Bergman in occasione della sua unione con il regista Roberto Rossellini, la Hayworth abbandon\u00f2 temporaneamente il cinema, trasferendosi in Pakistan e in India nel sontuoso palazzo di Pune, residenza ufficiale del suocero.\nNon si fece piegare n\u00e9 dalle critiche pi\u00f9 velenose n\u00e9 dalle minacce di Cohn, il quale esigeva che lei tornasse a onorare il contratto con la Columbia. Dal 1949 al 1951 svolse esclusivamente il ruolo di principessa, di moglie e di madre di Yasmin, nata nel dicembre 1949. Anche il matrimonio con Aly Khan, tuttavia, continuamente al centro delle cronache mondane dell'epoca, si riveler\u00e0 un fallimento e terminer\u00e0 con il divorzio nel 1953. Aly Khan morir\u00e0 sette anni pi\u00f9 tardi in un incidente automobilistico.\nIn difficolt\u00e0 economiche, la Hayworth fu costretta a tornare a bussare alla porta di Cohn. \"Trinidad\" (1952), il primo film interpretato dopo il rientro e ancora in coppia con Glenn Ford, non ottenne il successo sperato e l'attrice si vide offrire da quel momento ruoli di donne alcolizzate e dissolute. Nel melodramma \"Pioggia\" (1953), interpret\u00f2 il ruolo di una prostituta sulla difficile via della redenzione e, malgrado dichiarasse alla stampa di essere felice di interpretare donne autentiche e senza trucco, il suo percorso professionale si fece pi\u00f9 che mai difficile.\nUltimi anni.\nNegli ultimi anni cinquanta si vide assegnare nuovamente ruoli dignitosi, come quello in \"Pal Joey\" (1957), accanto a Frank Sinatra, e in \"Tavole separate\" (1958) al fianco di Burt Lancaster, ma negli anni sessanta le sue apparizioni saranno prevalentemente di secondo piano. Anche la sua vita privata non sar\u00e0 delle pi\u00f9 felici: due brevi matrimoni travagliati (uno col cantante Dick Haymes, e l'altro col produttore James Hill) e una sempre crescente dipendenza dagli alcolici faranno di lei una delle donne pi\u00f9 scostanti, visionarie e lunatiche del cinema.\nSul finire degli anni sessanta l'attrice mostr\u00f2 prematuramente i primi segnali della malattia di Alzheimer, che per\u00f2 non le venne diagnosticata ufficialmente fino al 1980. La figlia Yasmin le rimase accanto fino al momento della morte, avvenuta in un ospedale di New York il 14 maggio del 1987. \u00c8 sepolta al Holy Cross Cemetery di Culver City."}
{"id": "20502", "revid": "15756", "url": "https://it.wikipedia.org/wiki?curid=20502", "title": "George Lucas", "text": "\u00c8 stato proprietario di una holding del cinema, la Lucasfilm, e anche un importante imprenditore nell'ambito dei giocattoli e dei videogiochi. \u00c8 il creatore delle saghe cinematografiche di \"Guerre stellari\" e \"Indiana Jones\" e ha scritto e diretto i film \"cult\" \"L'uomo che fugg\u00ec dal futuro\" (rielaborazione di un progetto presentato per la sua tesi di laurea) e \"American Graffiti\".\nCandidato quattro volte ai Premi Oscar (nel 1973 come miglior regista e per la miglior sceneggiatura originale per \"American Graffiti\", e nelle stesse categorie, cinque anni dopo, per ', allora noto semplicemente come \"Star Wars\"), \u00e8 stato insignito dell'Oscar alla memoria Irving G. Thalberg nel 1992. Per \"Una nuova speranza\" ha vinto il premio al miglior film agli Evening Standard British Film Awards del 1978 e due Saturn Awards nello stesso anno (miglior regia e miglior sceneggiatura originale); per il suo secondo seguito, \"Il ritorno dello Jedi\", ha vinto lo Hugo Award per la miglior rappresentazione drammatica nel 1983, bissando il successo nel 1990 per \"Indiana Jones e l'ultima crociata\". Ha vinto inoltre un Empire Award per il miglior Sci-Fi/Fantasy nel 2005 grazie a ' e gli \u00e8 stato assegnato il Razzie Award alla peggior sceneggiatura per \"\" nel 2002.\nGeorge Lucas \u00e8 generalmente considerato il creatore del cinema moderno, avendo fondato la Industrial Light &amp; Magic, attualmente una delle pi\u00f9 famose ed importanti aziende nel campo degli effetti speciali digitali. Egli fu infatti un componente dei \"movie brats\", movimento che contribu\u00ec alla nascita della Nuova Hollywood degli anni settanta.\nLucas ha spesso affidato ad altri, Spielberg in primis, il compito di portare sullo schermo le sue creazioni, dedicandosi, per la maggior parte del tempo, a lavorare dietro le quinte a storie e personaggi, a mondi paralleli e credibili, a ecosistemi in cui i protagonisti potessero vivere come persone reali. Secondo il sito \"Mymovies.it\",\nLa rivista Forbes stima il suo patrimonio in 6,9 miliardi di dollari.\nBiografia.\nGiovent\u00f9.\nNacque a Modesto, in California, figlio di Dorothy Ellinore Bomberger e di George Walton Lucas Sr., proprietario di un emporio. Durante gli anni sessanta, studi\u00f2 cinema a Los Angeles, alla University of Southern California, una delle prime universit\u00e0 ad avere un corso dedicato al cinema. In quel periodo gir\u00f2 diversi cortometraggi, compreso uno fantascientifico intitolato \"THX 1138\", che in seguito sarebbe diventato il suo primo lungometraggio, \"L'uomo che fugg\u00ec dal futuro\".\nAnni settanta e ottanta.\nDopo essersi laureato, fu il cofondatore, assieme a Francis Ford Coppola, dello studio \"American Zoetrope\", con il quale intendeva creare un ambiente libero, che permettesse ai registi di dirigere al di fuori di quello che veniva percepito come il controllo oppressivo delle major di Hollywood. La \"American Zoetrope\" non ebbe mai veramente successo, infatti la fortuna commerciale di Lucas arriv\u00f2 con il film \"American Graffiti\" e soprattutto con \"Guerre stellari\" nel 1977, quest'ultima un'idea che ebbe gi\u00e0 dal 1971 quando ultim\u00f2 i lavori del suo film \"L'uomo che fugg\u00ec dal futuro\". \"Guerre stellari\" ebbe due seguiti: \"L'Impero colpisce ancora\" nel 1980 e \"Il ritorno dello Jedi\" nel 1983, grazie ai quali Lucas fu in grado di mettere in piedi un suo proprio studio, la \"LucasFilm\", a Marin County in California. \"Skywalker Sound\" e \"Industrial Light and Magic\", le divisioni che si occupano rispettivamente di effetti sonori e effetti visivi, divennero note nei rispettivi campi di specializzazione. La \"LucasFilm Games\", in seguito ribattezzata \"LucasArts\", \u00e8 stata attiva nell'industria dei videogiochi. Lucas \u00e8 stato multato dalla \"DGA\" (Director's Guild of America), l'associazione dei registi americani, di 250.000 dollari, per non aver messo i titoli di testa all'inizio del film \"L'Impero colpisce ancora\"; la disputa si concluse con il pagamento da parte del regista di solo 35.000 dollari. Di l\u00ec a poco Lucas per protesta diede le dimissioni dalla \"DGA\" e dalla \"MPAA\" (Motion Picture Academy of America), divenendo, di fatto, un regista indipendente.\nNegli anni ottanta Lucas si dedica a un'altra saga di successo basata sulle avventure dell'archeologo Indiana Jones, di cui rimane l'ispiratore principale pur affidando la regia a Steven Spielberg. L'enorme successo permetter\u00e0 di produrre nel corso del tempo una tetralogia e una serie televisiva. Lucas si dedica inoltre al fantasy con \"Labyrinth - Dove tutto \u00e8 possibile\" e \"Willow\". Tenta nuovamente la via della fantascienza producendo il bizzarro \"Howard e il destino del mondo\", lungometraggio dedicato ad un personaggio della Marvel.\nOltre alle grandi produzioni finanzia piccoli film di autori di talento come Lawrence Kasdan con \"Brivido caldo\", diventato un cult-movie degli anni ottanta. Investe anche su grandi registi come Akira Kurosawa per \"Ran\", \"Sogni\", e \"Kagemusha - L'ombra del guerriero\", che vince la Palma d'oro a Cannes, e Francis Ford Coppola per \"Tucker, un uomo e il suo sogno\".\nGrande attenzione riserva al mondo dell'infanzia per il quale produce i film d'animazione \"C'era due volte\" e il pi\u00f9 fortunato \"Alla ricerca della valle incantata\". Anche l'universo di \"Guerre stellari\" viene utilizzato in questa direzione con due serie animate: una dedicata ai Droidi e l'altra agli Ewok, a questi ultimi vengono anche dedicati ben due film per la TV.\nNel frattempo l\"'Industrial Light and Magic\" diventa la prima nel campo degli effetti speciali e tantissime produzioni si affidano all'abilit\u00e0 dei suoi tecnici. Invece, escluso \"Indiana Jones\", i film prodotti dalla Lucasfilm e co-prodotti da Lucas non riuscirono pi\u00f9 ad ottenere i grandi successi commerciali degli anni passati, tanto che all'inizio degli anni novanta Lucas abbandona per lungo tempo l'idea di finanziare nuovi progetti cinematografici originali.\nAnni novanta e duemila.\nLucas entra in un periodo di crisi professionale. Dopo aver abbandonato la carriera registica sembra voler abbandonare quella di produttore. Le motivazioni principali di tutto questo, oltre gli ultimi flop, riguardano il fatto che le sue energie si concentrano sulle sperimentazioni tecnologiche della ILM, sulla riorganizzazione della Lucasfilm, sulle modifiche allo Skywalker Ranch, il suo ritiro creativo. Paradossalmente il suo lavoro non molto remunerativo con \"Le avventure del giovane Indiana Jones\" e \"Benvenuti a Radioland\" gli permettono di entrare in contatto con nuove figure professionali, come Rick McCallum, e di sperimentare nuovi effetti speciali, fattori determinanti al suo ritorno nel mondo del cinema. Altro fattore importante \u00e8 la pubblicazione del romanzo di Timothy Zahn \"L'erede dell'impero\", che registra un boom di vendite riaccendendo l'interesse verso \"Guerre stellari\". Le vendite dei giocattoli legati alla trilogia salgono alle stelle e Lucas riguadagna molto denaro. Il mercato sembra quindi pronto a nuove avventure di \"Guerre stellari\".\nNel 1992, Lucas ammise di avere dei piani per creare la trilogia prequel nel \"Lucasfilm Fan Club\" magazine, e lo annunci\u00f2 ufficialmente a \"Variety\" alla fine del 1993.\nIl 3 ottobre 1994 Lucas aveva iniziato a scrivere la \"trilogia prequel\" antecedente alla \"trilogia originale\" degli anni settanta e ottanta di \"Guerre stellari\", ed il 1\u00ba novembre dello stesso anno lasci\u00f2 le operazioni quotidiane della sua industria cinematografica e inizi\u00f2 un periodo sabbatico per finire la stesura delle sceneggiature. I tre nuovi film \"La minaccia fantasma\", \"L'attacco dei cloni\" e \"La vendetta dei Sith\" segnano il ritorno di Lucas dietro la macchina da presa. Questi prequel hanno svolto un ruolo pionieristico nell'utilizzo delle attrezzature digitali in Alta Definizione rispetto alla pellicola, sono avanti di almeno cinque anni rispetto a produzioni similari per quanto concerne gli effetti speciali.\nNel 1997, in occasione del ventennale dell'uscita di \"Guerre stellari\", Lucas ha distribuito nei cinema di tutto il mondo una versione restaurata, rimasterizzata e modificata della trilogia fantascientifica. Molte scene sono state rifatte con effetti speciali pi\u00f9 moderni e altre che erano state previste ma dovettero essere tagliate furono reinserite. Grazie a questa riedizione tra incassi, vendite delle VHS, merchandising e diritti d'autore Lucas raccolse 251 milioni di dollari. Le riedizioni costituirono un campo di prova ideale per gli effetti speciali digitali da applicare su vasta scala agli episodi successivi.\nIl regista celebra di nuovo il rito fondato sulla rievocazione delle azioni all'origine della storia dispiegata dalla sua opera-mondo. Nello spazio-temporale del fantasy di Lucas il cinema si compie e si perpetua: dato un universo parallelo, il cattivo di turno porta il caos in un regno di pace e di benessere. La struttura di base \u00e8 quella che si avvia dall'iniziale vittoria del kaos e poi si concentra sulla difficolt\u00e0 di riconquistare il kosmos. Per riportare l'armonia, due prodi cavalieri Jedi dominano la Forza e combattono il suo lato oscuro. La figura dell'eroe non \u00e8 unica ma duplice: uno \u00e8 il giovane apprendista che sta completando il suo percorso di formazione, l'altro \u00e8 il suo maestro, colui che compir\u00e0 il viaggio sacrificale e verr\u00e0 sostituito dall'allievo.\nLa nuova trilogia non ha per\u00f2 ottenuto il successo sperato tra i vecchi fan ma ne ha creati di nuovi soprattutto tra le giovani generazioni, che apprezzano ormai di pi\u00f9 i nuovi episodi. \"La vendetta dei Sith\" ha inoltre ottenuto i favori della critica, sempre piuttosto fredda nei giudizi su \"Star Wars\". Considerati nel loro complesso, i sei film che compongono le due trilogie di cui \u00e8 costituita la saga emanano una suggestione e una potenza davvero non comuni, e vanno a delineare in misura non accessoria l'immaginario collettivo degli ultimi decenni del XX secolo.\nIn un'intervista il regista dichiara: \"\"Ogni film che finisce mi rende malinconico, in questo caso la malinconia \u00e8 pi\u00f9 forte, \"Guerre Stellari \"ha preso una parte molto importante della mia vita. Ma provo anche una specie di euforia, in fondo \u00e8 come se riprendessi la mia libert\u00e0, posso recuperare la curiosit\u00e0 di sperimentare, di giocare con piccoli film... Ora penso ad \"Indiana Jones\", la cui serie continua; poi, in testa, c'\u00e8 un piccolo film, silenzioso, tutt'altro mondo rispetto a questo che s'\u00e8 appena chiuso\"\".\nSempre nel 2005 Lucas risulta nella classifica di Forbes tra i quattrocento uomini pi\u00f9 ricchi del mondo al posto 194 con un patrimonio personale di tre miliardi di dollari. Nonostante le sue immense risorse Lucas non produce dal 1994 al 2010 film che non siano connessi alle sue pellicole precedenti. Lo stesso anno gli viene assegnato il premio alla carriera dell'American Film Institute. Gi\u00e0 dieci anni prima gli era stato offerto ma lui aveva segretamente rifiutato perch\u00e9 \u201ctroppo giovane\u201d. Aveva chiesto di ripetergli l'offerta quando avrebbe avuto sessant'anni. Ora i tempi sono maturi ma Lucas ha ancora voglia di dire la sua nel cinema, nel mondo che ha costituito la sua vita.\nNegli anni 2003-2011 si occupa dell'ulteriore espansione dell'universo fantascientifico di \"Star Wars \"da lui creato fin dagli anni settanta. Ai film, ai romanzi, ai fumetti, ai cartoni animati e ai videogiochi pi\u00f9 o meno legati alla sua casa di produzione ha aggiunto una serie in computer grafica. A tutto questo si sommer\u00e0 fra qualche anno un telefilm di raccordo tra le due trilogie. Lo stesso regista ammette che fermare \"Guerre stellari\" \u00e8 ormai impossibile. Nel 2008 Lucas e Spielberg realizzano il quarto capitolo di Indiana Jones ottenendo un buon successo commerciale e di critica.\nDal 2008 al 2014, Lucas \u00e8 stato anche il creatore e produttore esecutivo di \"\", serie animata realizzata in grafica computerizzata su Cartoon Network, preceduta da un , prequel della serie stessa.\nDopo aver visto \"Avatar\" nel 2009 Lucas ha dichiarato di avere in programma di realizzare una versione in 3D della saga cinematografica di \"Guerre stellari\".\nNel 2008 la Lucasfilm avvia il progetto \"Red Tails\", un film sulle battaglie aeree della Seconda guerra mondiale, una delle passioni di Lucas (i duelli spaziali di \"Guerre stellari\" sono infatti ispirati ai documentari storici della Battaglia d'Inghilterra). A prescindere dal risultato si tratta di un vero e proprio evento considerando che sono sedici anni che Lucas non produce un film o una serie televisiva che non sia connessa a \"Guerre stellari\" o \"Indiana Jones\". Lucas si occupa sia del ruolo di produttore esecutivo che di curatore del soggetto e gira inoltre qualche scena. Il 29 luglio 2011 \u00e8 stato finalmente mostrato il primo trailer del film. La pellicola \u00e8 uscita nel 2012.\nAnni duemiladieci.\nIl 31 maggio 2012 Lucas ha rilasciato alla rivista Empire la seguente dichiarazione:\nDue giorni dopo questa dichiarazione, il 2 giugno, Kathleen Kennedy \u00e8 stata nominata co-direttrice generale della Lucasfilm.\nNell'agosto del 2012, ad Anaheim, durante una celebrazione di \"Star Wars\", prendendo atto della decisione di cedere i diritti della sua casa di produzione alla Disney, invit\u00f2 a pranzo sia Mark Hamill che Carrie Fisher per informarli sulla sua scelta, della realizzazione di una nuova trilogia \"sequel\" per la saga e chiese loro se avessero voglia di esserne coinvolti, ricevendo approvazione da entrambi, anche se scossi dalla notizia. Il 30 ottobre Lucas annuncia la vendita della sua casa di produzione alla Disney per 4,05 miliardi di dollari.\nL'ultima pellicola sviluppata e prodotta da Lucas \u00e8 stato il musical animato \"Strange Magic\", che \u00e8 uscito nelle sale nel gennaio del 2015.\nLucas, dopo aver venduto la Lucasfilm alla Disney, ha inizialmente ricoperto il ruolo di consulente creativo per la sceneggiatura di \"\", ma dopo alcune divergenze ha deciso di non prendere pi\u00f9 parte al progetto. Critic\u00f2 il film alla sua uscita affermando che la Disney \"hanno voluto fare un film retr\u00f2. Non mi piace. Ho lavorato duramente per realizzare ogni film in modo completamente diverso, con diversi pianeti, diverse astronavi, per renderlo sempre nuovo\", e aggiungendo di sentirsi come se avesse venduto le sue creature \"agli schiavisti bianchi\". Qualche giorno dopo per\u00f2 chiese scusa per le parole dure rivolte alla Disney.\nSuccessivamente visit\u00f2 il set per le riprese di \" ritenendolo alla sua uscita un film migliore rispetto al precedente.\nApprezz\u00f2 anche \", che ricalcava in buona parte molte delle idee che lui stesso aveva abbozzato per un suo eventuale \"Episodio VII\" e ha dichiarato che il film \"\u00e8 stato realizzato magnificamente\".\nFece inoltre visita al set di \" facendo una sorpresa al suo amico Ron Howard e diede un suo consiglio durante una particolare sequenza intima che riguardava Han e Qi'ra sul Falcon.\nLucas diede anche numerosi consigli al team creativo per la realizzazione di \", parlando a lungo con J.J. Abrams.\nLucas ha visitato il set della prima serie tv live-action di \"Star Wars\", \"The Mandalorian\", come sorpresa di compleanno per Jon Favreau. \u00c8 stato in seguito rivelato che Lucas aveva un certo livello di coinvolgimento nella creazione dello show.\nHa aiutato poi a dirigere la prima puntata dell'ottava stagione de \"Il Trono di Spade\" diretta da David Nutter, in particolare una sequenza che riguarda Jon e Daenerys mentre discutono di Sansa Stark.\nVita privata.\n\u00c8 grandissimo amico di Steven Spielberg, con il quale ha realizzato \"Indiana Jones\" e coprodotto \"Alla ricerca della Valle Incantata\" e \"Sogni\". Oltretutto la ILM ha curato gli effetti speciali di quasi tutti i film di Spielberg, la cui casa di produzione, la Amblin Entertainment, ha co-prodotto con la Lucasfilm \"Le avventure del giovane Indiana Jones\". Non a caso \u00e8 proprio Spielberg a consegnare a Lucas di persona il Premio alla memoria Irving G. Thalberg, favore e omaggio che Lucas far\u00e0 nel 2011 al suo padrino cinematografico Coppola, con il quale invece i rapporti sono stati pi\u00f9 altalenanti. Durante la cerimonia degli Oscar 2007, i tre registi consegnarono il premio per il miglior regista ad una quarta figura fondamentale della \"Nuova Hollywood\": Martin Scorsese.\nHa tre sorelle: Ann, Kate e Wendy. \u00c8 stato sposato con la montatrice Marcia Griffin dal 1969 al 1983 con la quale ha adottato una bambina, Amanda. Ha adottato quindi altri due bambini: Jett e Katie. Quest'ultima ha scritto degli episodi della serie televisiva \"\" dove appare in un episodio assieme ai fratelli e al padre sotto forma di avatar.\nNel 2006 si \u00e8 fidanzato con l'imprenditrice Mellody Hobson, membro tra le altre cose del consiglio di amministrazione della DreamWorks Animation, con la quale si \u00e8 sposato il 22 giugno 2013 al Chicago Peninsula Hotel, in una cerimonia presieduta dal senatore del New Jersey Bill Bradley. Il 9 agosto dello stesso anno \u00e8 nata la loro prima figlia, Everest Hobson Lucas, grazie alla surrogazione di maternit\u00e0.\nLucas \u00e8 affetto da diabete fin da giovane.\nImpegno sociale.\nNel dicembre 2013 Lucas, tramite la sua fondazione, ha donato la somma di 25 milioni di dollari al programma Chicago's After School Matters. Fondata da Maggie Daley, l'associazione aiuta ragazzi bisognosi a formarsi e a guadagnare delle qualifiche lavorative attraverso dei lavori svolti come apprendistato.\nRiconoscimenti.\nGeorge Lucas \u00e8 stato insignito del Life Achievement Award da parte dell'American Film Institute nel giugno 2005. Lucas inizi\u00f2 il suo discorso di accettazione citando il Cancelliere Palpatine e poi scherz\u00f2 dicendo che, dal momento che intende la serie di \"Guerre stellari\" come un unico, grande film, forse il premio gli era stato assegnato \"ora che sono finalmente riuscito a concluderlo\"; cit\u00f2 ironicamente anche Terrence Malick, dicendo di averlo superato (tre film a quattro) nella gara a chi riceveva pi\u00f9 lodi avendo prodotto il minor numero di opere.\nNel 2006 fu il secondo cineasta, dopo Steven Spielberg, ad essere introdotto nella Science Fiction Hall of Fame.\nNel 2007, assieme a Steven Spielberg e Francis Ford Coppola, ha presentato la premiazione al miglior regista durante la cerimonia dei premi Oscar (il premio fu assegnato a Martin Scorsese per \"The Departed\"). I tre furono protagonisti di un siparietto in cui Spielberg e Coppola presero in giro Lucas per non aver mai vinto un Oscar competitivo.\nIl Presidente degli Stati Uniti d'America Barack Obama l'ha insignito della National Medal of Arts nel 2013, per i suoi contributi al cinema americano.\nNel 2014 \u00e8 stato nominato membro onorario della Society of Motion Picture and Television Engineers.\nNel 2015 \u00e8 stato nominato tra le Disney Legends e nello stesso anno \u00e8 stato premiato ai Kennedy Center Honors.\nDi seguito altri riconoscimenti:"}
{"id": "20503", "revid": "124208555", "url": "https://it.wikipedia.org/wiki?curid=20503", "title": "Apprendimento supervisionato", "text": "Lapprendimento supervisionato \u00e8 una tecnica di apprendimento automatico che mira a istruire un sistema informatico in modo da consentirgli di elaborare automaticamente previsioni sui valori di uscita di un sistema rispetto ad un \"input\" sulla base di una serie di esempi ideali, costituiti da coppie di \"input\" e di \"output\", che gli vengono inizialmente forniti.\nAlgoritmi di apprendimento supervisionato possono essere utilizzati nei pi\u00f9 disparati settori. Degli esempi riguardano il campo medico in cui si pu\u00f2 prevedere lo scatenarsi di particolari crisi sulla base dell'esperienza di passati dati biometrici, l'identificazione vocale che migliora sulla base degli ascolti audio passati, l'identificazione della scrittura manuale che si perfeziona sulle osservazioni degli esempi sottoposti dall'utente.\nDescrizione.\nL'obiettivo di un sistema basato sull'apprendimento supervisionato \u00e8 quello di produrre un\"ipotesi induttiva\", ossia una funzione in grado di \"apprendere\" dai risultati forniti durante la fase di esempio e in grado di avvicinarsi a dei risultati desiderati per tutti gli esempi non forniti. La casistica degli output pu\u00f2 essere molto varia; ciononostante, differenzia l'apprendimento di valori quantitativi (comunemente chiamata \"regressione\") da valori qualitativi (chiamata \"classificazione\").\nComponenti logici.\nDal punto di vista logico, una classica implementazione di apprendimento supervisionato \u00e8 costituita da:\nFunzionamento generale.\nTutti gli algoritmi di apprendimento supervisionato partono dal presupposto che, se forniamo al sistema un numero adeguato di esempi, questo accumuler\u00e0 un'esperienza \"E\" sufficiente da permettergli di creare una funzione \"ha\" adeguata ad approssimare la funzione \"hb\" (e quindi il comportamento desiderato da chi ha fornito gli esempi). Data la similitudine tra le funzioni \"ha\" e \"hb\", quando proporremo al sistema dei dati in ingresso non presenti nella sua esperienza \"E\", la funzione \"ha\" dovrebbe essere in grado di approssimare in maniera sufficientemente precisa la funzione \"hb\" e fornire delle risposte \"O\" sufficientemente soddisfacenti.\nPer raggiungere questo obiettivo il sistema sfrutta spesso due principi, che sono quello della distribuzione (matematica) e quello della funzione di verosimiglianza. Una volta identificata la distribuzione matematica che lega il variare dei valori degli input ai valori degli output desiderati, il sistema sceglie i parametri che massimizzano la probabilit\u00e0 dei dati ed esprime la funzione di verosimiglianza appropriata.\nConsiderazioni.\nMolti di questi algoritmi funzionano in maniera efficiente se lavorano in un mondo lineare, presupponendo che ad ingressi simili corrispondano uscite simili. Esistono molte condizioni in cui una simile approssimazione \u00e8 accettabile, ma non sempre \u00e8 cos\u00ec. La stima della funzione di verosimiglianza serve ad attenuare le problematiche che derivano dalla trattazione di problemi non completamente lineari.\nSi pu\u00f2 facilmente intuire che il funzionamento corretto ed efficiente di questi algoritmi dipende in modo significativo dall'esperienza; se si fornisce poca esperienza, l'algoritmo potrebbe non creare una funzione interna efficiente, mentre con un'esperienza eccessiva la funzione interna potrebbe divenire molto complessa tanto da rendere lenta l'esecuzione dell'algoritmo.\nQuesti algoritmi sono molto sensibili al rumore: anche pochi dati errati potrebbero rendere l'intero sistema non affidabile e condurlo a decisioni errate. Una soluzione a questo problema \u00e8 quello di associarli a controllori che si basano sulla logica fuzzy.\nTradizionalmente i principali algoritmi sono stati:\nLa ricerca oggi si concentra su quelle che sono considerate le due classi principali di algoritmi possibili:\nI metodi generativi si basano sulla creazione di un modello dei dati che poi viene utilizzato per predire le risposte desiderate (o dati di uscita). Esempi sono le reti bayesiane o pi\u00f9 in generale i modelli grafici.\nI metodi discriminativi, al contrario, cercano di modellare direttamente la relazione tra dati in entrata e quelli in uscita, in modo da minimizzare una funzione obiettivo (\"loss function\" in letteratura). Esempi di questo tipo di modello sono le macchine a vettori di supporto (\"Support Vector Machines\") e pi\u00f9 in generale i metodi basati su funzioni di kernel."}
{"id": "20519", "revid": "1748167", "url": "https://it.wikipedia.org/wiki?curid=20519", "title": "Teoria della complessit\u00e0", "text": "In fisica moderna la teoria della complessit\u00e0 o teoria dei sistemi complessi o scienza dei sistemi complessi \u00e8 una branca della scienza moderna che studia i cosiddetti sistemi complessi, venuta affermandosi negli ultimi decenni sotto la spinta dell'informatizzazione (uso di supercomputer) e grazie alla crescente inclinazione, nell'indagine scientifica, a rinunciare alle assunzioni di linearit\u00e0 nei sistemi dinamici per indagarne pi\u00f9 a fondo il comportamento reale.\nStoria.\nIl concetto di complessit\u00e0 affonda le sue radici in lavori come quelli, di fine Ottocento, del fisico-matematico Henri Poincar\u00e9 e in quelli, della prima met\u00e0 del Novecento, di matematici e fisici come Hadamard, Lyapunov, Schr\u00f6dinger, Kolmogorov, Andronov. Uno dei problemi tipici, in senso complesso ovvero a molte componenti, \u00e8 il noto problema dei tre corpi in ambito astronomico (superando per complessit\u00e0 il vecchio problema dei due corpi) il quale non ammette una soluzione analitica ovvero una soluzione deterministica, mostrando invece una transizione al caos.\nImpulsi decisivi al pensiero complesso furono impressi dal polymath russo Alexander Bogdanov (1873-1928), poi dai cibernetici (in particolare, Wiener e von Foerster) e dal matematico-ingegnere Warren Weaver (soprattutto con il saggio \u201cScience and Complexity\u201d, \"American Scientist\", 36:536, 1948).\nA questi contributi si affiancava, decisivo, l'avvento dei computer. Il loro impiego porter\u00e0, fra l'altro, Edward Lorenz a scoprire il famoso \u201ceffetto farfalla\u201d, ossia la prima dimostrazione sperimentale di variazioni finite di un sistema dinamico a partire da variazioni infinitesime delle condizioni iniziali (era stata questa la scoperta di Poincar\u00e9).\nIntanto, tra gli anni cinquanta e gli anni sessanta del Novecento, sotto l'impulso di P.W. Anderson la fisica si affrancava definitivamente dal riduzionismo; Ilya Prigogine indagava per la prima volta risolutamente i sistemi lontani dall'equilibrio; nasceva la sistemistica transdisciplinare per opera di Bertalanffy, B\u00e1n\u00e1thy, Zwicky e altri; Kolmogorov e Solomonoff ideavano la complessit\u00e0 algoritmica; ed Edgar Morin maturava la sua grandiosa razionalizzazione del pensiero complesso.\nEtimologia.\n\"Complesso\" scende dal verbo latino \"complector\", che vuol dire cingere, tenere avvinto strettamente, e, in senso metaforico, abbracciare, comprendere, unire tutto in s\u00e9, riunire sotto un solo pensiero e una sola denominazione. Altri significati che appaiono nei classici latini sono quelli di legame, nesso, concatenazione.\nDal XVII secolo in poi, una situazione, un problema, un sistema \u00e8 \"complesso\" se consta di molte parti interrelate, che influiscono una sull'altra. Un problema complicato (da \"complico\", piegare, arrotolare, avvolgere), invece, \u00e8 uno che si fatica a risolvere perch\u00e9 contiene un gran numero di parti nascoste, che vanno scoperte una a una..\nDescrizione.\nTerminologia.\nIl termine \u00e8 anche utilizzato da alcuni come sinonimo di \"epistemologia della complessit\u00e0\", una branca della filosofia della scienza inaugurata nei primi anni settanta da Edgar Morin, Isabelle Stengers e Ilya Prigogine e dalla quale \u00e8 possibile aspettarsi un giorno un contributo per mettere ordine nella terminologia.\nSi parla di complessit\u00e0 o \"teoria della complessit\u00e0\" pensando alla \"teoria del caos\", al \"comportamento emergente\" molto ricco di significati e di utilizzi nel linguaggio colloquiale di molti sistemi, alla complessit\u00e0 delle reti, al comportamento che i sistemi esibiscono quando sono lontani dall'equilibrio termodinamico e alle facolt\u00e0 di \"auto-organizzazione\" che a volte ne derivano.\nQuesto movimento scientifico sta avendo conseguenze tecnologiche e filosofiche e - grazie alla suggestione di taluni aspetti - giornalistiche e di costume. L'uso del termine complessit\u00e0 \u00e8, per queste ragioni, ancora (2011) instabile. Nella letteratura divulgativa se ne rinvengono anche utilizzi spurii che si allontanano dal contesto scientifico per avventurarsi in ambiti colloquiali (tipicamente facendo astrazione dal concetto, cruciale, di non-linearit\u00e0): ecco che, ad esempio, si parla a volte di complessit\u00e0 come sinonimo di sistemistica tout-court, oppure di cibernetica oppure di mera interdisciplinarit\u00e0, oppure ancora di \"pensiero complesso\" senza riferimenti specifici.\nEsiste poi una \"teoria della complessit\u00e0 computazionale,\" che \u00e8 un filone scientifico pi\u00f9 stabile e meglio definito, evolutosi separatamente da quello afferente al concetto di sistema non-lineare, ma alla fine sottilmente collegato a questo.\nInfine, anche in ambito scientifico si riscontrano diversi impieghi del termine complessit\u00e0 diversi, irrilevanti rispetto alla presente discussione. Per tutti, un esempio autorevole: i numeri complessi.\nTeorie della complessit\u00e0.\nL'instabilit\u00e0 del termine complessit\u00e0 fa s\u00ec che si parli di \u201cteoria\u201d della complessit\u00e0 in molteplici domini anche disgiunti, e \"una\" teoria della complessit\u00e0 in effetti non esiste. Il dominio che pi\u00f9 di ogni altro ha il potenziale di condurre a una teoria unificante \u00e8 lo studio dei sistemi dinamici non lineari.\nIn questo ambito, l'entropia \u201cdi Kolmogorov\u201d \u00e8 una prerogativa del moto nello spazio delle fasi e viene collegata a un concetto analogo a quello che si ritrova in termodinamica. Attraverso questo concetto la complessit\u00e0 dei sistemi dinamici pu\u00f2 collegarsi anche alla complessit\u00e0 computazionale.\nLinearit\u00e0.\nDi centrale importanza in questo contesto \u00e8 il concetto di \"linearit\u00e0\", che non va confuso con l'omonimo concetto colloquiale, ma va inteso nel senso della teoria dei sistemi.\nIn generale un problema \u00e8 lineare se lo si pu\u00f2 scomporre in un insieme di sotto-problemi indipendenti tra loro. Quando, invece, i vari componenti/aspetti di un problema interagiscono gli uni con gli altri cos\u00ec da renderne impossibile la separazione per risolvere il problema passo-passo e \u201ca blocchi\u201d, allora si parla di non-linearit\u00e0.\nPi\u00f9 specificatamente in ambito sistemistico un sistema \u00e8 lineare se risponde in modo direttamente proporzionale alle sollecitazioni ricevute. Si dice allora che per quel sistema vale il principio di sovrapposizione degli effetti, nel senso che se alla sollecitazione S1 il sistema d\u00e0 la risposta R1 e alla sollecitazione S2 d\u00e0 la risposta R2, allora alla sollecitazione (S1+S2) esso risponder\u00e0 con (R1+R2).\nI sistemi e i problemi che si presentano in natura sono essenzialmente non-lineari. Tuttavia, per semplificare inizialmente le indagini o per scopi applicativi, si ricorre spesso in prima istanza all'ipotesi di linearit\u00e0. Si considerano, cio\u00e8, in prima approssimazione trascurabili gli effetti della non-linearit\u00e0 e si approntano modelli matematici che descrivono il sistema come se fosse lineare (linearizzazione).\nUn modello matematico lineare consiste nella rappresentazione del sistema in esame come una funzione polinomiale, i coefficienti della quale sono indipendenti l'uno dall'altro (o cos\u00ec debolmente dipendenti da poter trascurare le mutue interazioni).\nQuesto approccio si rivela fecondo in moltissimi casi. Per fare un esempio: nessun amplificatore audio \u00e8 intrinsecamente lineare ma, entro certi limiti di frequenza, esso si comporter\u00e0 in modo lineare, rivelandosi cos\u00ec utilizzabile per l\u2019\"hi-fi\".\nI modelli lineari sono utili perch\u00e9 in ipotesi di linearit\u00e0 molti sistemi presenti in natura \u201csi somigliano\u201d, nel senso che il loro comportamento pu\u00f2 essere descritto mediante le medesime equazioni anche se i contesti sono molto diversi, come la meccanica, l'elettronica, la chimica, la biologia, l'economia e cos\u00ec via.\nEnormi progressi scientifici e tecnologici sono stati ottenuti anche prima che l'avvento degli elaboratori elettronici (1940-1950) consentisse di addentrarsi risolutamente nei territori della non-linearit\u00e0.\nNon-linearit\u00e0.\nSi immagini di condurre uno studio di una popolazione di animali per modellare con un'equazione l'andamento nel tempo della popolazione in funzione della disponibilit\u00e0 di cibo. Se esistono predatori per quel tipo di animale, il modello lineare si rivela semplicistico e inadeguato: infatti, la popolazione degli animali predati diventa anche una funzione della popolazione dei predatori; ma, a sua volta, l'espansione o la contrazione della popolazione dei predatori dipender\u00e0 anche dalla presenza di prede. Il sistema prede\u00a0\u2013 predatori\u00a0\u2013 cibo, dunque, \u00e8 intrinsecamente non lineare perch\u00e9 nessuno dei suoi componenti pu\u00f2 essere studiato separatamente dagli altri. Le equazioni di Lotka-Volterra costituiscono un esempio di modello non-lineare di una situazione ambientale simile.\nTali modelli, e modelli di complessit\u00e0 anche molto maggiore, sono oggi diffusi in elettronica, in avionica, in chimica, in biologia, in ecologia, in economia e in altri settori. Essi sono il risultato della modellizzazione che effettuiamo quando smettiamo di \"fingere\" che i sistemi siano lineari e li studiamo invece nella loro complessit\u00e0.\nLa solubilit\u00e0 delle equazioni matematiche che ne derivano non \u00e8 quasi mai possibile, solo l'utilizzo di simulazioni numeriche all'elaboratore consente di trattare i relativi problemi. Per questa ragione, l'indagine dei sistemi dinamici complessi\u00a0\u2013 che pure erano noti e marginalmente studiati gi\u00e0 dai primi dell'Ottocento\u00a0\u2013 si \u00e8 sviluppata a partire dall'avvento dei computer. Per fare un esempio noto, le figure \"a farfalla\" del celebre \"attrattore di Lorenz\" sono simulazioni di computer grafica.\nSistema complesso.\nUn \"sistema complesso\" \u00e8 un sistema composto da diverse componenti o sottosistemi che possono interagire tra loro (ad es. tramite retroazioni). I sistemi complessi vengono studiati tipicamente attraverso metodologie di indagine di tipo \"olistico\" anzich\u00e9 \"riduzionistiche\" ovvero come computazione \"in toto\" dei comportamenti dei singoli sottosistemi assieme alle loro reciproche interazioni, descrivibili analiticamente tramite modelli matematici. Quest'approccio si rende necessario perch\u00e9 non \u00e8 possibile risolvere analiticamente tutti i componenti con le loro interazioni, ma \u00e8 necessario affidarsi a simulazioni al calcolatore. Il comportamento dinamico di ciascun componente cos\u00ec come le interazioni possono essere descritte in maniera lineare oppure non lineare (vedi sistema dinamico). Tipici dei sistemi complessi sono i concetti di autorganizzazione e comportamento emergente. L'assunzione di \"sistema complesso\" abbraccia dunque la maggior parte dei sistemi fisici reali a molte componenti, rispetto ai sistemi ritenuti \"semplici\" propri invece della fisica classica (per quanto a essa possano ricondursi alcuni sistemi complessi).\nAlcuni esempi di sistemi complessi sono:\nMaggiore \u00e8 la quantit\u00e0 e la variet\u00e0 delle relazioni fra gli elementi di un sistema, maggiore \u00e8 la sua complessit\u00e0; a condizione che le relazioni fra gli elementi siano di tipo non-lineare. Un'altra caratteristica di un sistema complesso \u00e8 che pu\u00f2 produrre un comportamento emergente, cio\u00e8 un comportamento complesso non prevedibile e non desumibile dalla semplice sommatoria degli elementi che compongono il sistema. Un esempio \u00e8 l'andamento dei mercati finanziari. Nonostante si possa prevedere e comprendere il comportamento dei singoli investitori della microeconomia, \u00e8 impossibile prevedere, data la conoscenza dei singoli traders, l'andamento della macroeconomia (i recenti crolli dei mercati finanziari mondiali ne sono un esempio paradigmatico).\nUn sistema non-lineare \u00e8 tanto pi\u00f9 complesso quanto maggiori parametri sono necessari per la sua descrizione. Dunque la complessit\u00e0 di un sistema non \u00e8 una sua propriet\u00e0 intrinseca, ma si riferisce sempre ad una sua descrizione; e dipende, quindi, sia dal modello utilizzato nella descrizione sia dalle variabili prese in considerazione.\nIl principale obiettivo della teoria della complessit\u00e0 \u00e8 di comprendere il comportamento dei sistemi complessi, caratterizzati tanto da elementi numerosi \u2013 e diversi tra loro \u2013 quanto da connessioni numerose e non lineari. In particolare, uno dei centri di ricerca pi\u00f9 importanti sulla teoria della complessit\u00e0 \u2013 il \"Santa Fe Institute\", fondato nel 1984 \u2013 si \u00e8 particolarmente dedicato allo studio dei \"sistemi complessi adattativi\" (CAS \u2013 Complex Adaptive Systems), cio\u00e8 sistemi complessi in grado di adattarsi e cambiare in seguito all'esperienza, come ad esempio gli organismi viventi, caratterizzati dalla capacit\u00e0 di evoluzione: cellule, organismi, animali, uomini, organizzazioni, societ\u00e0, politiche, culture (Holland, 2002).\nL'antropologo e psicologo britannico Gregory Bateson \u00e8 uno degli autori di riferimento della teoria dei sistemi mentre il filosofo francese Edgar Morin \u00e8 sicuramente l'esponente di maggior spicco della scienza della complessit\u00e0. Uno dei referenti massimi in Italia della \"teoria della complessit\u00e0\" \u00e8 Mauro Ceruti che ha introdotto e tradotto numerosi testi sull'argomento.\nIl connubio tra la teoria dei sistemi e quella della complessit\u00e0 ha dato vita alla teorizzazione dei sistemi dinamici complessi. Questo filone \u00e8 stato applicato all'essere vivente, in generale, e pi\u00f9 nello specifico all'uomo da noti studiosi come Ludwig von Bertalanffy, Humberto Maturana e Francisco Varela. Pi\u00f9 recentemente The Boston Process of Change Study Group (che vanta tra i vari autori Daniel Stern e Louis Sander) ha applicato la teoria dei sistemi complessi anche alla psicoanalisi, sviluppando un filone di ricerca innovativo e interessante che trae le sue radici dallo studio dell'interazione madre-bambino. In Italia l'applicazione del modello dei sistemi dinamici complessi alla psicologia \u00e8 all'avanguardia ed ha nel filosofo Tullio Tinti e negli psicoanalisti Michele Minolli e Marcello Florita i principali esponenti. All'interno della prospettiva psicoanalitica il sistema umano \u00e8 considerato un \"sistema complesso adattativo\" (CAS) ed \u00e8 definito \"sistema Io-soggetto\".\nPropriet\u00e0 dei sistemi complessi.\nAuto-organizzazione.\nI sistemi complessi adattivi (CAS in inglese) sono sistemi dinamici con capacit\u00e0 di auto-organizzazione composti da un numero elevato di parti interagenti in modo non lineare che danno luogo a comportamenti globali che non possono essere spiegati da una singola legge fisica. Alcuni esempi: comunit\u00e0 di persone interagenti, il traffico, il cervello umano. Il campo della scienza che si occupa di studiare e modellare questi sistemi \u00e8 detto scienza della complessit\u00e0.\nQuesta propriet\u00e0 \u00e8 sfruttata in varie applicazioni pratiche, come ad esempio le reti radio militari e i sistemi anti-intrusione delle reti informatiche.\nComportamento emergente.\nDalla non-linearit\u00e0 di interazione tra le componenti di un sistema e la loro auto-organizzazione scaturisce l'attitudine di questo a esibire propriet\u00e0 inspiegabili sulla base delle leggi che governano le singole componenti stesse:\nQuantunque il comportamento emergente sia pi\u00f9 facilmente riscontrabile in sistemi di organismi viventi o di individui sociali oppure ancora in sistemi economici ovvero in sistemi 'complicati' dai molteplici gradi di libert\u00e0, diversamente da una credenza oggi diffusa l'emergenza si manifesta anche in contesti molto pi\u00f9 elementari, come ad esempio la fisica delle particelle e la fisica atomica; e anzi, proprio questo fatto ne attesta l'importanza sul piano epistemologico, nel senso che si pu\u00f2 contestare risolutamente la visione \"riduzionista\" in base alla quale ogni conoscenza scientifica deve essere fatta risalire a quella delle leggi che governano le particelle elementari. Invece, al salire della scala geometrica (particelle, atomi, molecole, eccetera), emergono leggi nuove che, senza violarle, integrano e superano quelle dei livelli precedenti.\n\u00c8 importante sottolineare che la \"conditio sine qua non\" per l'emergenza \u00e8 la \"non-linearit\u00e0\" delle interazioni tra le componenti di un sistema e non gi\u00e0 la numerosit\u00e0 di queste.. Per questo motivo nel sistema vivente umano la coscienza, il linguaggio o la capacit\u00e0 auto-riflessiva sono ritenute propriet\u00e0 emergenti perch\u00e9 non spiegabili dalla semplice interazione tra neuroni.\nBiforcazioni e catastrofi.\nNei sistemi complessi l'evoluzione si basa su dinamiche differenti rispetto a quelle della teoria darwiniana sulla selezione naturale. L'evoluzione complessa \u00e8 caratterizzata da un cambiamento discontinuo e imprevisto, che si svolge secondo una dinamica detta \"biforcazione\".\nIn questo tipo di evoluzione il cambiamento avviene in maniera improvvisa: il sistema raggiunge un punto critico in cui risulta del tutto instabile e il suo futuro \u00e8 determinato dal caso.\nLa destabilizzazione del sistema pu\u00f2 verificarsi a causa di due fattori: forti perturbazioni provenienti dall'esterno, o mutazioni interne al sistema stesso che avvengono in maniera pi\u00f9 o meno graduale.\n\u00c8 impossibile prevedere l'esito di una biforcazione; il sistema pu\u00f2 tanto stabilizzarsi e tornare allo stato di partenza, quanto assumere nuovi stati completamente diversi. La particolarit\u00e0 di questo tipo di dinamica evolutiva \u00e8 che il risultato finale pu\u00f2 non essere necessariamente un'ottimizzazione del sistema o un suo miglioramento, ma anche una sua regressione o nel peggiore dei casi la sua distruzione.\nTransizione al caos.\nIl comportamento caotico di sistemi anche apparentemente semplici e soggetti a leggi controllate e deterministiche, come ad esempio il problema dei tre corpi (nel quale Henri Poincar\u00e9 alla fine dell'Ottocento rinvenne comportamenti caotici) o la mappa logistica di Robert May, \u00e8 pure esso riconducibile alla non-linearit\u00e0: i tre pianeti di Poincar\u00e9 costituiscono un sistema nel quale gli elementi di ciascuna delle tre coppie di componenti si influenzano l'uno con l'altro, e la mappa logistica \u00e8 in ultima analisi un modello semplificato del problema preda-predatore di cui sopra.\nNonostante i prodromi ottocenteschi, una vera e propria teoria del caos si \u00e8 sviluppata solo a partire dagli anni '60 del Novecento, quando l'impiego dei computer consent\u00ec di compiere osservazioni controllate e allestire simulazioni numeriche.\nNella teoria del caos l'enfasi \u00e8 posta sulla forte dipendenza del sistema dalle \"condizioni iniziali\", nel senso che a variazioni infinitesime di queste possono aver luogo variazioni finite della traiettoria nello spazio delle fasi. Si parla allora di \"caos deterministico\", per sottolineare come l'evoluzione di un sistema possa farsi imprevedibile anche a partire da leggi di base ordinate o addirittura deterministiche.\nI sistemi caotici sono considerati complessi, sebbene abbiano pochi gradi di libert\u00e0; pi\u00f9 precisamente sotto opportune condizioni un sistema complesso pu\u00f2 evolvere verso il caos ovvero avere una \"transizione al caos\"; la complessit\u00e0 \u00e8 dunque legata al caos.\nLa sopravvivenza in ambienti cos\u00ec variabili viene ricercata nel raggiungimento del confine del caos, quella particolare area dove si massimizzano le possibilit\u00e0 di evoluzione. I sistemi complessi adattativi, cio\u00e8, si situano tra l'eccessivo ordine \u2013 una staticit\u00e0 che ricorda da vicino un meccanismo \u2013 e l'eccessivo disordine \u2013 un caos fuori controllo che pu\u00f2 sconfinare nell'anarchia. Questo specifico stato assunto dai sistemi complessi \u00e8 anche chiamato spazio delle possibilit\u00e0, poich\u00e9 \u00e8 la situazione in cui essi possono scegliere tra pi\u00f9 comportamenti e configurazioni alternative. \u00c8 in questo particolare stato, infatti, che questi sistemi agiscono in maniera pi\u00f9 complessa e creativa, operando eventuali evoluzioni sfruttando le proprie peculiari capacit\u00e0 di apprendimento e adattamento.\nComplessit\u00e0 nel vivente.\nIl comportamento emergente delle folle o dei consumatori o degli operatori in un mercato o degli organismi in un collettivo vivente \u00e8, ovviamente, il pi\u00f9 intrigante da esaminare. Particolare attenzione ricevono tra gli studiosi i fenomeni di auto-organizzazione, altra manifestazione delle interazioni non-lineari tra le componenti di un sistema.\nIn questo campo, un ruolo primario viene giocato dai computer, come si pu\u00f2 facilmente comprendere gi\u00e0 contemplando il gioco della vita di John Conway, nel quale poche semplici regole fissate per pochi individui di base possono condurre a evoluzioni assai complesse. \u00c8 questo il dominio dei cosiddetti \"automi cellulari\" e dei \"sistemi adattivi complessi\" o CAS (complex adaptive systems): ambienti artificiali attraverso i quali si simula e si studia il comportamento dei sistemi pi\u00f9 complessi, come quelli viventi. All'interno di questo filone di ricerca si \u00e8 mossa anche una parte della psicologia e della psicoanalisi che sta tentando di introdurre la teoria della complessit\u00e0 all'interno del paradigma teorico, attraverso l'introduzione dei concetti di auto-organizzazione, non linearit\u00e0, eco-organizzazione (termine caro a Bateson e Morin) e comportamento emergente.\nSecondo alcuni, si tratta di un filone di ricerca che potrebbe condurre anche a dare conto dell'evoluzione del mondo da materia fisica inerte a organismi viventi.\nImplicazioni filosofiche: pensiero complesso.\nL'etimologia del termine aiuta a comprendere il senso ultimo dell'\"atteggiamento complesso\", che ammonisce circa l'insufficienza del solo approccio analitico e invoca l'integrazione di questo con un approccio sistemico: un sistema complesso non pu\u00f2 essere compreso mediante il solo esame delle sue componenti e, per analogia, le \"cause ultime\" di un \"problema\" complesso non sono banalmente quelle delle sue parti essenziali, perch\u00e9 esso non pu\u00f2 essere risolto mediante semplice scomposizione ma richiede l'iterazione tra questa e una visione d'insieme.\n\u00c8 questo il punto di partenza della epistemologia della complessit\u00e0 sviluppata da Edgar Morin a partire dai primi anni settanta del Novecento.\nDa Morin (che muove da una critica al riduzionismo e dal disvelamento dell'importanza del comportamento emergente) in poi, un pensiero complesso non pu\u00f2 essere sviluppato prescindendo dal senso scientifico della complessit\u00e0."}
{"id": "20527", "revid": "1149807", "url": "https://it.wikipedia.org/wiki?curid=20527", "title": "Citt\u00e0 del Messico per popolazione", "text": "Le citt\u00e0 del Messico con pi\u00f9 di 100.000 abitanti sono le seguenti.\nAree metropolitane del Messico.\nLe aree metropolitane con popolazione superiore a un milione di abitanti (secondo il censimento del 2005) sono le seguenti."}
{"id": "20536", "revid": "287204", "url": "https://it.wikipedia.org/wiki?curid=20536", "title": "Tachira", "text": ""}
{"id": "20539", "revid": "1543377", "url": "https://it.wikipedia.org/wiki?curid=20539", "title": "Catalogna", "text": "La Catalogna (: ; in catalano: \"Catalunya\", ; in spagnolo: \"Catalu\u00f1a\", ; in occitano: \"Catalonha\", ) \u00e8 una comunit\u00e0 autonoma spagnola situata all'estremit\u00e0 nord-orientale della Penisola iberica, tra i Pirenei e il Mediterraneo. Copre un'area di 32.108,2\u00a0km\u00b2 e ha una popolazione di 7.543.825 abitanti. Composta da quattro province, Barcellona, Gerona, Lleida e Tarragona, il suo capoluogo \u00e8 la citt\u00e0 di Barcellona. Confina a nord con la Francia (regione Occitania, da cui \u00e8 separata dalla catena dei Pirenei) e Andorra, a ovest con l'Aragona, ad est con il mar Mediterraneo, e a sud con la Comunit\u00e0 Valenciana.\nDichiaratasi \"nazione\" nel preambolo del proprio statuto di autonomia del 2006, di cui successivamente vari articoli furono dichiarati incostituzionali dalla Corte costituzionale con sentenza motivata del 2010, e costituzionalmente riconosciuta come \"nazionalit\u00e0\", la maggioranza dei votanti catalani esprime rivendicazioni indipendentistiche derivanti da proprie peculiarit\u00e0 linguistiche, culturali ed economiche. Costituisce inoltre il pi\u00f9 esteso e popolato dei territori catalanofoni noti, anche in virt\u00f9 di connotazioni politiche, come paesi catalani.\nDenominazione.\nIl nome \"Catalogna\", in quanto tale, cominci\u00f2 a essere utilizzato alla met\u00e0 del XII secolo per designare l'insieme di contee che formavano la Marca Ispanica e che si erano svincolate, gradualmente, dalla tutela franca fino a divenire sovrane. L'origine della parola \"Catalogna\" \u00e8 ancora incerta e aperta a diverse interpretazioni.\nIl Principato di Catalogna \u00e8 un termine giuridico che apparve soltanto nel XIV secolo per indicare il territorio soggetto alla giurisdizione delle \"Corts Catalanes\" (\"Corti Catalane\"), territorio il cui sovrano (in latino \"princeps\") era il re d'Aragona del Casato di Barcellona. Ciononostante, questo territorio non era formalmente un regno, bens\u00ec un raggruppamento di contee con delle leggi uniformate dalle \"Corts\", e una entit\u00e0 politica equivalente al rango degli altri regni della corona. Per questo motivo, il \"Principatus\" di Catalogna non \u00e8 in realt\u00e0 un \"principato\" nel senso giuridico del termine, e un titolo personale di \"principe di Catalogna\" non \u00e8 mai esistito. Bench\u00e9 il territorio del \"Principatus\" fosse confederato sotto la Corona d'Aragona, e questa venne in seguito annessa al Regno di Spagna (tranne una sua porzione, il territorio conosciuto attualmente come Catalogna del Nord, che venne ceduto alla Francia), il termine \"Principat\" continua a essere utilizzato anche oggi, informalmente, per designare le quattro province di lingua catalana che costituiscono la \"Comunit\u00e0 Autonoma\" di Catalogna (Barcellona, Gerona, Tarragona e Lleida).\nIl nome ufficiale del governo della Catalogna (formato dal consiglio, dal parlamento e dal presidente) \u00e8 \"Generalitat de Catalunya\" in catalano. Alcuni applicano scorrettamente questo nome soltanto al consiglio, come se fosse la stessa cosa del gabinetto di governo. \"Generalitat de Catalunya\", invece, designa tutto il sistema istituzionale di autogoverno catalano (all'interno dello Stato spagnolo ma non sotto l'autorit\u00e0 diretta del governo centrale di Madrid).\nCatalogna e Paesi catalani.\nLa Catalogna costituisce il nucleo originale e la parte di territorio pi\u00f9 importante ed estesa in cui \u00e8 parlata la lingua catalana. L'unica zona della Catalogna linguisticamente non catalana \u00e8 la Val d'Aran, nei Pirenei, a ridosso della frontiera francese. In tale territorio (9.000 abitanti circa) viene infatti parlato l'aranese, un dialetto dell'occitano riconosciuto ufficialmente (e tutelato) dal governo regionale catalano, la Generalitat de Catalunya. La regione storica della Catalogna comprende anche la Catalogna settentrionale (in catalano: \"Catalunya Nord\": Rossiglione, Cerdagna, Conflent, Capcir e Vallespir), passata alla Francia gi\u00e0 nel 1659 e oggi coincidente con gran parte del dipartimento dei Pirenei Orientali, che ha come capoluogo Perpignano.\nLe Isole Baleari, Andorra, la Comunit\u00e0 Valenciana e la Frangia d'Aragona (in catalano \"Franja de Ponent\" o \"Franja d'Arag\u00f3\") condividono la lingua catalana. All'insieme di questi territori di lingua e cultura catalana (la Catalogna attuale, il Rossiglione, il Paese Valenciano, le Baleari, la \"Franja de Ponent\" dell'Aragona e la citt\u00e0 di Alghero in Sardegna) ci si riferisce spesso con il termine di Paesi catalani (in catalano: \"Pa\u00efsos Catalans\"), di cui il \"Principato di Catalogna\" costituisce per popolazione ed estensione l'entit\u00e0 maggiore.\nStoria.\nAbitata fin dal Paleolitico, la Catalogna fu occupata da colonie Greche, Cartaginesi e poi divenne parte dell'Impero romano. Caduto l'Impero romano, la regione fu occupata dai Visigoti e poi divenne territorio di al-Andalus, il nome con il quale gli Arabi musulmani chiamavano la parte della Penisola iberica che avevano conquistato.\nLa Catalogna fu occupata dai Franchi e fu durante la dominazione carolingia che si svilupp\u00f2 una cultura catalana, sotto l'egemonia della Contea di Barcellona, di fatto indipendente dal X secolo. Con il matrimonio tra Raimondo Berengario IV di Barcellona e Petronilla di Aragona la contea di Barcellona si un\u00ec dinasticamente al Regno di Aragona, per cui la Catalogna divenne la base navale della Corona d'Aragona, mentre la Contea di Barcellona e le altre contee catalane adottarono un'entit\u00e0 politica comune conosciuta come Principato di Catalogna, che svilupp\u00f2 un sistema istituzionale (Corts, Costituzioni, Generalitat) che limitava il potere reale. L'espansione della Corona d'Aragona raggiunse il suo massimo tra il XIII e il XIV, quando divenne uno degli stati pi\u00f9 potenti d'Europa estendendo il suo dominio fino alle isole italiane.\nIl secondo quarto del XIV secolo vide cambiamenti cruciali per la Catalogna, segnati da una successione di catastrofi naturali, crisi demografiche, stagnazione e declino dell'economia catalana e l'aumento delle tensioni sociali.\nAttraverso matrimoni, il principato di Catalogna si unific\u00f2 alla Corona d'Aragona e poi a quella di Castiglia. La Spagna cominci\u00f2 la politica coloniale con la scoperta dell'America e il potere politico si spost\u00f2 verso la Castiglia. Le tensioni tra le istituzioni catalane e la monarchia, insieme alla crisi economica e alle rivolte dei contadini hanno causato conflitti, come la guerra dei mietitori (1640-1652). Tuttavia, fino all'avvento della dinastia dei Borboni, con la Guerra di successione spagnola, la Catalogna rimase con notevole indipendenza politica e con delle sue leggi. Durante la stessa guerra la Catalogna appoggi\u00f2 le pretese del membro del ramo Austriaco degli Asburgo. Con la sconfitta delle truppe catalane, il nuovo re Filippo V, decret\u00f2 la fine delle principali istituzioni politiche catalane, decret\u00f2 la fine delle strutture territoriali, tra cui la corona di Aragona e quindi il Principato di Catalogna.\nNel corso del XVIII secolo, la Catalogna speriment\u00f2 una crescita economica significativa, aiutata alla fine del secolo dalla fine del commercio monopolistico tra Castiglia e colonie americane. L'occupazione napoleonica, come in buona parte d'Europa, port\u00f2 un periodo turbolento, sia dal punto di vista politico che da quello economico, con una notevole industrializzazione nel secondo terzo del secolo.\nFino alla Seconda Repubblica spagnola, la Catalogna recuper\u00f2 e riperse vari gradi di autonomia dal potere centrale, tra cui il recupero dell'uso ufficiale della sua lingua. La guerra civile del 1936-1939, che port\u00f2 alla fine della Repubblica e all'avvento di Francisco Franco, cancell\u00f2 nuovamente l'autonomia della Catalogna, al punto che il catalano fu dichiarato illegale. Dopo la morte di Franco, la Catalogna vot\u00f2 favorevolmente per la nuova Costituzione e divenne una delle Comunit\u00e0 Autonome all'interno della Spagna.\nLa forte spinta identitaria dei catalani, tuttavia, non trov\u00f2 una risposta n\u00e9 durante la transizione democratica, n\u00e9 nei decenni successivi, tanto che ancora oggi \u00e8 causa di frizioni con il governo centrale.\nIndipendentismo.\nDalla fine del XIX secolo si \u00e8 organizzato un movimento politico di autodeterminazione catalano, inizialmente rivendicando una semplice autonomia per la regione per poi passare ad una pi\u00f9 radicale posizione indipendentista.\nUn tentativo di proclamazione della Repubblica Catalana indipendente ebbe luogo negli anni venti, ma fu prontamente stroncato dal regime di destra condotto dal dittatore spagnolo Miguel Primo de Rivera. Alla caduta della monarchia nel 1931, anche se vi fu un notevole indebolimento del potere centrale le manifestazioni furono pressoch\u00e9 nulle, si osserv\u00f2 infatti un riavvicinamento al governo nazionale. Durante la guerra civile, la Catalogna sostenne fino allo sfinimento le forze repubblicane, per paura di un altro regime totalitario. La sconfitta fu pesantissima, con un danno economico e sociale: l'uso e l'insegnamento del catalano furono infatti vietati dal dittatore Francisco Franco.\nUscita nel 1975 dalla dittatura, la Catalogna attu\u00f2 una politica di forte collaborazione con il governo per poter cogliere ogni occasione di ripresa dopo il franchismo: per oltre trent'anni non si parl\u00f2 quasi pi\u00f9 di indipendenza. Nei primi anni 2000 risorsero alcuni partiti indipendentisti che crebbero sempre di pi\u00f9, arrivando a conquistare la maggioranza assoluta dei seggi regionali nel 2015, ma non dei voti. Nel novembre del 2014 si \u00e8 poi tenuta una \"consultazione non referendaria\" sull'indipendenza della Catalogna. A tale consultazione, patrocinata dal governo regionale catalano, non \u00e8 stata riconosciuta alcuna validit\u00e0 dal governo centrale spagnolo, forte della Costituzione del 1978 che ribadisce l'unit\u00e0 ed indivisibilit\u00e0 della Spagna. Il risultato della consultazione \u00e8 stato di netta affermazione dell'opzione indipendentista (con l'80% dei voti a favore), ma fortemente viziato da una partecipazione al voto inferiore al 35%.\nIl 1\u00ba ottobre 2017 si \u00e8 tenuto un referendum per l'indipendenza, preventivamente dichiarato illegale con sentenza unanime dalla Corte Costituzionale spagnola e come tale non \u00e8 stato riconosciuto dal Governo centrale, che ha ordinato l'intervento delle forze di polizia per impedirne lo svolgimento. Con un'affluenza di circa il 43%, il \"s\u00ec\" ha ottenuto oltre il 90% dei voti (dati offerti dal governo regionale catalano, senza controllo da parte di un'autorit\u00e0 indipendente). Il successivo 10 ottobre, il governo della comunit\u00e0 autonoma ha dichiarato unilateralmente la costituzione di uno stato repubblicano indipendente di Catalogna, approvando il 27 ottobre, nel Parlamento catalano, una risoluzione per dichiararlo. In risposta il Senato spagnolo commissaria la Comunit\u00e0 Autonoma con l'applicazione dell'art.155 della Costituzione. In conseguenza, il Parlamento catalano viene sciolto e il presidente Carles Puigdemont destituito, il che lo spinge a rifugiarsi in Belgio per evitare l'arresto.\nIl 21 dicembre 2017, in seguito alle elezioni regionali per il Parlamento catalano, l'insieme dei partiti indipendentisti raggiunge la maggioranza assoluta dei seggi (70 su 135) ma non dei voti (47.32%); il partito unionista Ciudadanos \u00e8 tuttavia risultato il primo partito, con 36 seggi e 1.109.732 voti.\nIl 14 febbraio 2021, nelle elezioni anticipate per il Parlamento regionale, l'insieme dei partiti indipendentisti raggiunge il maggior numero di seggi in parlamento (74 su 135) e di voti in percentuale (50.9%, arrivando per la prima volta alla maggioranza assoluta dei votanti) della storia spagnola post-franchista.\nGeografia fisica.\nLa Catalogna ha una superficie di oltre 32.000\u00a0km\u00b2. Confina a nord con Andorra (per 65,3\u00a0km) e la Francia (dipartimento dei Pirenei Orientali) (per 315\u00a0km), a ovest con l'Aragona (per 359,9\u00a0km), a sud con il Paese Valenzano (per 52,9\u00a0km), mentre a est si affaccia sul Mar Mediterraneo. La sua posizione geografica ha favorito, fin dai tempi medievali, una relazione stretta e intensa con gli altri paesi mediterranei e allo stesso tempo con l'Europa continentale.\nAll'incirca il 28,7% del suolo della Catalogna \u00e8 dedicato alle coltivazioni; il 15,7% sono prati e pascoli, l'1% \u00e8 occupato da fiumi, il 43,4% da boschi, il 6,7% da aree urbane o urbanizzabili, e il 4,6% da altre attivit\u00e0 non specificate nelle statistiche ufficiali.\nTopografia.\nLa Catalogna ha una diversit\u00e0 geografica molto marcata, tenendo conto della superficie relativamente piccola del suo territorio. La geografia \u00e8 condizionata dal litorale mediterraneo, con 580\u00a0km di costa, e dai grandi rilievi dei Pirenei a nord. L'orografia catalana presenta, a grandi tratti, tre unit\u00e0 morfostrutturali generali:\nI Pirenei catalani rappresentano quasi la met\u00e0, in longitudine, di tutti i Pirenei, dal momento che si estendono per pi\u00f9 di 200\u00a0km. Tradizionalmente si differenzia dai Pirenei propriamente detti (o \"Pireneu assiale\") il cosiddetto \"Prepirineu\", una formazione montagnosa parallele alle catene principali con altitudini minori, pendii meno ripidi, e una formazione geologica differente. L'elevazione pi\u00f9 alta della Catalogna, che si trova al nord della comarca del Pallars Sobir\u00e0, \u00e8 il Picco d'Estats con 3.143 m s.l.m., seguito dal Puig Cedr\u00f3s (2.914 m) e dal Puigmal (2.910 m), entrambi sul confine con la Francia. Nel \"Prepirineu\" si possono segnalare diverse catene come la serralada del Cad\u00ed o quella di Pedraforca.\nIl Sistema Mediterraneo Catalano ha la sua base in due catene pi\u00f9 o meno parallele alla costa, con un orientamento da nord-est a sud-ovest. Queste due catene sono denominate \"Serralada Litoral\" e \"Serralada Prelitoral\". La \"Serralada Litoral\" \u00e8 di minore estensione e con altitudini minori rispetto alla \"Serralada Prelitoral\" (pi\u00f9 verso l'interno della penisola), che conta elevazioni pi\u00f9 rilevanti come il Massiccio del Montseny o il Montserrat. Della \"Serralada Litoral\" fa parte il Massiccio del Montgr\u00ed, popolarmente conosciuto come \"El bisbe mort\" (\"Il vescovo morto\", per via del profilo di un vescovo giacente che pu\u00f2 esservi riconosciuto). In questo sistema montuoso si trova una serie di pianure, le maggiori delle quali formano la Depressione Litoranea e la Depressione Prelitoranea. La Depressione Litoranea si situa a est della \"Serralada Prelitoral\", fino alla costa. La Depressione Prelitoranea, al contrario, si situa all'interno, tra le due catene, e costituisce la base delle terre pianeggianti del \"Vall\u00e8s\" (diviso nelle comarche del Vall\u00e8s Oriental e Occidental) e del Pened\u00e8s. Altre pianure maggiori sono la Depressione della Selva e la Pianura dell'Empord\u00e0, rispettivamente nella comarca della Selva e in quelle dell'Alt e Baix Empord\u00e0. Infine, il Sistema include anche la \"Serralada Transversal\" e il \"Subpirineu\", che sono formazioni tardive a nord della \"Serralada Prelitoral\" e a contatto con i Pirenei e il \"Prepirineu\", che originano altitudine moderate e, nel caso della prima delle due, vulcani ormai estinti nell'area della Garrotxa.\nLa Depressione Centrale Catalana \u00e8 una pianura situata tra i Pirenei e la \"Serralada Prelitoral\". Le comarche del sud della provincia di Lleida e quelle centrali di Barcellona occupano questo territorio. Le terre della Depressione si situano tra i 200 e i 600 m di altitudine. Il suolo pianeggiante e le acque che discendono dai Pirenei hanno fatto s\u00ec che il territorio sia fertile per l'agricoltura; numerosi canali per l'irrigazione vi sono stati costruiti.\nIdrografia.\nQuasi la totalit\u00e0 della Catalogna appartiene al bacino imbrifero mediterraneo. La rete idrografica catalana \u00e8 formata da due bacini idrografici importanti, quello dell'Ebro e il sistema di bacini interni della Catalogna, che si riversano tutti nel Mediterraneo. Esiste inoltre il bacino della Garonna che sbocca nell'Oceano Atlantico, ma che insiste soltanto su un 1,73% del territorio catalano (nella Val d'Aran).\nLa rete idrografica si pu\u00f2 dividere in due settori, un versante occidentale o dell'Ebro e un versante orientale formato da corsi d'acqua minori che sboccano nel Mediterraneo lungo il litorale catalano. Il primo ha una portata di 18.700 hm\u00b3/anno, il secondo di 2.020 hm\u00b3/anno. La differenza \u00e8 dovuta alla grande portata dell'Ebro, del quale il Segre \u00e8 un importante affluente. Tra i fiumi principali della Catalogna si possono citare:\nIn Catalogna c'\u00e8, inoltre, una relativa abbondanza di acque sotterranee, bench\u00e9 esista anche una certa disuguaglianza tra le diverse comarche, considerando la complessa struttura geologica del territorio.\nNei Pirenei catalani ci sono molti piccoli laghi, resti dell'era glaciale. Il pi\u00f9 importante \u00e8 quello di Banyoles.\nLa costa catalana \u00e8 quasi rettilinea, con una lunghezza superiore ai 500\u00a0km e con pochi accidenti geografici\u00a0\u2013 i pi\u00f9 rilevanti sono il cap de Creus e il golfo di Roses al nord, e il delta fluviale dell'Ebro al sud. La \"Serralada Litoral\" si immerge nel mare in due segmenti, uno tra L'Estartit e il centro abitato di Blanes (la Costa Brava), e pi\u00f9 al sud nella costa del Garraf (nei pressi di Barcellona).\nClima.\nLa Catalogna ha un clima mediterraneo secco, tipico della sua latitudine nell'emisfero boreale. Ciononostante, vista la sua topografia tanto variegata, c'\u00e8 una certa diversit\u00e0 di climi e alcuni tratti particolari. Le temperature medie annuali oscillano dagli 0\u00a0\u00b0C sui Pirenei fino ai 15\u00a0\u00b0C sulla costa meridionale. Le temperature massime possono arrivare ai 35\u00a0\u00b0C (nelle Garrigues), le minime ai \u201330\u00a0\u00b0C (sui Pirenei).\nQuanto alle precipitazioni, la Catalogna pu\u00f2 dividersi in due regioni:\nLe piogge si concentrano in primavera e autunno. Nella zona costiera le estati sono secche e ci sono piogge primaverili. Nei Pirenei, le precipitazioni sono abbondanti in maggio e giugno, ma le estati, in generale, sono piuttosto umide.\nSe si considerano insieme temperature e precipitazioni, la Catalogna pu\u00f2 essere divisa in tre grandi ambiti climatici:\nProtezione della natura.\nNel 1990 il governo catalano ha creato il \"Consell de Protecci\u00f3 de la Natura\", un organismo consultivo in materia di protezione della natura e del paesaggio, con il proposito di conoscere, studiare, proteggere e gestire l'ambiente naturale catalano.\nIn Catalogna esistono undici parchi naturali: il Parco Naturale dell'Alto Pireneo, le Paludi dell'Empord\u00e0, il Parco Naturale del Cad\u00ed-Moixer\u00f3, il \"Cap de Creus\", \"Els Ports\" (costa di Tortosa e Beseit), il Parco Naturale del Montseny, quello del Montserrat, quello del \"Sant Lloren\u00e7 del Munt\", la \"Serra de Montsant\" e la Zona Vulcanica della Garrotxa. Vi \u00e8 un parco dello Stato Spagnolo, il \"Parco nazionale di Aig\u00fcestortes i Estany de Sant Maurici\", una riserva naturale, il Delta del Llobregat, e una riserva marina, le Illes Medes.\nEconomia.\nLa Catalogna \u00e8 un territorio di tradizione industriale fin dal diciannovesimo secolo. Attualmente, l'industria, il turismo e i servizi sono i principali settori economici. La crescita media annua del periodo 1995-2004 in termini reali \u00e8 stata inferiore alla media spagnola. Nel 2014, l'economia catalana \u00e8 cresciuta dell'1,4%, la stessa percentuale della media spagnola e superiore alla media europea. Secondo le stesse fonti ufficiali, la Catalogna \u00e8 al quarto posto nella classifica delle comunit\u00e0 in base al PIL \"pro capite\" in parit\u00e0 di potere d'acquisto ed \u00e8 il maggior contribuente al PIL spagnolo totale (18,7%, 2014).\nIl tasso di disoccupazione in Catalogna, alla fine del 2014, era del 19,9%: 20,2 negli uomini e 19,6 nelle donne.\nIndustria, costruzioni, turismo e servizi sono i principali settori economici della Catalogna.\nLa Catalogna \u00e8 la principale destinazione turistica in Spagna: i 16,7 milioni di turisti che ha ricevuto tra gennaio e dicembre 2014 rappresentano il 25,8% degli arrivi totali registrati in Spagna e rappresentano un aumento del 7,2% rispetto a allo stesso periodo dell'anno precedente. Le principali destinazioni turistiche in Catalogna sono la citt\u00e0 di Barcellona, le spiagge della Costa Brava Gerona e la Costa Dorada tarraconense (che \u00e8 anche il parco divertimenti PortAventura Park) e dei Pirenei, dove ci sono 10 stazioni sciistiche: Baqueira-Beret, La Molina, Espot Ski, La Masella, Port Aine, Vall de N\u00faria, Boi Taull, Port del Comte, Rasos de Peguera, Tavascan e Vallter 2000.\nL'alloggio \u00e8 la pi\u00f9 grande ragione di indebitamento dei catalani. A questo proposito, va notato che la Catalogna \u00e8, dopo Madrid, la seconda comunit\u00e0 della Spagna dove i prezzi delle case sono pi\u00f9 elevati: sono pagati in media 3397 euro al metro quadro, secondo la societ\u00e0 di valutazione al 31 dicembre 2005. Per le citt\u00e0, tuttavia, Barcellona \u00e8 la citt\u00e0 pi\u00f9 cara della Spagna, con un prezzo medio di 3700 euro al metro quadrato.\nDal punto di vista finanziario, vale la pena ricordare il grande impianto e la tradizione delle casse di risparmio in Catalogna, ancora pi\u00f9 grandi delle banche private. Un esempio \u00e8 quello delle 46 casse di risparmio spagnole, 10 di quelle catalane. Particolarmente degno di nota \u00e8 il fondo di risparmio e pensione di Barcellona, noto come \"La Caixa\", che \u00e8 la prima banca di risparmio in Europa, e Caixa Catalunya. Per quanto riguarda le banche, il pi\u00f9 importante in Catalogna \u00e8 il Banco Sabadell, il quarto gruppo bancario spagnolo.\nLa Borsa di Barcellona, che nel 2014 ha negoziato quasi 212.825 milioni di euro, \u00e8 la seconda pi\u00f9 importante in Spagna dopo la Borsa di Madrid.\nDa parte sua, la Fiera di Barcellona organizza tutti i tipi di mostre e congressi internazionali in vari settori dell'economia.\nLa Catalogna \u00e8 considerata uno dei \"quattro motori dell'Europa\" insieme a Baden-W\u00fcrttemberg, Lombardia e Alvernia-Rodano-Alpi. Il PIL pro capite a prezzi di mercato della Catalogna nel 2009, era di 26.500 \u20ac/abitante, superiore a quello della Spagna (22.800 \u20ac/abitante).\nArte.\nArchitettura.\nDal punto di vista artistico la Catalogna segu\u00ec uno sviluppo diverso da quello della Spagna, visto che scarsa fu la presenza sia dell'arte visigota, limitata pressoch\u00e9 alla struttura di Terrassa (V-VII secolo), sia di quella mozarabica, ristretta a poche chiese a pianta basilicale ben rappresentate da quelle di Boada e Ol\u00e8rdola (X-XI secolo).\nLa fioritura di una vera e propria arte catalana si ebbe con il movimento pre-romanico e romanico, che comunque present\u00f2 somiglianze con quello lombardo e marchigiano. La struttura pi\u00f9 significativa fu indubbiamente l'abbazia di Ripoll (1030) caratterizzata dalla presenza di cinque navate e ben sette absidi. Cinque furono le forme tipiche delle chiese romaniche catalane: quella a \"T\", quella basilicale con colonne, quella a croce inscritta, quella con pilastri cruciformi e infine quella a navata unica.\nLa produzione gotica fu debitrice dell'influenza francese, anche se si contraddistinse per la ricerca di accorpamento dello spazio interno e della massima fluidit\u00e0 spaziale, come nel caso di Santa Maria del Pino a Barcellona (XV secolo).\nArti figurative.\nLa posizione geografica della Catalogna ha favorito i contatti con i movimenti artistici italiani e nordeuropei.\nLe decorazioni visigote sfociarono parzialmente nelle pitture del periodo carolingio, come evidenziato, tra gli altri, nel battistero di Tarragona (IX secolo). Importante fu la scuola decorativa romanica, dal gusto dapprima orientaleggiante e poi influenzata dalle scuole lombarde e francesi, degnamente rappresentata dal ciclo di affreschi presenti nella chiesa di S.Climent de Tahull (1123).\nNei secoli immediatamente successivi, accanto allo sviluppo delle miniature, si diffuse il gusto pittorico senese, avvertibile gi\u00e0 in Ferrer Bassa (1285-1348) e in Lorenzo Zaragoza aperto anche alle influenze gotiche nordiche. Con Jaume Huguet (1414-1492) si avvi\u00f2 al tramonto la secolare scuola pittorica catalana, proprio nel momento in cui la Castiglia, l'Andalusia e la Spagna orientale iniziarono a gettare le basi della grande scuola spagnola della seconda met\u00e0 del Cinquecento.\nLetteratura.\nLa letteratura in lingua catalana ebbe due periodi di fioritura: il primo coincise con la carriera di Ramon Llull (1235-1315) ai tempi della poesia trobadorica. Llull scrisse trattati filosofici, di mistica, composizione elegiache e romanzi allegorici. Il secondo momento rigoglioso corrispose alle opere del cosiddetto Petrarca catalano, ossia Ausi\u00e0s March (1397-1459), che influenz\u00f2 notevolmente anche il Rinascimento castigliano. La decadenza politica catalana unita alla espansione della cultura castigliana provoc\u00f2 quasi tre secoli di aridit\u00e0 letteraria, che solo verso la fine del Settecento venne interrotta dalla rinascenza catalana. Nell'Ottocento si annoverarono l\"'Ode alla Patria\" scritta nel 1833 da Bonaventura Carles Aribau (1798-1862) e le liriche di Rubi\u00f3 i Ors (1818-1899) che diedero l'inizio al Romanticismo catalano.\nLa letteratura catalana moderna si svilupp\u00f2 sulla scia del naturalismo europeo, contribuendo con Joan Maragall (1860-1911) anche al rinnovamento della lingua catalana. Dopo le tendenze simboliste, parnassiane l'evoluzione della letteratura autonoma catalana sub\u00ec una brusca frenata a causa della dittatura franchista che proib\u00ec l'uso della stessa lingua catalana. Quindi una seconda rinascenza si ebbe solo verso gli anni Sessanta, quando vennero concesse maggiori libert\u00e0 espressive ai catalani.\nA partire dagli anni Ottanta del XX secolo, con il ripristino della democrazia, il catalano cominci\u00f2 a sperimentare un progressivo consolidamento, rafforzato tra l'altro dal modello scolastico voluto dalla \"Generalitat\" (a tutt'oggi, in tutta l'istruzione pubblica, dalla scuola primaria all'universit\u00e0, la lingua veicolare dell'insegnamento \u00e8 il catalano, anche se - ovviamente - vi \u00e8 una presenza massiccia anche della disciplina della Lingua Spagnola come materia di studio). La presenza maggioritaria di una popolazione di madrelingua spagnola a Barcellona, tuttavia, effetto delle ondate di immigrazione, rende di fatto impensabile un uso universale del catalano, soprattutto nel capoluogo.\nSociet\u00e0.\nTradizioni e folclore.\nI festival e le tradizioni della Catalogna uniscono la societ\u00e0 catalana, e aiutano a darle il suo carattere particolare. Tra gli eventi pi\u00f9 impressionanti troviamo i \"correfocs\", nei quali i \"diavoli\" giocano con il fuoco e con la gente. Questi diavoli non sono l'incarnazione del male; sono vivaci e festosi, ballano al suono dei tamburelli e del tradizionale oboe, mentre preparano i loro fuochi d'artificio.\nMa forse le pi\u00f9 spettacolari delle feste catalane sono quelle dei \"colles castelleres\", gruppi di entusiasti che formano impressionanti torri umane (fino a undici strati). Questa \u00e8 una vecchia tradizione della regione di Tarragona, che si \u00e8 ora diffusa in molte parti della Catalogna, ed \u00e8 diventata un vero spettacolo, o sport, che attrae migliaia di catalani. Tra le altre feste importanti citiamo il carnevale di Vilanova i la Geltr\u00fa e il \"Patum\" di Berga.\nQuindi, c'\u00e8 la musica molto speciale delle \"cobles\", le bande di fiati che suonano le \"sardanes\". La sardana \u00e8 una danza popolare che si balla in cerchio che ha origine nella regione di Empord\u00e0 (nella parte nord, tra Pirenei e Mediterraneo), e viene oggi ballata in molte strade e piazze. Chiunque vi si pu\u00f2 unire.\nCome in altri contesti esiste la tradizione di Babbo Natale, in Catalogna \u00e8 molto popolare la figura di Ti\u00f3 de Nadal, mentre in un angolo riposto del presepe trova posto il caratteristico \"caganer\".\nL'inno nazionale della Catalogna \u00e8 \"Els Segadors\" (I mietitori).\nFesta nazionale \u00e8 l'11 settembre, data della sconfitta (nel 1714) e resa di Barcellona all'esercito franco-castigliano di Filippo V di Spagna.\nPolitica.\nLa regione gode di un'autonomia abbastanza estesa nell'ambito dello Stato Spagnolo: per esempio, ha la sua forza di polizia (Mossos d'Esquadra), che coesiste con la Guardia Civil e la Polic\u00eda Nacional, dirette dal governo centrale. L'autonomia della \"nazionalit\u00e0\" catalana \u00e8 stata rafforzata con il nuovo Statuto approvato in referendum dai catalani il 18 giugno 2006 e entrato in vigore il 9 agosto 2006. Questo nuovo Statuto, che andava a sostituire quello anteriore in vigore dal 1979, ha subito successivamente nel 2010 delle sostanziali modifiche da parte del Tribunale costituzionale spagnolo su iniziativa del Partito Popolare guidato da Rajoy che vedeva nel nuovo statuto una minaccia all'unit\u00e0 del regno di Spagna. Il Tribunale Costituzionale spagnolo dichiar\u00f2 l\u2019incostituzionalit\u00e0 di diversi articoli del nuovo statuto, tra cui quello in cui la Catalogna veniva definita una \u201cnazione\u201d e negando l'uso della lingua catalana come prima lingua nelle amministrazioni catalane e sui mezzi di comunicazione dando avvio ai movimenti indipendentisti degli anni successivi.\nContrariamente alle comunit\u00e0 autonome di Navarra e Paesi Baschi, per\u00f2, la Catalogna manca di un sistema fiscale autonomo: il sostentamento economico dell'amministrazione regionale \u00e8 regolato completamente dal bilancio del governo spagnolo, al quale afferiscono tutte le imposte raccolte nella Comunit\u00e0 Autonoma e che poi ne destina una parte alla \"Generalitat\" catalana.\nLa divisione amministrativa comprende quattro province: Barcellona, Gerona, Lleida, Tarragona.\nDopo la morte del dittatore Francisco Franco e la transizione verso un regime democratico, nel 1980 sal\u00ec al potere il leader nazionalista catalano cattolico Jordi Pujol, che con la sua coalizione politica, Convergenza e Unione (\"Converg\u00e8ncia i Uni\u00f3\" o CiU), mantenne il potere per ben ventitr\u00e9 anni.\nNonostante il suo retroterra indipendentista e antifascista, tuttavia, Jordi Pujol tese a diventare sempre pi\u00f9 conservatore, tanto che arriv\u00f2 a dare appoggio parlamentare al governo del Partito Popolare di Jos\u00e9 Mar\u00eda Aznar a Madrid. Molti catalani si dimostrarono sempre pi\u00f9 insoddisfatti del governo di Pujol, in particolare quelli che si riconoscevano nella Sinistra Repubblicana di Catalogna (\"Esquerra Republicana de Catalunya\", ERC). Allo stesso tempo, anche il Partito dei Socialisti di Catalogna (\"Partit dels Socialistes de Catalunya\", PSC-PSOE), basato nella area industriale attorno a Barcellona, si rafforz\u00f2.\nUna particolarit\u00e0 della situazione politica in Catalogna \u00e8 il fatto che - tra gli anni Cinquanta e gli anni Novanta del XX secolo - il capoluogo Barcellona, attraendo immigrati dall'Andalusia prima e dall'America Latina poi, divenne rapidamente una citt\u00e0 con maggioranza di lingua spagnola, soprattutto nelle zone abitate dalla classe operaia. Le regioni rurali, invece, cos\u00ec come gran parte della borghesia e degli intellettuali, sono rimasti solidamente di lingua catalana. Il Partito Socialista Catalano divenne cos\u00ec il partito di coloro che non credevano di ricevere benefici dal predominio di una classe media nazionalista catalana su Barcellona. La proposta politica socialista, comunque, ha cominciato ad attraversare un momento di crisi anche in Catalogna negli ultimi anni (2010-2012), e ci\u00f2 ha coinciso con un certo spostamento dei voto degli spagnoli non catalani in Catalogna (ormai anche molti pensionati) verso la destra nazionalista spagnola e anticatalana del Partito Popolare.\nAlle elezioni regionali tenutesi il 16 novembre 2003, nelle quali Jordi Pujol rinunci\u00f2 a candidarsi, i partiti coalizzati della sinistra sconfissero CiU per la prima volta, e Pasqual Maragall i Mira divenne Presidente della Generalitat. I Socialisti di Maragall, comunque, persero dei seggi: il grande vincitore fu la ERC, fermo sostenitore di una piena indipendenza catalana, e i Verdi. Mentre il PSC mantenne il posto di Presidente della Generalitat (Maragall), l'ERC nomin\u00f2 il \"conseller primer\" (primo consigliere), Bargall\u00f3. Il governo di Maragall fu quindi una scomoda alleanza tra PSC ed ERC, poich\u00e9 l'ERC favoriva politiche pi\u00f9 di sinistra e il progresso verso l'indipendenza catalana, in contrapposizione con le idee politiche del PSC, il governo cadde con un anno di anticipo per divergenze tra socialisti e repubblicani sulla forma del nuovo Statuto autonomo.\nLe elezioni si tennero di nuovo a fine 2006 (1\u00ba novembre). Questo appuntamento vide un'astensione record: poco pi\u00f9 del 56% dei catalani si rec\u00f2 alle urne. I risultati premiarono con una lieve crescita CiU, diventato primo partito (31,5%) con 11 seggi in pi\u00f9 del PSC; i socialisti a loro volta non riuscirono a invertire il decennale trend negativo che li vedeva perdere l'11% dei voti dal 1999 - in termini assoluti ben 400.000 suffragi. Nelle ore immediatamente successive al voto era Artur Mas, leader del partito vincitore CiU, la persona che tutti accreditavano come nuovo presidente della Generalitat, ma fu Jos\u00e9 Montilla, capo del PSC, a ottenere l'incarico. Anche se sconfitti i socialisti infatti riuscirono a costruire una nuova alleanza con le forze di sinistra di ERC (in leggera flessione rispetto al 2003) e ICV-EUiA (un partito al contrario in ottima salute). PSC, ERC e ICV-EUiA insieme infatti raccoglievano 70 seggi, e avevano la maggioranza assoluta al \"Parlament\" per tre voti. CiU reag\u00ec annunciando il ritiro di ogni appoggio al governo nazionale socialista di Zapatero, e votando contro la fiducia a Montilla insieme ai popolari e al movimento \"Ciutadans-Partit de la Ciutadania\". Il nuovo governo della Generalitat inizi\u00f2 la sua attivit\u00e0 il 25 novembre sulla base della promessa di Montilla di \"dare priorit\u00e0 alle politiche sociali rispetto a quelle identitarie\".\nNel 2010, tuttavia, CiU \u00e8 ritornata al governo ed \u00e8 diventato presidente della \"Generalitat\" il suo leader, Artur Mas. Alle successive elezioni del 2015, quasi tutte le forze politiche favorevoli all'indipendentismo formarono una lista unica, Junts pel S\u00ed (\"Insieme per il S\u00ec\"), composta da CDC, ERC, Dem\u00f2crates de Catalunya e Movimento delle Sinistre, a cui si affianc\u00f2 la lista dei separatisti radicali di CUP, con l'obiettivo di avviare il processo di indipendenza nel caso la coalizione avesse ottenuto la maggioranza assoluta sia dei seggi che dei voti nella regione. Mentre le due liste insieme riuscirono a ottenere la maggioranza assoluta dei seggi nel Parlamento catalano (72 su 135), non ottennero quella dei votanti, dato che la somma dei voti delle due liste separatiste si ferm\u00f2 al 47,9%. Il nuovo presidente della \"Generalitat\" divenne Carles Puigdemont, che nel 2017, contrariamente a quanto promesso in sede elettorale, annunci\u00f2 che si sarebbe comunque tenuto un \"referendum vincolante\" sull'indipendenza della Catalogna, fissato per il 1\u00ba ottobre 2017, nonostante la netta opposizione del governo nazionale di Madrid che ritiene tale consultazione illegale in quanto non ammessa dalla Costituzione spagnola. Il 7 settembre 2017 la Corte Costituzionale spagnola ha sospeso il decreto di convocazione del referendum, a seguito della presentazione del ricorso da parte del governo spagnolo.\nPartiti.\nElenco dei partiti che fanno o hanno fatto parte del Parlamento della Catalogna:\nAmministrazione.\nSuddivisioni amministrative.\nLa Catalogna \u00e8 divisa in quattro province (Barcelona, Gerona, Lleida e Tarragona); le stesse sono suddivise rispettivamente in 11, 8, 12 e 10 comarche."}
{"id": "20544", "revid": "21880", "url": "https://it.wikipedia.org/wiki?curid=20544", "title": "Rhynchotus rufescens catingae", "text": ""}
{"id": "20546", "revid": "21880", "url": "https://it.wikipedia.org/wiki?curid=20546", "title": "Rhynchotus rufescens pallescens", "text": ""}
{"id": "20547", "revid": "21880", "url": "https://it.wikipedia.org/wiki?curid=20547", "title": "Rhynchotus rufescens rufescens", "text": ""}
{"id": "20552", "revid": "1075510", "url": "https://it.wikipedia.org/wiki?curid=20552", "title": "Luigi Pacinotti", "text": "Si laure\u00f2 nel 1828 e ricopr\u00ec la cattedra di Fisica sperimentale all'Universit\u00e0 di Pisa dal 1831 al 1840 quando si spost\u00f2 a quella di Fisica Tecnologica.\nNel 1839 fu segretario della sottosezione di chimica e fisica del I congresso degli scienziati italiani che si svolse a Pisa.\nFu autore di numerose pubblicazioni tra cui un rilevante \"Corso di Fisica Tecnologica e Meccanica Sperimentale\".\nIl figlio Antonio fu un importante fisico italiano ricordato per l'invenzione della dinamo, il cui primo prototipo viene realizzato proprio nel gabinetto di fisica tecnologica del padre.\nNel 1881 lasci\u00f2 l'insegnamento."}
{"id": "20553", "revid": "14875", "url": "https://it.wikipedia.org/wiki?curid=20553", "title": "Madesimo", "text": "Madesimo (pronuncia: , gi\u00e0 Isolato fino al 1983, \"Madesan\" in dialetto chiavennasco) \u00e8 un comune italiano di 531 abitanti della provincia di Sondrio in Lombardia.\nSituato in Valle Spluga, a 1550\u00a0m di altitudine, all'interno della Comunit\u00e0 Montana della Valchiavenna, \u00e8 suddiviso nelle frazioni di \"Madesimo\", \"Pianazzo\", \"Isola\" e \"Montespluga\", mentre la vicina localit\u00e0 \"Motta\", a cui si accede da Madesimo con una strada carrozzabile, \u00e8 invece frazione del comune di Campodolcino (a cui \u00e8 collegata con una funicolare). \u00c8 una localit\u00e0 nota per la pratica degli sport invernali, con oltre 60\u00a0km di piste, numerosi circuiti di fondo, per escursioni in motoslitta e snow kite.\nGeografia fisica.\nTerritorio.\nIl municipio si trova nella frazione di Pianazzo.\nUn'altra frazione \u00e8 Montespluga, villaggio alpino situato a lungo la strada statale che sale da Chiavenna verso il passo dello Spluga, dal quale dista solo , nella piana alla confluenza della valle Spluga con la val Loga. Ha conservato la propria originale fisionomia con le poche case attorno alla strada e all'antico edificio della dogana. \u00c8 posto di transito lungo il tracciato transfrontaliero della Via Spluga e costituisce punto di partenza per numerose mete escursionistiche, alpinistiche e scialpinistiche. Negli anni trenta \u00e8 sorto nelle vicinanze dell'abitato un omonimo bacino artificiale, del quale il paese occupa la riva settentrionale.\nLa frazione di Montespluga dista circa dal litorale pi\u00f9 vicino (a Genova); di conseguenza, Madesimo \u00e8 il centro abitato in Italia pi\u00f9 distante dal mare.\nStoria.\nDa Madesimo, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga.\nTra la fine dell'Ottocento e gli inizi del Novecento, il poeta Giosu\u00e8 Carducci vi villeggi\u00f2 per numerose stagioni.\nSimboli ufficiali.\nLo statuto comunale sancisce l'adozione quale stemma dell'antica bandiera della Valle Spluga, che consiste di uno stendardo diviso in tre fasce orizzontali, ognuna delle quali \u00e8 a sua volta divisa in quattro strisce di colore nero, verde, rosso e giallo che simboleggiano i quartieri di ogni terziere della vallata (di dentro, di mezzo e di fuori), con al centro un cartiglio con l'effigie di San Giacomo.\nTuttavia il Comune risulta adottare informalmente uno stemma \"propriamente detto\" (\"d'azzurro ai due monti di verde alla cima d'argento - Ornamenti esteriori da Comune\") e un gonfalone, cromaticamente basato sulla sopraddetta bandiera (\"drappo fasciato di nero, di verde, di rosso e di giallo, ornato di ricami in oro, caricato dell'arma sopra descritta\").\nInfrastrutture e trasporti.\nIl territorio comunale \u00e8 attraversato dal tratto finale della strada statale 36 del Lago di Como e dello Spluga, che conduce da Milano al confine elvetico al passo dello Spluga.\nIl capoluogo \u00e8 raggiunto dalla strada provinciale 1, che si dirama dalla statale nei pressi di Pianazzo; fino al 2001 tale diramazione era classificata come SS 36 dir.\nSport.\nCiclismo.\nMadesimo \u00e8 stato due volte arrivo di tappa del Giro d'Italia:\nSci alpino.\nNel comprensorio sciistico di Madesimo (tra le localit\u00e0 alpine pi\u00f9 nevose) si sono svolte gare della Coppa Europa. In particolare sulla pista di Motta, nel comune di Campodolcino, sono stati disputati gli slalom speciali, mentre sulla Montalto, presso l'abitato di Madesimo, si sono tenuti i giganti. Zeno Col\u00f2 si allenava sulle piste di Madesimo.\nIl 22 febbraio 1953 durante la gara internazionale di discesa libera Trofeo Fiocchi-Coppa citt\u00e0 di Lecco, Ilio Colli mor\u00ec per un'uscita di pista.\nCorsa in montagna.\nCampodolcino e Madesimo hanno ospitato i Campionati del mondo di corsa in montagna nel 2009."}
{"id": "20554", "revid": "15756", "url": "https://it.wikipedia.org/wiki?curid=20554", "title": "Mantello (Italia)", "text": "Mantello (\"Mant\u00e8ll\" in dialetto valtellinese) \u00e8 un comune italiano di 737 abitanti della provincia di Sondrio in Lombardia, situato ad ovest del capoluogo di provincia."}
{"id": "20555", "revid": "1656773", "url": "https://it.wikipedia.org/wiki?curid=20555", "title": "Mazzo di Valtellina", "text": "Mazzo di Valtellina (\"Maz\" in dialetto valtellinese) \u00e8 un comune italiano in provincia di Sondrio, in Lombardia.\nAl 1\u00ba gennaio 2021, la popolazione stimata era di persone.\nMazzo \u00e8 situato in alta Valtellina, nella comunit\u00e0 montana della Valtellina di Tirano, in un'area di primaria importanza: a pochi chilometri da Tirano, crocevia verso la Svizzera, \u00e8 adagiato ai piedi del Passo del Mortirolo, che permetteva un facile accesso alla Val Camonica e successivamente ai territori della Repubblica di Venezia, che aveva interessi nel commercio con i paesi di lingua tedesca.\nGeografia fisica.\nTerritorio.\nMazzo di Valtellina confina con i seguenti comuni: Grosotto, Monno, Tovo di Sant'Agata e Vervio. Il comune copre un'area di 15,32 km\u00b2.\nL'altitudine massima si attesta intorno ai Il territorio \u00e8 esteso su entrambi i versanti della valle, tracciata dal corso del fiume Adda. Sulle pendici dei monti, sono presenti boschi di castagno e man mano che si sale si sviluppano boschi di conifere miste. Nella parte alta delle montagne, sono presenti pascoli e distese erbose.\nOrigini del nome.\nIl nome di Mazzo deriva dalla famiglia tirolese dei \"de Mazia\" o \"von Matsch\", originaria della omonima valle in val Venosta, che giunse in Valtellina nel corso dell'XI secolo (e che, a motivo della zona di provenienza, prese il nome di \"Venosta\").\nStoria.\nMazzo si trova in un'area di rilievo primario: trovandosi ai piedi del passo del Mortirolo permetteva un facile accesso alla Val Camonica e successivamente ai territori della Serenissima Repubblica di San Marco, che aveva interessi strategici ai commerci con i paesi di lingua tedesca.\nCi\u00f2 attir\u00f2 nel paese alcune famiglie nobili, tra cui i Venosta della Val di Mazia, i Lavizzari ed i Quadrio, i cui stemmi nobiliari si osservano su diversi palazzi.\nIl territorio di Mazzo fu abitato fin da epoche remote e preistoriche. Lo provano i massi cuppellati ritrovati lungo il versante orobico e le celebri incisioni rupestri scoperte nel 1966 dall'archeologo Davide Pace sulla Rupe Magna di Grosio: le pi\u00f9 antiche risalgono al IV-III millennio a.C., mentre le pi\u00f9 recenti ai secoli VIII-VI a.C.\nMazzo venne conquistata dall'Impero romano nel 16 d.C. Con la disgregazione dell'Impero romano d'Occidente e le invasioni delle popolazioni germaniche, probabilmente Mazzo fu inglobata, dopo il 489, nel regno ostrogoto di Teodorico. Nello stesso secolo il cristianesimo fece la sua comparsa nella valle.\nNell'VIII secolo la Valtellina pass\u00f2 sotto la dominazione longobarda. Tracce di questa presenza sono rinvenibili nei termini dialettali. Per citarne solo alcuni, di uso piuttosto comune, si possono segnalare \"sberl\u00fcsc'\" (lampo), \"g\u00fcd\u00e0zz\" (padrino), \"sluzz/sl\u00f2z\" (bagnato), \"bal\u00f2ss\" (furbo, furfante), \"masch\u00e9rpa\" (ricotta), \"gn\u00e8cch\" (di malumore), \"lifr\u00f2ch\" (sciocco), \"b\u00fct\u00e9r\" (burro), \"scr\u00e0na\" (panca), \"stracch\" (stanco), \"menegold\" (coste, bietole), \"trinc\u00e0\" (bere), \"sgrafign\u00e0\" (rubare), \"grign\u00e0\" (ridere), \"bi\u00f3tt\" (nudo), \"r\u00fct\" (rifiuto), \"br\u00f3deg\" (sporco), \"gh\u00e8i\" (soldi).\nQuando nel 774 Carlo Magno sconfisse i Longobardi, Mazzo venne sottoposto alla nuova dominazione franca. Una leggenda (priva di fondamento storico) vuole che proprio al Passo del Mortirolo Carlo Magno avrebbe sterminato un gran numero di Camuni rimasti pagani, e che il passo dovrebbe il nome a tale battaglia.\nLe prime testimonianze scritte su Mazzo risalgono al 795, dove veniva citata dall'imperatore dei Franchi Lotario la presenza dell'omonima pieve, estesa da Sernio a Sondalo. Coloro che abitavano nella Pieve godevano di parecchi diritti (tra cui nomina e revoca dei piccoli feudatari, diritto di fodro durante le guerre, nomina dei parroci etc.) che per\u00f2 vennero revocati nel tempo.\nDopo l'anno mille, la pieve di Mazzo dedicata a Santo Stefano ebbe un ruolo fondamentale nella diffusione della fede cristiana in Valtellina (insieme ad altre, tra cui quella di Ardenno, Bormio, Chiavenna, Samolaco, Sondrio e Teglio): un documento del 1240 ne attesta infatti l'importanza all'interno della diocesi di Como, di cui era una delle quattro pievi principali.\nLa frammentazione dell'impero di Carlo port\u00f2 all'annessione del Regno d'Italia a quello di Germania. Nell'XI secolo arriv\u00f2 in Valtellina un ramo della famiglia dei \"de Mazia\" o \"von Matsch\", originaria della Val Venosta, che aveva ricevuto dall'imperatore Enrico IV il compito di tenere aperti i valichi alpini al passaggio delle truppe imperiali. Ai Venosta, che decisero di risiedere a Grosio e formarono una potente alleanza con i Visconti meneghini, vennero dunque assegnati dal Vescovo di Como i diritti feudali su Mazzo, che furono conservati fino al 1512, anno di inizio della dominazione delle Tre Leghe Grigie sul territorio valtellinese.\nNel XIII secolo la famiglia Venosta costru\u00ec \"el Castel de Mazz\" (\"il castello di Mazzo\"), di cui resta solamente la torre di Pedenale. Il castello faceva parte di un sistema di fortificazioni che dal castello di Grosio scendeva a quello di Bellaguarda a Tovo che serviva a controllare gli spostamenti di mercanti ed eserciti da e per i paesi di lingua tedesca, e i due accessi a Bormio (ovverosia la Valgrosina e la Valdisotto).\nNel 1335 Mazzo (assieme all'intero territorio della Valtellina e di Como) pass\u00f2 sotto la dominazione dei Visconti di Milano e durante la met\u00e0 del Quattrocento sotto quella degli Sforza. Essi dovettero fronteggiare i primi tentativi di egemonia sulla Valtellina operati dalle Tre Leghe Grigie. A partire dal 1487 l'esercito grigione, scendendo dalla Valdidentro, saccheggi\u00f2 a pi\u00f9 riprese Bormio e i territori vicini, a titolo di risarcimento per la mancata esenzione dai dazi doganali da parte del governo di Ludovico il Moro.\nMazzo, come del resto l'intera Valtellina, venne conquistato nel 1513 dalle Tre Leghe, dopo la caduta di Ludovico il Moro e un breve dominio francese; il territorio rimase sotto la giurisdizione dei Grigionesi sino al 1797, quando venne annesso alla neonata Repubblica Cisalpina, insieme a gran parte di Lombardia ed Emilia-Romagna. Conclusosi il dominio napoleonico, Mazzo pass\u00f2 al Regno Lombardo-Veneto, fino all'Unit\u00e0 d'Italia, nel 1861, quando divenne parte del Regno d'Italia. Con il referendum del 1946, Mazzo divenne parte della Repubblica Italiana.\nSimboli.\nLo stemma con la croce risale al XVI secolo e potrebbe essere messo in relazione al fatto che Mazzo fu sede di una pieve. \u00c8 stato ufficialmente riconosciuto con decreto del Presidente della Repubblica del 9 dicembre 2021 insieme alla concessione del nuovo gonfalone e della bandiera municipale.\nMonumenti e luoghi d'interesse.\nArchitetture religiose.\nIl complesso chiesastico di Santa Maria si compone di tre edifici principali collegati tra di loro per mezzo di un loggiato interno: il battistero medievale, la chiesa di Santa Maria (1452) e l'oratorio seicentesco (una cappella di piccole dimensioni destinata alla preghiera e al culto privato di famiglie o comunit\u00e0). L'edificio ha subito numerosi restauri nel Seicento e nel Novecento: vi sono per\u00f2 all'interno un'interessante ancona, datata 1489, opera di Giovanni Malacrida, autore anche di uno stendardo del Duomo di Como.\nPare che tutte le pareti esterne, che appaiono perlopi\u00f9 bianche e spoglie, fossero affrescate con stemmi araldici, iscrizioni, segni zodiacali, la rappresentazione dei Mesi e complesse rappresentazioni andate perdute.\nIl fonte battesimale a immersione risalente al VII secolo d.C. \u00e8 il monumento pi\u00f9 antico di Mazzo. Fu edificato intorno all'XI secolo su di un preesistente luogo di culto pagano che risaliva all'824, di forma circolare, menzionato in un proclama dell'imperatore Lotario I.\nAll'edificio attuale, di forma ottagonale (la quale ha un forte valore simbolico poich\u00e9 rappresenta i sette giorni della Creazione in aggiunta al giorno del Giudizio), si accede varcando l'elegante portale di marmo risalente ai primi anni del Cinquecento, decorato a bassorilievo con delle figurazioni di carattere religioso, tra cui spiccano le figure dei santi Rocco e Sebastiano e dell'arcangelo Gabriele intento ad annunciare la lieta novella alla Vergine. Come da tradizione iconografica, l'angelo \u00e8 rappresentato a sinistra, mentre la Vergine si trova sulla destra.\nLa vasca a immersione risale al VII secolo ed \u00e8 la pi\u00f9 antica in Valtellina.\nLa decorazione pittorica originale, all'interno, \u00e8 andata in larga parte perduta ma si conservano due cicli di affreschi tardo quattrocenteschi (su uno di questi \u00e8 riportata la data 1492) attribuiti al pittore locale noto come Giovannino da Sondalo: questi rappresentano Santa Barbara, Santo Stefano e San Giovanni Battista accompagnati da un'interessante raffigurazione della Trinit\u00e0.\nLa chiesa arcipretale sorge con probabilit\u00e0 nel corso dell'VIII secolo. Fu completamente restaurata negli anni '30 del XVI secolo perch\u00e9 la torre campanaria croll\u00f2 portandosi via met\u00e0 della chiesa. Il campanile presenta quattro aperture, le ultime due a forma di trifora con archetti gotici. La chiesa presenta un portale di marmo bianco (1508) firmato Bernardino da Maroggia e un portone in legno scolpito risalente al 1597. Nella strombatura sono presenti due bassorilievi rotondi che mostrano i volti dei regnanti dell'epoca, Luigi XII e Anna di Bretagna. L'interno a tre navate \u00e8 contraddistinto da uno stile barocco, sia per quanto riguarda i cicli pittorici delle volte, sia per quanto riguarda i singoli apparati decorativi: si segnalano la pala d'altare della Madonna del Rosario, in legno e impreziosita da 25 formelle intagliate con maestria, e l'altare in marmo bianco, che ha sostituito un prezioso trittico in legno dorato presente al Museo Poldi Pezzoli di Milano. Una menzione a parte meritano la sagrestia, un tempo cappella cimiteriale, impreziosita da una serie di cicli di affreschi ad opera del Valorsa e il portale di marmo, opera di Bernardino de' Maroggia (1508) sul quale compaiono figurazioni sia grottesche che di carattere religioso.\nLa pala d'altare venne commissionata dalla Confraternita del Rosario e intagliata da autore ignoto nel 1609. La nicchia centrale presenta la statua della Madonna del Rosario, la quale risale probabilmente ad almeno un secolo prima rispetto al resto della struttura. La Madonna, secondo le consuetudini diffuse tra il XVII-XVIII secolo, era dotata di un ricco corredo costituito da abiti preziosi e gioielli. Purtroppo non \u00e8 rimasto pi\u00f9 nulla dell'antico corredo, ad eccezione del mantello in broccato francese del XVIII secolo. Ai lati della Vergine spiccano le statue dei Santi vescovi, Carlo Borromeo a destra e Nicola a sinistra. Tutt'intorno vi sono 15 formelle a rilievo con i Misteri del Rosario. A sinistra troviamo i gaudiosi, a destra i gloriosi, mentre sopra le tre nicchie sono collocati i dolorosi. Nella parte superiore dell'ancona \u00e8 presente San Domenico da Guzman che regge una corona del rosario, andata perduta. Una cancellata con volute in ferro battuto e ottone in cui si riconoscono fiori di giglio, cariatidi e capitelli ionici, fu eseguita nel 1614 da Giovanni Battista Scalvino e chiude l'altare su cui \u00e8 posta l'ancona.\nIn origine la chiesa di San Matteo era situata poco sopra l'edificio presente, costruita in pietra e di piccole dimensioni. Fu abbandonata e trasformata in baita dopo l'edificazione della nuova chiesa. Sul retro \u00e8 sopravvissuto l'abside semicircolare e sulla facciata a capanna spicca un affresco raffigurante la Madonna in trono col Bambino e i santi Rocco e Matteo, attribuibile a Cipriano Valorsa.\nLa costruzione della chiesa nuova cominci\u00f2 a partire dal 1667. Esternamente, sopra al portale in pietra verde, troviamo un affresco attribuito a Giambattista Muttoni. All'interno decorazioni pittoriche del pittore Francesco Piatti rappresentano quattro episodi tratti dal Vecchio e dal Nuovo Testamento; l'arredo \u00e8 invece andato in gran parte disperso a seguito della profanazione durante la seconda guerra mondiale e del conseguente abbandono. La chiesa \u00e8 stata restaurata e riconsacrata nei primi anni 2000.\nRisalente all'anno 1400, la chiesa \u00e8 famosa per gli affreschi raffiguranti il Giudizio Universale. L'interno presenta un'unica aula con copertura a capriate e un'abside semicircolare. La sagrestia \u00e8 stata ricavata entro la base del massiccio campanile.\nArchitetture civili.\n\u00c8 situato lungo la strada del Passo del Mortirolo, a \nIl palazzo, costruito nel 1536, \u00e8 composto da due corpi: quello pi\u00f9 antico apparteneva ai Venosta, mentre quello pi\u00f9 nuovo ai Lambertenghi. Nel 1650 il palazzo pass\u00f2 interamente alla famiglia Lavizzari. Nell'androne d'ingresso troviamo lo stemma delle famiglie e un fregio monocromo che riprende quello interno al salone. \nL'ampio salone a pian terreno presenta un soffitto a cassettoni risalente al 1536.\nSopra la porta d'ingresso va segnalato lo stemma delle Tre Leghe, che lega il palazzo alla storia della Valtellina: quando la valle era sotto la dominazione svizzera, tre Leghe formarono nel 1471 un'alleanza per difendersi meglio dal potere austriaco, preludio della nascita del Canton Grigioni. \nRistrutturato in epoca cinquecentesca, il Palazzo presenta esternamente nella parte bassa una decorazione a graffito, mentre nella parte alta un ciclo di affreschi a monocromo che rappresentano, da un lato, la triade delle muse e dall'altro, la consegna della mela d'oro da parte di Paride a Venere, evento da cui scaturir\u00e0 la guerra di Troia e, di conseguenza, tutta la tradizione dell'epica classica. Lo stemma della famiglia Quadrio campeggia sopra la bifora al centro della facciata. Sottostante ad esso si trova lo stemma dei Venosta.\nIl palazzo Venosta si riconosce facilmente per il possente torrione con funzione di colombaia che molto probabilmente aveva una connotazione simbolica legata al potere e al dominio della famiglia Venosta, rappresentato dal volo dei colombi sul territorio. All'interno di palazzo Venosta si possono ammirare un porticato, un loggiato cinquecentesco e una st\u00fca.\nArchitetture militari.\nIl Castello di Pedenale faceva parte di un sistema fortificato edificato dalla famiglia Venosta che proteggeva una ventina di chilometri di territorio, da Sernio a poco oltre Sondalo, e comprendeva il vicino castello di Bellaguarda a Tovo, la torre di avvistamento sul versante opposto a Mazzo e i castelli di Grosio. Edificato nel XIII secolo, il castello di Mazzo, i cui muri difensivi originariamente raggiungevano il paese, venne smantellato nel XVI secolo dai Grigioni, che lasciarono integra solo la torre. A pianta quadrangolare, essa si sviluppa su quattro piani; le mura presentano feritoie e finestre a scopo difensivo. Nei dintorni si intravedono resti di case a schiera che all'epoca costituivano la contrada di Pedenale.\nSiti archeologici.\nNel territorio di Mazzo, sul versante orobico, a circa 900 metri di quota, sono stati rinvenuti, a partire dagli anni '80, alcuni massi cuppellati di epoca preistorica. Tali reperti presentano delle incisioni a coppella, cruciformi e altre di difficile decifrazione. Simili scoperte sono state fatte nei comuni limitrofi (Grosio, Grosotto e Tovo): si presume che questi massi, essendo posti alla stessa quota, servissero a segnare la via o fossero luoghi di culto.\nAltro.\nL'affresco, a soggetto esotico, \u00e8 ispirato con molta probabilit\u00e0 al racconto dei numerosi mercanti che provenienti da Venezia varcavano il Mortirolo per espandere i propri commerci verso i paesi della Rezia.\nSotto all'elefante, in basso, si pu\u00f2 ancora intravedere una \"Fuga in Egitto\" o presunta tale, che induce a ritenere che il soggetto potesse essere un misto religioso.\nEconomia.\nL'economia fino agli anni sessanta era prevalentemente agricola (cereali, patate, ortaggi, foraggi e frutta) e basata sull'allevamento bovino. In tempi recenti si segnala la produzione lattiero-casearia e della bresaola. Sono inoltre presenti industrie del legno e meccaniche."}
{"id": "20556", "revid": "126257", "url": "https://it.wikipedia.org/wiki?curid=20556", "title": "Silvano Frontalini", "text": "\u00c8 stato direttore artistico del Premio Ancona presieduto da Goffredo Petrassi, dal 1978 al 1986, e - assieme al baritono Aldo Protti - del Verdianeum Festival di Roncole Verdi, frazione di Busseto in provincia di Parma.\nDiplomatosi in Italia in strumentazione per banda, direzione di orchestra e composizione, Frontalini ha seguito corsi di perfezionamento di direzione d'orchestra con Sergiu Celibidache a Treviri in Germania nel 1978. Ha diretto in Europa, Giappone e Stati Uniti, insegnando fino al 1986 al conservatorio \"Gioacchino Rossini\" di Pesaro e tenendo corsi di perfezionamento in Spagna.\nOltre al repertorio sinfonico, Frontalini ha diretto in carriera la rappresentazione di numerose opere liriche italiane e straniere curando anche la produzione sinfonica inedita di autori italiani, nel quadro di un'attivit\u00e0 di recupero di composizioni del passato.\nFrontalini ha registrato, oltre che per quelle italiane, per le radio e le televisioni di Norvegia, Romania, Repubblica Ceca e Polonia. Ha inciso oltre cento cd, la maggior parte dei quali in prima registrazione mondiale.\nHa due figli: Giovanni e Olga.\nCollegamenti esterni.\nSito ufficiale"}
{"id": "20557", "revid": "260676", "url": "https://it.wikipedia.org/wiki?curid=20557", "title": "Mello (Italia)", "text": "Mello (\"M\u00e8ll\" in dialetto valtellinese) \u00e8 un comune italiano di 939 abitanti della provincia di Sondrio in Lombardia, situato in posizione soliva e panoramica.\nLa lontana e omonima val di Mello si chiama cos\u00ec perch\u00e9 \u00e8 un pascolo di propriet\u00e0 degli abitanti di Mello (che si chiamano \"melat\").\nSociet\u00e0.\nEvoluzione demografica.\nAlla data del 31-3-2016 Mello ha 956 abitanti, di cui 477 maschi (49,9%) e 479 femmine (50,1%)\nPopolazione residente alla data del Censimento della Popolazione e delle Abitazioni 2011 per localit\u00e0 abitata.\nTotale comune di Mello: 1.001\nEtnie e minoranze straniere.\nGli stranieri residenti alla data del 31-12-2015 sono 13. Di seguito viene riportata la graduatoria delle etnie presenti a tale data\nChiesa di San Fedele.\nLa parrocchia di Mello \u00e8 attestata da documenti fin dal 1441, anno in cui termin\u00f2 la dipendenza dall'arcipretale di Sant'Alessandro di Traona, e San Fedele si costitu\u00ec parrocchia autonoma. La chiesa attuale, iniziata nel 1591, fu ultimata solo nel 1670.\nChiesa di San Giovanni Battista.\nAppartiene alla parrocchia di Mello la chiesa di San Giovanni di Bioggio, localit\u00e0 in cui, secondo un\u2019antica tradizione, dal XIII secolo si stabil\u00ec una delle prime comunit\u00e0 di Terziari Francescani, tra i quali, nel corso del XV secolo, si distinse per santit\u00e0 un fraticello chiamato popolarmente \u201cSan Genuario\u201d (Gennaro) i cui resti, conservati sotto l'altare maggiore di questa chiesa, godono a tutt\u2019oggi di venerazione popolare."}
{"id": "20558", "revid": "666668", "url": "https://it.wikipedia.org/wiki?curid=20558", "title": "Menarola", "text": "Menarola (\"Menaroeula\" o \"Menar\u00f6la\" in dialetto chiavennasco) \u00e8 una frazione del comune italiano di Gordona, in provincia di Sondrio. Conta 47 residenti.\nStoria.\nA seguito di un referendum svoltosi il 31 maggio 2015, la popolazione si \u00e8 espressa in modo favorevole per l'incorporazione nel comune di Gordona, da cui il paese si era distaccato nel 1756 ai tempi della dominazione dei Grigioni. Il processo di fusione si \u00e8 concluso con l'approvazione della legge regionale 6 novembre 2015 n.35 della Regione Lombardia.\nFino all'incorporazione nel comune di Gordona \u00e8 stato il terzo comune meno popoloso della regione ed uno dei meno popolosi d'Italia."}
{"id": "20559", "revid": "599013", "url": "https://it.wikipedia.org/wiki?curid=20559", "title": "Mese (Italia)", "text": "Mese (\"M\u00e9s\" in dialetto chiavennasco) \u00e8 un comune italiano di abitanti della provincia di Sondrio in Lombardia, situato a nord-ovest della Lombardia.\nMese \u00e8 sede dell'istituto Sacra Famiglia fondato dal sacerdote don Primo Lucchinetti e fu residenza della mistica italiana Tomasina Pozzi.\nStoria.\nStoria.\nStando ad alcuni ritrovamenti archeologici connessi a lavori di ampliamento della centrale idroelettrica effettuati verso il 1954, e di nuovo nel 1973, i primi insediamenti umani sul territorio di Mese risalgono al IV-III secolo a.C. Ma la prima menzione del toponimo Mese \u00e8 documentata da una pergamena del 1016 relativa alla vendita di un massaricio. Per tutto il Medioevo i prati, i campi e le selve, furono coltivati da massari per conto di proprietari di Chiavenna, della pieve di San Lorenzo o di enti ecclesiastici di Como. Per questo Mese era chiamata anche Ultriro, terra oltre il Liro, rispetto a Chiavenna. La denominazione venne poi dimenticata con una graduale acquisizione di una identit\u00e0 di paese che ebbe come punti di riferimento le due chiese di San Mamete, documentata per la prima vota nel 1108, e di San Vittore, nel 1153.\nNel secolo XVI Mese si distinse dagli altri comuni della Valchiavenna per una consistente diffusione della riforma protestante fra i contadini residenti negli agglomerati verso il Liro. Fra i loro ministri ci tu anche Paganino Gaudenzio (morto a Pisa nel 1649), prima della sua conversione al cattolicesimo, dotto umanista e docente all'Universit\u00e0 di Pisa, autore di una cinquantina di opere. Circa dieci famiglie evangeliche risedettero a Mese anche dopo il Trattato di Milano del 1639 che proibiva in Valchiavenna e Valtellina la professione di ogni culto che non fosse il cattolico.\nMese segu\u00ec sempre le sorti politiche del resto della valle e dell'attuale provincia di Sondrio. Dopo la dominazione grigione (1512-1620 e 1639-1797), fece parte della napoleonica Repubblica Cisalpina, poi Repubblica italiana e Regno d'Italia, e quindi, fino al 1859, del Regno Lombardo-Veneto, dal 1861 del Regno d'Italia sabaudo.\nFra il 1887 e il 1932 fu dominante la figura del parroco Don Primo Lucchinetti, animatore culturale, promotore di iniziative a carattere economico (latteria sociale, cooperativa di consumo, societ\u00e0 elettrica, innovazioni tecnico-agricole) e, soprattutto, fondatore di opere educative e assistenziali quali asilo infantile, assistenza domiciliare agli ammalati, ricovero di indigenti, ammalati e abbandonati, fondatore della Congregazione delle Pie Figlie della Sacra Famiglia che organizzarono e gestirono asili infantili in tutta la Valchiavenna, in vari comuni della provincia e nel Milanese.\nMese va famosa anche per la sua centrale idroelettrica, inaugurata nel 1927 alla presenza del principe ereditario al trono d'Italia Umberto II di Savoia, che al tempo fu ritenuta la pi\u00f9 potente d'Europa.\nDa oltre quarant'anni, collegata a Chiavenna con un nuovo ponte sul Liro, ha notevolmente aumentato il proprio patrimonio edilizio, accogliendo molte immigrazioni dai comuni della val San Giacomo e dai paesi limitrofi (soprattutto Menarola e Chiavenna).\nAmministrazione.\nL'attuale sindaco del comune \u00e8 Paolo Cipriani."}
{"id": "20560", "revid": "1888309", "url": "https://it.wikipedia.org/wiki?curid=20560", "title": "Montagna in Valtellina", "text": "Montagna in Valtellina (\"Munt\u00e0gna\" in dialetto valtellinese) \u00e8 un comune italiano di abitanti della provincia di Sondrio in Lombardia.\nGeografia fisica.\nIl paese si trova nella media Valtellina. Il punto pi\u00f9 elevato del territorio comunale \u00e8 la vetta del Pizzo Scalino (3323 m).\nIl torrente Davaglione \u00e8 un tipico torrente di montagna che nasce presso le alte praterie alpine sovrastanti l'alpeggio di Mara, e dopo aver attraversato il paese, sfocia nel fiume Adda, sul fondovalle valtellinese.\nNei pressi del cimitero il Davaglione forma la cascata della Pisaloccacon un salto di circa 20\u00a0m.\nNel bacino di alimentazione del torrente Davaglione si rinvengono interessanti fenomeni \"le piramidi di Terra\" dovuti ad erosione accelerata in depositi morenici, tra cui la pi\u00f9 caratteristica, che ha dato luogo a storie e leggende, \u00e8 il \"Capel del Diaul\".\nIl pendio soleggiato del territorio, dalle contrade alte al piano, \u00e8 stato in tempi antichi dissodato; con grande fatica e tenacia sono stati realizzati i tipici terrazzi nei quali si coltiva ancora oggi la vite che produce i rinomati vini DOC e DOCG, esportati anche all'estero, Rosso di Valtellina e Grumello.\nStoria.\nIl territorio di Montagna era popolato gi\u00e0 nell'Olocene (VII-VI secolo a.C.) dai primi uomini che si recavano in quota alla ricerca di animali da preda. Nel I secolo a.C. inizia la conquista romana delle vallate alpine con conseguente romanizzazione del territorio in cui persistono radicate tradizioni retiche, come l'uso dell'alfabeto nord-etrusco, che nell'arco alpino era diffuso sul finire del IV secolo. Lo attestano l'iscrizione rinvenuta a S. Maria Perlungo nel 1909, scolpita nella pietra con caratteri dell'alfabeto nord-etrusco. Il prezioso reperto viene oggi datato all'inizio della romanizzazione, ossia all'inizio del I secolo a.C.\nMontagna ha una storia antica e ci\u00f2 lo si pu\u00f2 dedurre, pi\u00f9 che dalla scarsa storiografia, dal territorio.\nI reperti archeologici rinvenuti, i toponimi (Castaldo e Studegarda sono termini di probabile origine longobarda), i castelli, i resti di antichi nuclei nobili e rurali testimoniano che il territorio di Montagna fu abitato fin dai tempi pi\u00f9 remoti, visse le lotte medioevali fra Guelfi e Ghibellini, fu residenza di nobili e ricche famiglie che avevano lasciato tracce di vita cortese nelle sale affrescate delle quattrocentesche e cinquecentesche dimore.\nMontagna \u00e8 ricordata per la prima volta come \"vico de Muntania\" nel 971 in un atto di vendita. Fece parte, dal punto di vista ecclesiale, della pieve di Tresivio e comprendeva nel proprio territorio anche Spriana, Marveggia, Pendolasco (l'attuale Poggiridenti) e Busteggia.\nIl 21 gennaio 1429 avvenne il distacco di Montagna dalla Pieve di Tresivio e la costituzione della parrocchia autonoma con sede nella chiesa di San Giorgio.\nMonumenti e luoghi d'interesse.\nArchitetture religiose.\nChiesa di San Giorgio.\nLa chiesa parrocchiale, volta a nord, \u00e8 dedicata a San Giorgio e presenta una facciata a capanna, risalente al XV secolo. Sempre in centro del paese sono presenti altre due chiese: la chiesa della Madonna del Carmine (XV secolo) con uno splendido presbiterio completamente affrescato dal noto pittore comasco Sigismondo de Magistris e la chiesa della Beata Vergine Addolorata (XVIII secolo) detta popolarmente \"dei morti\".\nArchitetture civili.\nSono presenti i resti di due castelli medioevali: il castello Grumello (oggi di propriet\u00e0 del F.A.I.) e il castello di Mancapane (900\u00a0m s.l.m.)\nAmministrazione.\nL'amministrazione comunale \u00e8 costituita da una lista civica guidata dal sindaco Barbara Baldini.\nContrade.\nIl territorio di Montagna in Valtellina \u00e8 diviso in varie \"contrade\" poste sulle pendici del versante retico, di cui: Centro (detto anche Piazza) - Madonnina (Ca' Leuscc) - Pace - Ca' Bonini - Campagna - Ca' Credaro e Ca' Paini a ovest del Torrente Davaglione e: Prada - Ca' Castaldo - Ca' Vervio - Ca' Farina - Caparoni - Ca' Magini e Ca' Maiolo a est del torrente, nonch\u00e9 l'insediamento in pianura sviluppatosi in tempi recenti e denominato Montagna Piano - una zona che, fino a non molti anni fa era destinata all'agricoltura e sfruttata, oltre che per la fienagione, anche per la transumanza nel periodo autunnale e primaverile.\nFeste.\nIl santo patrono \u00e8 san Giorgio, che viene festeggiato il 23 aprile."}
{"id": "20563", "revid": "1632387", "url": "https://it.wikipedia.org/wiki?curid=20563", "title": "Novate Mezzola", "text": "Novate Mezzola (\"Nu\u00e0a\" in dialetto chiavennasco) \u00e8 un comune italiano di abitanti della provincia di Sondrio in Lombardia. Fa parte della Comunit\u00e0 Montana della Valchiavenna.\nStoria.\nDa Novate Mezzola, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Nell'alto medioevo fu soggetta fin dall'epoca longobarda ai monaci della potente abbazia di San Colombano di Bobbio, che vi fondarono il monastero di San Colombano nella frazione di Campo. Lo stesso missionario ed abate San Colombano vi pass\u00f2 nel 612 quando scese in Italia coi suoi monaci proveniente dalla Svizzera dopo aver attraversato il passo del Settimo.\nSec. X - 1797.\nComune del contado di Chiavenna, appartenne alla pieve di Samolaco.\nL'origine del toponimo si pu\u00f2 far risalire a quella villa \u201cquae dicitur villa nova\u201d che il vescovo Alberico aveva donato nell'atto di fondazione del monastero di Sant'Abbondio di Como nel 1013. Nell'XI secolo Novate e Verceia furono feudo del monastero di Sant'Abbondio e furono affidate per l'amministrazione ai Vicedomini, con conferma da parte di Enrico VI nel 1193. Successivamente, per volere di Federico II, furono ceduti ai de Lucino, ai quali furono confermati nel 1260 dal vescovo Raimondo della Torre.\nDalla fine del XII alla met\u00e0 del XVI secolo Novate e Verceia costituirono un unico comune con il nome di Lezzeno superiore. Quest'ultimo toponimo traeva origine dal \u201cloco et fundo Leucilio\u201d (o Leuzolo o Lezini) nominato in atti del 998, 1035, 1092. Questo locus et fundus comprendeva gi\u00e0 le localit\u00e0 abitate di Cillio, Vico, Villa, Vercelli (Verceia), alle quali, come si \u00e8 visto, il vescovo Alberico un\u00ec, forse attorno al 1010 la \u201cvilla nova\u201d, cio\u00e8 Novate.\nLa denominazione del comune cambi\u00f2 in seguito ad un'alluvione del \u201cfiume di Verceia\u201d che seppell\u00ec l'antica Leuzolo, all'incirca verso il secondo decennio del XVI secolo.\nNovate fece parte in epoca grigione come comune esteriore insieme a Prata, Mese, Gordona, Samolaco della giurisdizione di Chiavenna.\nAlla fine del XVI secolo Vico, Verceia, Scellio erano qualificati come \u201cvicinanze del comune di Novate\u201d e godevano di una certa autonomia amministrativa.\nIl comune di Lezzeno superiore (Novate) era diviso in cinque cantoni o terre, eterogenei per superficie e popolazione: Novate assunse una posizione preminente tra XVI e XVII secolo.\nI cinque cantoni erano Novate; Codera; Cola con San Giorgio; Campo; Verceia, con la Valle dei Ratti. Verceia, unitamente agli abitati di Scellio e Villa, era denominato anche \u201ccantone ultra Saxum\u201d o \u201ccantone della chiesa di San Fedele\u201d.\nOgni cantone del comune di Lezzeno superiore/Novate, tramite un consiglio, gestiva autonomamente la propria economia (Longoni 1988-1989).\nI parroci erano eletti autonomamente dai cantoni, avevano solo successivamente il placet del vescovo di Como (Salice 1989).\n1798 - 1815.\nNel marzo del 1798, con la ripartizione del dipartimento del Lario (legge 7 germinale anno VI), il comune di Novate fu inserito nel distretto di Gordona.\nCon l'organizzazione del dipartimento dell'Adda e Oglio (legge 11 vendemmiale anno VII), il comune di Novate fu compreso nel distretto II di Chiavenna.\nNell'assetto definitivo della repubblica cisalpina, determinato nel maggio del 1801 (legge 23 fiorile anno IX), Novate era uno dei settanta comuni che costituivano il distretto III di Sondrio del dipartimento del Lario.\nNel nuovo piano di distrettuazione provvisoria del dipartimento del Lario, in esecuzione del decreto 14 novembre 1802, il comune di Novate venne ricollocato nel II distretto dell'ex Valtellina con capoluogo Chiavenna (Quadro distretti dipartimento del Lario, 1802), nel quale fu confermato, comune di III classe con 1.211 abitanti, nel 1803 (Elenco comuni dipartimento del Lario, 1803).\nCon l'organizzazione del dipartimento dell'Adda nel regno d'Italia (decreto 8 giugno 1805 a), il comune di Novate venne ad appartenere al cantone VI di Chiavenna: comune di III classe, contava 1.211 abitanti.\nNel prospetto del numero, nome e popolazione dei comuni del dipartimento dell'Adda secondo il decreto 22 dicembre 1807, il comune denominativo di Novate, con 952 abitanti totali, figurava composto dalle frazioni di Novate (250), Campo (136), Codera (430), Cola (136) (Prospetto comuni dipartimento Adda, 1807).\nIl progetto per la concentrazione dei comuni del dipartimento dell'Adda, seguito al decreto 14 luglio 1807, non interess\u00f2 il comune di Novate. A seguito dell'approvazione del compartimento (decreto 31 marzo 1809), fu eseguita la concentrazione dei comuni, con decorrenza dal 1\u00ba gennaio 1810; tale comparto, confrontato con quello in corso nel 1796, fu rimesso il 23 agosto 1814 alla reggenza provvisoria del regno d'Italia e fu confermato nel 1815, dopo l'assoggettamento del dipartimento dell'Adda al dominio della casa d'Austria nel regno lombardo-veneto (Compartimento Adda, 1815): a quest'ultima data, Novate figurava (con 1.211 abitanti totali, 795 da sola), comune principale del cantone VI di Chiavenna, unitamente al comune aggregato di Verceja.\n1816 - 1859.\nNella compartimentazione territoriale del regno lombardo-veneto (notificazione 12 febbraio 1816) era prevista l'attivazione dei due distinti comuni di Novate con Campo e di Codera. Il deputato di Valtellina conte Guicciardi osserv\u00f2 che Codera era \u201cuna piccolissima contrada\u201d che non poteva \u201cformare sotto alcun rapporto una Comune\u201d e che perci\u00f2 doveva lasciarsi unita a Novate cui era sempre appartenuta (Osservazioni Guicciardi, 1816); anche l'imperial regia delegazione provinciale propose il mantenimento dell'antica unit\u00e0 comunale: nell'elenco dei comuni riordinato figurava infatti come comune di Novate con Codera, Campo, Cola, e Riva del Lago (Prospetto comuni provincia Sondrio, 1816), che con l'attivazione dei comuni della provincia di Sondrio fu inserito nel distretto VII di Chiavenna. In data 7 maggio 1816 abitanti di Campo e Cola inviarono una petizione per il distacco da Novate (Ricorso comunisti di Campo e Cola, 1816). La delegazione provinciale ribad\u00ec alla congregazione centrale di Milano che Codera aveva \u201csempre fatto parte di Novate\u201d, Campo e Cola erano \u201cdivisi da Novate da un torrente\u201d, l'estimo era complessivo, e dava soli 3.136 scudi; demandava comunque la questione al governo (Modifiche comparto provinciale di Sondrio, 1816).\nNovate con Campo e Codera, comune con consiglio, fu confermato nel distretto VII di Chiavenna in forza del successivo compartimento territoriale delle province lombarde (notificazione 1\u00ba luglio 1844).\nNel 1853 (notificazione 23 giugno 1853), Novate con le frazioni di Campo, Cola e Codera, comune con consiglio senza ufficio proprio e con una popolazione di 957 abitanti, fu inserito nel distretto IV di Chiavenna.\n1859 - 1971.\nIn seguito all'unione temporanea delle province lombarde al regno di Sardegna, in base al compartimento territoriale stabilito con la legge 23 ottobre 1859, il comune di Novate Mezzola con 978 abitanti, retto da un consiglio di quindici membri e da una giunta di due membri, fu incluso nel mandamento III di Chiavenna, circondario unico di Sondrio, provincia di Sondrio.\nAlla costituzione nel 1861 del Regno d'Italia, il comune aveva una popolazione residente di 1.132 abitanti (Censimento 1861). Sino al 1863 il comune mantenne la denominazione di Novate e successivamente a tale data il comune assunse la denominazione di Novate Mezzola (R.D. 28 giugno 1863, n. 1426). In base alla legge sull'ordinamento comunale del 1865 il comune veniva amministrato da un sindaco, da una giunta e da un consiglio. Nel 1867 il comune risultava incluso nello stesso mandamento, circondario e provincia (Circoscrizione amministrativa 1867). Popolazione residente nel comune: abitanti 1.046 (Censimento 1871); abitanti 1.168 (Censimento 1881); abitanti 1.120 (Censimento 1901); abitanti 1.393 (Censimento 1911); abitanti 1.390 (Censimento 1921). Nel 1924 il comune risultava incluso nel circondario unico di Sondrio della provincia di Sondrio. In seguito alla riforma dell'ordinamento comunale disposta nel 1926 il comune veniva amministrato da un podest\u00e0. Popolazione residente nel comune: abitanti 1.471 (Censimento 1931); abitanti 1.777 (Censimento 1936). In seguito alla riforma dell'ordinamento comunale disposta nel 1946 il comune di Novate Mezzola veniva amministrato da un sindaco, una giunta e un consiglio.\nPopolazione residente nel comune: abitanti 1.636 (Censimento 1951); abitanti 1.724 (Censimento 1961); abitanti 1.864 (Censimento 1971). Nel 1971 il comune di Novate Mezzola aveva una superficie di ettari 9.984.\nMonumenti e luoghi d'interesse.\nArchitetture religiose.\nParrocchia della Santissima Trinit\u00e0.\nParrocchia della diocesi di Como. Non si \u00e8 ancora appurata la data di fondazione della parrocchia di Novate. Nel 1651 la chiesa viceparrocchiale della Santissima Trinit\u00e0 di Novate risulta elencata in un vicariato esteso sulle tre giurisdizioni costituenti il contado di Chiavenna, cio\u00e8 la giurisdizione di Chiavenna, la Val San Giacomo, la giurisdizione di Piuro, ciascuna delle quali coincidente con una \"congregatio\" del clero; Novate era compresa nella \"congregatio prima\" (Ecclesiae collegiatae 1651). Antecedentemente al 1761 tutti i sacerdoti aventi in cura la comunit\u00e0 di Novate, che comprendeva anche Codera, Campo e Verceia, sono qualificati col titolo di vicecurato. Nel 1772 Novate venne elevata a prepositura (Xeres, Antonioli 1996; Buzzetti 1920).\nLa chiesa della Santissima Trinit\u00e0 di Novate \u00e8 attestata come viceparrocchiale nella pieve e vicariato di Chiavenna alla fine del XVIII secolo (Ecclesiae collegiatae 1794).\nNel 1892, anno della visita pastorale del vescovo Andrea Ferrari, la rendita netta del beneficio parrocchiale era di lire 240. Entro i confini della parrocchia di Novate, di nomina comunitativa, non esistevano n\u00e9 chiese n\u00e9 oratori eccettuata la parrocchiale; c'era per\u00f2 un oratorio privato di propriet\u00e0 dei baroni Giani. Nella chiesa parrocchiale della Santissima Trinit\u00e0 si avevano le confraternite del Santissimo Sacramento, solo maschile, e del Santissimo Rosario, solo femminile. Il numero dei parrocchiani era 317 (Visita Ferrari, Vicariato di Chiavenna).\nCon decreto 24 agosto 1942 del vescovo Alessandro Macchi la parrocchia di Novate Mezzola fu eretta in vicaria foranea. Entrarono a far parte del nuovo vicariato le parrocchie di Campo Mezzola; Cola; Paiedo; Novate Mezzola; Sant'Andrea di Samolaco (Era); Somaggia; Verceia, separate dal vicariato foraneo di Chiavenna (decreto 24 agosto 1942) (Bollettino Ecclesiastico Ufficiale Diocesi di Como 1942).\nCon decreto 29 gennaio 1968, mediante il quale furono istituite le zone pastorali nella diocesi di Como, fu assegnata alla zona pastorale XI della Valchiavenna e al vicariato di Chiavenna (decreto 29 gennaio 1968) (Bollettino Ecclesiastico Ufficiale Diocesi di Como 1968).\nCon decreto vescovile 19 febbraio 1969 il beneficio parrocchiale di San Giovanni Battista in frazione Codera del comune di Novate Mezzola fu unito aeque principaliter al beneficio parrocchiale della Santissima Trinit\u00e0 di Novate Mezzola (decreto 19 febbraio 1969) (Bollettino Ecclesiastico Ufficiale Diocesi di Como 1969). Con decreto 10 aprile 1984 la parrocchia di Novate Mezzola fu inclusa nel vicariato A della Valchiavenna (decreto 10 aprile 1984) (Bollettino Ecclesiastico Ufficiale Diocesi di Como 1984). Con decreto 16 luglio 1986 del vescovo Teresio Ferraroni la parrocchia di San Giovanni Battista di Codera fu accorpata alla parrocchia della Santissima Trinit\u00e0 di Novate Mezzola (decreto 16 luglio 1986/14) (Bollettino Ecclesiastico Ufficiale Diocesi di Como 1986).\nAree naturali.\nIl comune si affaccia sul lago di Mezzola, che \u00e8 l'habitat di numerose specie acquatiche e uccelli. Il lago costituisce anche una importante attrazione turistica con un ampio lido balneare attrezzato.\nNovate Mezzola \u00e8 uno dei punti di passaggio di importanti e frequentati sentieri naturalistici delle Alpi italiane, tra cui il Sentiero Roma e il Sentiero Italia.\nVal Codera.\nLa Val Codera \u00e8 una affascinante valle raggiungibile solo a piedi o in elicottero. Dalla localit\u00e0 Mezzolpiano si parcheggia l'auto e si sale sul sentiero A15 (m. 316). Qui parte una mulattiera ben scalinata, che sale al nucleo di Aved\u00e9e (m. 790) e a Codera (m. 825), dove si trovano i rifugi Risorgimento ed Osteria Alpina. Da qui si pu\u00f2 proseguire verso la localit\u00e0 Bresciadega (m. 1214) e il rifugio Brasca (m. 1304), per poi continuare verso la Val Masino o verso il rifugio Gianetti (m. 2534). Da Codera si pu\u00f2 anche deviare verso San Giorgio e la Valle dei Ratti.\nSan Giorgio e Tracciolino.\nNella zona della cava si stacca il sentiero per San Giorgio di Cola (m. 749), una frazione che ospita un piccolo museo. Da qui si sale al Tracciolino, un sentiero di gallerie e massicciate, lungo il quale corre una piccola ferrovia a scartamento ridotto costruita negli anni Trenta per il trasporto di materiali necessari alla realizzazione della diga della val Codera e della diga di Moledana. Il Tracciolino \u00e8 percorribile anche in mountain bike. Dal Tracciolino si pu\u00f2 scendere a Verceia e completare il circuito lungo la ciclabile lungo lago che riporta a Novate.\nCuriosit\u00e0.\nIl 25 luglio 1793, gli ambasciatori francesi Charles-Louis Huguet de S\u00e9monville e Hugues-Bernard Maret furono fatti prigionieri dagli austriaci \npresso l'osteria dell'Angelo e, dopo ventinove mesi di cattivit\u00e0, vennero liberati dagli austriaci in cambio di Maria Teresa Carlotta di Borbone-Francia.\nEconomia.\nFino al XVIII secolo Novate era prevalentemente un paese di barcaioli e agricoltori.\nNel Settecento, con l'apertura delle prime cave di granito da parte di alcuni tagliapietra originari della Val d'Intelvi (i cosiddetti \"Picapr\u00e9a\"), a Novate si svilupp\u00f2 una fiorente attivit\u00e0 estrattiva che vide impiegati come maestranze non solo gli abitanti della zonai, bens\u00ec anche lavoratori provenienti da altre zone italiane. L'attivit\u00e0, che prevedeva la produzione e il trasporto (dapprima via barca, poi via treno) di materiali impiegati non solo in edilizia popolare ma anche nella costruzione di lastricati stradali (masselli, lastre e cordoni per marciapiedi), perdur\u00f2 fino agli anni '90 del Novecento."}
{"id": "20564", "revid": "1862310", "url": "https://it.wikipedia.org/wiki?curid=20564", "title": "Pedesina", "text": "Pedesina (\"Pedesina\" in dialetto locale) \u00e8 un comune italiano di 35 abitanti della provincia di Sondrio in Lombardia. Attualmente \u00e8 il secondo comune meno popolato d'Italia dopo Morterone.\nGeografia fisica.\nTerritorio.\nIl paese \u00e8 situato sulle pendici del Monte Rotondo (2496 m - da non confondersi con il Pizzo Rotondo) nelle Alpi Orobie Occidentali, ed \u00e8 compreso nel Parco delle Orobie Valtellinesi nella piccola Valle del Bitto di Gerola.\nIl comune confina a nord con il comune di Rasura, a sud con Gerola Alta e Premana, a est con Gerola Alta e Bema e a ovest con Rogolo e Premana.\nStoria.\nNel XIII secolo Pedesina fu feudo dei nobili Vicedomini.\nArte.\nNella chiesa parrocchiale di Sant'Antonio \u00e8 custodita un'icona lignea del secolo XVII e un affresco di Cipriano Valorsa (1564).\nEconomia.\nIn passato l'economia di Pedesina si basava su un'agricoltura di sussistenza, sull'allevamento bovino, sulle attivit\u00e0 di sfruttamento dei boschi.\nPer tutto il XX secolo, nel periodo estivo, si registrava un discreto movimento turistico con due alberghi per il soggiorno climatico, ora chiusi.\nLa maggior parte dei residenti ha un reddito di pensione e salvo un ristorante emporio che fa anche da bar e centro di approvvigionamento, non vi sono altre attivit\u00e0 commerciali in loco."}
{"id": "20565", "revid": "122954788", "url": "https://it.wikipedia.org/wiki?curid=20565", "title": "Piantedo", "text": "Piantedo (\"Piantee\" in dialetto valtellinese) \u00e8 un comune italiano di abitanti della provincia di Sondrio in Lombardia.\n\u00c8 il primo paese della Valtellina arrivando da Lecco.\nTerritorio.\nPiantedo \u00e8 il primo Comune della Bassa Valtellina e accoglie il visitatore all'uscita della Strada Statale 36 di Colico. Il fiume Adda e Delebio, insieme alle Orobie ne tracciano il confine territoriale. Il Comune non \u00e8 molto grande, 647 ettari in tutto, ma \u00e8 posto in un punto strategico: nell'incrocio tra Valtellina, Valchiavenna e il Lago di Como.\nCuriosit\u00e0.\nPer svariati decenni, sino alla fine degli anni settanta, gli allevatori di Piantedo erano soliti praticare la transumanza, trasportando vacche e capre in Val Gerola ed in Val San Giacomo, dove le famiglie alloggiavano dalla fine di maggio sino al principio della stagione autunnale.\nPoco fuori dall'abitato, ai margini di un castagneto, \u00e8 presente la chiesa dedicata alla \"Madonna di Valpozzo\", con un campanile di 30 metri.\nCollegamenti esterni.\nPiantedo in paesidivaltellina.it"}
{"id": "20566", "revid": "1888309", "url": "https://it.wikipedia.org/wiki?curid=20566", "title": "Piateda", "text": "Piateda (\"Piat\u00e8da\" in dialetto valtellinese) \u00e8 un comune italiano di abitanti della provincia di Sondrio in Lombardia, situato nella media Valtellina.\nGeografia fisica.\nTerritorio.\nIl territorio del comune di Piateda comprende i centri abitati al piano di Piateda e Boffetto, estendendosi ad ovest sino alla frazione di Busteggia (condivisa coi comuni di Montagna e Faedo) e ad est alla frazione Carolo di Ponte. Verso nord il comune \u00e8 delimitato dal fiume Adda (ad eccezione dell'area di Boffetto, chiamata \"Fiorenza\"), mentre a sud si estende per l'intera Val Venina.\nStoria.\nSimboli.\nLo stemma e il gonfalone del Comune di Piateda sono stati concessi con decreto del presidente della Repubblica del 17 ottobre 1995.\nMonumenti e luoghi d'interesse.\nEdifici religiosi.\nNel territorio comunale si possono individuare beni artistici legati soprattutto alla pratica religiosa, testimonianze di una salda fede cristiana ed una forte identit\u00e0 di valle.\nParrocchiale del SS. Crocifisso (Piateda al Piano).\nLa chiesa attualmente pi\u00f9 importante a livello ecclesiastico \u00e8 la chiesa parrocchiale del Santissimo Crocifisso situata di fronte alla sede comunale. Venne edificata negli anni trenta del XX secolo a seguito della bonifica e della massiccia edificazione del territorio a fondovalle intrapresa in quegli anni. L'unica opera di pregio \u00e8 una tela raffigurante \"S. Vittore\" (opera di Pietro Ligari del 1739) proveniente dalla diroccata chiesa di San Vittore.\nParrocchiale di S. Caterina (Boffetto).\nSicuramente pi\u00f9 antica \u00e8 la chiesa parrocchiale di Santa Caterina, risalente al XVI secolo. In stile barocco, \u00e8 internamente ricca di opere di pregio, la maggior parte delle quali eseguite fra il XVII e il XVIII secolo.\nEx parrocchiale di S. Antonio Abate (Piateda Alta).\nTerza in ordine di dimensioni troviamo la chiesa (ex parrocchiale) di Sant'Antonio Abate, avviata nel 1589 su strutture precedenti e successivamente pi\u00f9 volte rimaneggiata. Ricopr\u00ec il ruolo di chiesa parrocchiale fino al 1986, anno in cui venne accorpata alla parrocchia di Piateda al Piano. Anch'essa contiene diverse opere preziose commissionate in diverse occasioni fra i secoli XVI e XVIII.\nEx parrocchiale di S. Gregorio (Ambria).\nNella frazione di Ambria nell'omonima ramificazione della Val Venina troviamo la chiesa di San Gregorio Magno, edificata nel 1615 anch'essa su un edificio precedente. Centro di un importante luogo di transito sino al XX secolo, la chiesa ebbe il titolo di parrocchiale fino al 1986. La chiesa viene officiata nella tradizionale festa della Madonna della Neve, la seconda domenica di agosto.\nChiesa di S. Agostino (Agneda).\nMeglio tenuta nonostante l'inutilizzo, nella frazione di Agneda sorge la chiesa di Sant'Agostino risalente probabilmente al XVI secolo. L'opera di maggior pregio \u00e8 la tela dell'altare di Cipriano Valorsa datata 1597 e raffigurante \"La Madonna col Bambino e i santi Agostino e Antonio\". Vengono celebrate le messe in occasione della prima domenica di agosto per Sant'Agostino e a febbraio per Sant'Agata.\nChiese in stato di abbandono.\nDiversi fra gli edifici di culto sono oggigiorno in uno stato di abbandono e alcuni di essi versano in gravissime condizioni."}
{"id": "20567", "revid": "1779418", "url": "https://it.wikipedia.org/wiki?curid=20567", "title": "Piuro", "text": "Piuro (\"Pi\u00fcr\" in chiavennasco, in romancio, \"Plurs\" in tedesco) \u00e8 un comune sparso italiano di abitanti della provincia di Sondrio in Lombardia, situato a nord-ovest del capoluogo della provincia.\nIl nome deriverebbe dal latino \"plorare\" (piangere) in ricordo di un'antica catastrofe, che distrusse l'antico borgo di Belforte nel secolo IX, secondo Johann Guler von Wyneck, che nel 1587-88 fu Governatore Generale della Valtellina, allora sotto il potere dei Grigioni.\nDopo la frana del 4 settembre 1618, il paese di Piuro venne cancellato, lasciando sul territorio diverse frazioni che hanno mantenuto la vecchia denominazione a livello comunale. Il Comune e le maggiori attivit\u00e0 produttive si trovano in localit\u00e0 Prosto, mentre altri nuclei importanti sono Borgonuovo, Santa Croce e Savogno.\nGeografia fisica.\nIl territorio comunale di Piuro si estende su due diverse valli: a sud nella Val Bregaglia, tra i comuni di Chiavenna e di Villa di Chiavenna, ove vi sono svariati nuclei abitati su entrambi i fianchi della Valle, sulla strada che conduce da Chiavenna al passo del Maloja. A Nord la Val di Lei appartiene quasi totalmente al territorio di Piuro, su cui vertono antichi diritti di pascolo consuetudinari delle famiglie originarie dei luoghi ai sensi della L. 991/52, art. 32. Dal 1961 buona parte della valle \u00e8 occupata da un lago artificiale.\nIn virt\u00f9 di questa particolare disposizione, Piuro \u00e8 uno dei pochi comuni italiani che si estende al di l\u00e0 dello spartiacque alpino, con il Reno di Lei.\nDal lato meridionale, oltre al Mera, corso d'acqua principale, vi sono svariati torrenti, il pi\u00f9 noto dei quali \u00e8 l'Acquafraggia.\nStoria.\nSecondo la narrazione di Guler Von Wyneck, il primo nucleo abitato nella zona di Piuro era stato Belforte:\nIl paese rifondato di Piuro, compare citato per la prima volta con il nome \u201cProre\u201d nel 973, in seguito compare con il toponimo di \u201cPlurium\u201d; si estese rapidamente e raggiunse una notevole prosperit\u00e0.\nNel XII secolo Piuro si stacc\u00f2 da Chiavenna, divenendo comune autonomo con un proprio podest\u00e0.\nI mercanti piuraschi erano noti in tutta l'Europa, in special modo per il commercio della seta (proveniente dal Lario) e dei \"laveggi\", pentole di pietra ollare di antica produzione locale. Inoltre godeva anche di una posizione strategica che la collocava al centro dei traffici commerciali che dall\u2019Italia portavano in tutta Europa, riscuotendo i dazi sulle merci in transito, verso il passo del Settimo (oggi nei Grigioni svizzeri), e verso il lago di Como. \nGran parte delle ricchezze guadagnate con i commerci venne reinvestita in cultura ed arte: purtroppo, a causa della frana del 1618 sopravvivono poche testimonianze, tra cui il Palazzo Vertemate-Franchi. Tuttavia ci rimangono diversi resoconti, oltre a quello del gi\u00e0 menzionato Guler. Per esempio, nel 1492 un ambasciatore veneziano parlava di \nPiuro non risent\u00ec neanche del passaggio dal Ducato di Milano al Cantone dei Grigioni, avvenuto nel 1512. Dopo la Riforma Protestante, come la vicina Chiavenna, i territori bregagliotti diventarono un rifugio per i protestanti italiani, elevandone il livello socio-culturale.\nDifatti Monsignor Antonio Colombo, nel suo libro \"Piuro Sepolta\" ci racconta dell\"'unicum\" sorto a Piuro:\nIl 10 dicembre 1608 le autorit\u00e0 grigie operarono il distacco di Villa di Chiavenna dal territorio comunale.\nLa catastrofe del 4 settembre 1618 (nei Grigioni, non essendo stato adottato il calendario gregoriano, era il 25 agosto) vide l'immane frana staccarsi dal Monte Conto cancellando cos\u00ec Piuro: non vi fu nulla da fare, nonostante i tempestivi soccorsi dalla vicina Chiavenna, coordinati dal commissario grigionese Fortunato Sprecher. Le vittime furono valutate dallo stesso Sprecher nel numero di 900, mentre lo storico contemporaneo Benedetto Parravicini aument\u00f2 questa cifra di 300 unit\u00e0, per un totale di 1200 persone.\nLa frana cancell\u00f2 non solo il paese e le sue ricchezze, ma anche intere famiglie. I pochi superstiti e i piuraschi scampati alla rovina fondarono Borgonuovo. Il disastro ebbe vasta eco in tutta Europa, finendo per essere citato a distanza di secoli da Ludovico Antonio Muratori e Immanuel Kant.\nDa quel momento Piuro non ebbe pi\u00f9 alcuna rilevanza politica, seguendo in tutto le vicende di Chiavenna.\nMonumenti e luoghi d'interesse.\nArchitetture civili.\nSi trovano sulla sponda orografica sinistra della vallata. In via della Conca si trovano gli scavi degli svizzeri del 1963-66, sulla via che porta a Scilano invece si trovano gli scavi archeologici del 2016-2022. Nel settembre 2021 sono rinvenute sei sepolture risalenti probabilmente tra la fine del IV e l'inizio del V secolo. Gli scavi attuali sono condotti dall'Universit\u00e0 di Verona.\nCultura.\nLungo i sentieri e nelle antiche contrade di Piuro si possono trovare anche gli antichi torchi a trave pesante, utilizzati per la pigiatura dell'uva e la successiva pressatura delle vinacce. Uno si trova alle stalle dei Ronchi di Savogno, uno a Santa Croce a pochi passi dalla chiesa Rotonda, e l'altro nella frazione montana di Crana.\nArtigianato.\nNella frazione di Prosto \u00e8 presente uno degli ultimi laboratori di pietra ollare della provincia di Sondrio, situato nei pressi della chiesa parrocchiale.\nCucina.\nNella frazione di Prosto hanno origine i famosi biscottini di Prosto.\nNella zona del comune, pur non essendo originari di questo territorio, sono rinomate anche le seguenti vivande:\nGeografia antropica.\nIl comune di Piuro \u00e8 suddiviso in 3 frazioni:\nProsto.\n\u00c8 il centro principale e la sede del municipio, e conta complessivamente circa 1000 abitanti; \u00e8 il primo paese che si incontra arrivando da Chiavenna sulla strada principale e si trova a un'altitudine di circa e si pu\u00f2 suddividere a sua volta in 7 contrade, situate tutte sulla destra orografica della Mera e indicate dalla segnaletica comunale:\nAl paese di Prosto afferiscono anche le seguenti localit\u00e0:\nBorgonuovo.\n\u00c8 il secondo centro per popolazione, con circa 650 abitanti, e il secondo che si incontra salendo da Chiavenna. Sorse nel luogo dell'antica Piuro dopo la sua distruzione avvenuta nel 1618, e proprio da questo fatto deriva il suo nome. La sua altitudine \u00e8 di circa \nAl centro afferiscono anche le seguenti localit\u00e0:\nSanta Croce.\n\u00c8 l'ultimo centro per popolazione, con poco meno di 250 abitanti, e anche l'ultimo arrivando da Chiavenna; si trova a di altitudine. Il paese di Santa Croce propriamente detto \u00e8 quello situato sulla destra orografica della Mera, mentre i restanti luoghi, situati invece sulla sinistra orografica del fiume dall'altra parte del ponte, sono elencati di seguito:\nAmministrazione.\nPiuro fa parte della Comunit\u00e0 montana della Valchiavenna."}
{"id": "20568", "revid": "260676", "url": "https://it.wikipedia.org/wiki?curid=20568", "title": "Poggiridenti", "text": "Poggiridenti (\"Pendulasch\" in dialetto valtellinese) \u00e8 un comune italiano di abitanti della provincia di Sondrio in Lombardia. \u00c8 il comune meno esteso dell'intera provincia ed \u00e8 situato tra le alpi Retiche e la sponda destra del fiume Adda.\nStoria.\nI primi insediamenti documentati da reperti in quest'area risalgono all'epoca romana. In epoca preistorica il territorio era probabilmente abitato da popolazioni liguri ed altre etrusche o di stirpe etrusca, ma anche da tirreni, vennoneti che erano unici e abitavano solo nella valle, probabilmemte camuni ed orobi.\nLe prime notizie certe risalgono al XII secolo: a quel tempo la zona, denominata \"Pendolasco\", era una corte del comune di Tresivio. Dal toponimo deriva anche il nome della famiglia \"Da Pendolasco\", che assunse la qualifica di nobile durante il XVI secolo.\nPendolasco segu\u00ed poi l'affascinante percorso storico della Valtellina, fatto da dominazioni, tra queste vi furono: un brevissimo periodo francese e i Grigioni che esercitavano una dominazione politica e religiosa vista molto male dai valtellinesi e non voluta. \nNel periodo grigionese vi furono in valle gli spagnoli contro le tre leghe grigie, i veneziani con la serenissima che invece sostenevano gli svizzeri, la valtellina era tagliata a met\u00e0 tra la spagna e la serenissima con schiavi che venivano dal medio oriente e dal caucaso attraverso essa per ripopolare quei paesi, molti all'epoca, colpiti da carestie e peste e per aiutare a coltivare le terre estreme della valle, per conto degli elvetici, che ne traevano vantaggio. Il paese che ha meglio conservato fino ad oggi gli abiti dai colori e dalle sembianze molto orientaleggianti, anche se taluni affermano che siano solo leggende, \u00e8 l'abitato di Grosio.\nSecondo documenti firmati dal vescovo Ninguarda, nel 1589 si contano a Pendolasco circa 600 abitanti. Almeno fino alla fine del '600 la zona fu colpita da pestilenze e carestie. Il primo aumento demografico ed il miglioramento delle condizioni economiche si attestano al 1706.\nDurante l'epoca napoleonica il territorio fece parte della Repubblica Cisalpina e, dopo il congresso di Vienna, del Regno Lombardo-Veneto, come tutta la provincia di Sondrio.\nNel 1816 la pieve di Pendolasco si separ\u00f2 da Montagna, diventando Comune autonomo. Nel 1861, a seguito della seconda guerra di indipendenza, entr\u00f2 a far parte del Regno d'Italia.\nDa allora fino al 1946 si \u00e8 assistito ad un'emigrazione massiccia, poich\u00e9 l'agricoltura locale era compromessa da varie malattie (crittogama, peronospora e fillossera).\nIl Comune prese il nome di Poggiridenti il 10 ottobre 1929.\nGeografia fisica.\nClima.\nGrazie alle brezze provenienti dal lago di Como, alla copertura dei venti freddi per merito delle Alpi a nord, alla totale esposizione a sud e ad altri fattori, il clima di Poggiridenti \u00e8 molto mite.\nQuesta zona \u00e8 infatti anche in inverno, caratteristica peraltro comune nella costa retica valtellinese. Anche la sottozona vitivinicola \"Inferno\" deve il suo nome alle temperature che raggiungono gli anfratti rocciosi dei terrazzamenti a secco durante l'esposizione solare, soprattutto estiva. \u00c8 dunque presente un microclima particolare, che porta a tratti paesaggistici tipici di un clima steppico mediterraneo fusi con quelli alpini delle montagne circostanti.\nIl periodo pi\u00f9 caldo va da luglio a ferragosto, quello pi\u00f9 freddo corrisponde al mese di gennaio; l'autunno e inizio primavera sono caratterizzati da notevoli sbalzi di temperatura giornalieri. Le piogge sono scarse, da 579/760\u00a0mm annui. La stagione un po' pi\u00f9 piovosa \u00e8 la primavera ma anche l'autunno (in generale le mezze stagioni) ma le piogge sono ben distribuite durante l'anno, quella pi\u00f9 secca \u00e8 l'inverno e estate anche se possono capitare rovesci temporaleschi ma non troppo intensi, in inverno possono esserci nevicate anche se questo fenomento si \u00e8 limitato durante il corso degli anni, una volta nevicava di pi\u00f9 perch\u00e9 la temperatura era pi\u00f9 costante, mentre ora vi sono parecchi sbalzi termici dalla notte al giorno in inverno.\nsi ha rispetto a una volta una sensazione di umidit\u00e0 maggiore, cosa che di certo non favorisce le nevicate a bassa quota, in poche parole al contrario di come dicono tutti affermando che non nevica perch\u00e9 pi\u00f9 caldo, non nevica perch\u00e9 \u00e8 freddo e umido.\nIa zona \u00e8 favorevole alla coltivazione della vite e dell'ulivo. I terrazzamenti retici ospitano i vigneti della sottozona denominata \"Inferno\" nell'ambito della zona di produzione del vino Valtellina Superiore. Questi terrazzamenti, grazie ad un fascino paesaggistico tutto particolare, sono stati candidati per entrare nei patrimonio mondiale dell'umanit\u00e0.\nAmministrazione.\nL'amministrazione comunale \u00e8 costituita da una lista civica guidata dal sindaco Giovanni Piasini."}
{"id": "20569", "revid": "1910023", "url": "https://it.wikipedia.org/wiki?curid=20569", "title": "Ponte in Valtellina", "text": "Ponte in Valtellina (\"P\u00f9nt\" in dialetto pontasco) \u00e8 un comune italiano di abitanti della provincia di Sondrio in Lombardia.\nToponimo.\nIl toponimo \"Vico Ponte\" appare per la prima volta nel 918 e deriverebbe dal medio-alto tedesco \"biunte\", termine amministrativo longobardo che designava un campo recintato e coltivato. Secondo altri si farebbe invece riferimento a un ponte sul fiume Adda, o a un attraversamento sul torrente Rhon.\nGeografia fisica.\nSi trova in Valtellina, allo sfociare della val Fontana ai piedi della vetta di Ron e si estende dal versante retico a quello orobico.\nMonumenti e luoghi d'interesse.\nDimore e palazzi storici.\nOltre al collegio dei gesuiti, che fu attivo tra la seconda met\u00e0 del Cinquecento e la soppressione dell'ordine dei gesuiti nel 1773, Ponte in Valtellina possiede varie dimore storiche, in particolare quelle delle famiglie Quadrio, Guicciardi, Piazzi o Giacomoni.\nArchitetture religiose.\nPonte in Valtellina comprende ben 26 chiese e edifici religiosi, tra cui:\nSul versante Orobico del Comune, nelle parrocchie di San Luigi di Sazzo e di Arigna:\nAmministrazione.\nL'amministrazione comunale \u00e8 costituita dalla lista civica \"Un Ponte nel futuro\" guidata dal sindaco Rino Vairetti.\nSport.\nLa squadra di calcio di Ponte \u00e8 l'Unione Sportiva Dilettantistica Pontese.\nNella frazione orobica dei Briotti, poco sopra ai 1000 metri di quota, \u00e8 presente una pista ciclabile ricavata da una vecchia decauville.\nCuriosit\u00e0.\nBench\u00e9 di piccole dimensioni, in paese sono presenti ben tre parrocchie diverse: una, dedicata a S. Maurizio, corrisponde al borgo principale sulla sponda retica della valle, mentre su quella orobica ne troviamo una ad Arigna dedicata a S. Carlo e a S. matteo e un'altra a Sazzo dedicata a S. Luigi. Queste due sono oggi riunite in unit\u00e0 pastorale.\nAnche la presenza delle forze dell'ordine \u00e8 sempre stata notevole: nel secondo dopoguerra fino a pochi anni fa, in paese erano presenti, oltre al comando di polizia municipale, anche una caserma dei Carabinieri, della Guardia di Finanza (per via della forte attivit\u00e0 di contrabbando che dalla vicina Val Fontana sconfinava in Svizzera)e del Corpo Forestale dello Stato. Oggi rimane solamente la caserma dell'Arma dei Carabinieri, mentre la caserma in alta Val Fontana della Finanza \u00e8 stata riconvertita a rifugio e la caserma del Corpo Forestale dello Stato \u00e8 oggi sede dei carabinieri forestali.\nNegli anni 1943-45, inoltre, il paese ospit\u00f2 un comando tedesco proprio per la posizione strategica a confine con la Svizzera.\nNel paese (insieme al comune di Chiuro), per proteggere le case dalle alluvioni, \u00e8 stata sviluppata nel corso del tempo l'Us'c\u00e9ra."}
{"id": "20570", "revid": "1888309", "url": "https://it.wikipedia.org/wiki?curid=20570", "title": "Postalesio", "text": "Postalesio (\"Postal\u00e9s\" in dialetto valtellinese) \u00e8 un comune italiano di 647 abitanti della provincia di Sondrio in Lombardia.\nPiramidi di terra.\nPoco sopra l'abitato di Postalesio sono presenti alcuni esempi delle cosiddette \"Piramidi di terra\", molto simili a quelle presenti a Zone e a Segonzano. Questo particolare fenomeno \u00e8 dovuto all'azione degli agenti atmosferici che, nel corso dei secoli, hanno eroso il terreno circostante a grossi massi, che fanno da \"cappello\" al terreno al di sotto di essi, che pertanto non rimane interessato all'erosione. Cos\u00ec, dopo centinaia di anni, si sono formate delle alte colonne costituite da terra e ghiaia e sormontate da un masso."}
{"id": "20571", "revid": "124658476", "url": "https://it.wikipedia.org/wiki?curid=20571", "title": "Prata Camportaccio", "text": "Prata Camportaccio (\"Pr\u00e0da Camp\u00fcrtasc\" in dialetto chiavennasco) \u00e8 un comune italiano di abitanti della provincia di Sondrio in Lombardia. \nIl comune \u00e8 costituito da due paesi principali: Prata Camportaccio propriamente detta, situata poco a sud di Chiavenna, e San Cassiano, che si trova a circa 5 km a sud del capoluogo comunale, con un numero leggermente superiore di abitanti.\nGli abitanti di Prata Camportaccio sono chiamati pratesi, mentre quelli di San Cassiano cassanesi.\nGeografia fisica.\nTerritorio.\nLa sede comunale \u00e8 il paese che d\u00e0 il nome al comune, Prata Camportaccio, situata su un pendio percorso dal torrente Schiesone e abitato da circa 1224 persone. Il municipio si trova in via Ezio Vanoni 2 e nei suoi pressi \u00e8 presente una postazione di bike sharing con biciclette a pedalata assistita.\nTra i centri del comune quello pi\u00f9 popoloso \u00e8 San Cassiano. Ha un'et\u00e0 media della popolazione piuttosto bassa rispetto alla media della zona, di poco inferiore ai 40 anni. \u00c8 dominato dal Pizzo di Prata (2727 m s.l.m.).\nPizzo, Porettina, Tanno e Malaguardia sono le principali frazioni minori, con alcune centinaia di abitanti ciascuna (si calcola che a Tanno abitino circa 400 persone). Pizzo \u00e8 un'area semi-urbanizzata con case poco agglomerate, a nord di San Cassiano. La Malaguardia, densamente abitata, \u00e8 anche una via del comune, collocata alla sua estremit\u00e0 nord, a est della SS 36. Porettina \u00e8 situata invece a sud di San Cassiano, ed \u00e8 come Pizzo una zona non molto densamente abitata, con prati sparsi nel mezzo e precise aree dove le case sono maggiormente concentrate. \u00c8 a sua volta suddivisa in Porettina Alta (via Predarossa e Campo Fiera), e Porettina Bassa (via Spluga, via Pirondini, via della Martina). Vi \u00e8 infine Tanno, un'ulteriore frazione situata al confine nord con il comune di Chiavenna, e che con quest'ultima forma una conurbazione ininterrotta.\nIn localit\u00e0 Pizzo si trova la piattaforma mandamentale per la raccolta e lo stoccaggio dei rifiuti urbani provenienti dall'area della Valchiavenna, gestita dalla Societ\u00e0 per l'Ecologia e l'Ambiente, SECAM SPA di Sondrio.\nStoria.\nDa Prata Camportaccio, in epoca romana, passava la via Spluga, strada che metteva in comunicazione Milano con Lindau passando dal passo dello Spluga.\nIl nome Prata attribuito all'abitato compare gi\u00e0 in documenti del 973 d.C. ma il comune divenne autonomo da Chiavenna solamente verso il XIII secolo comprendendo anche le localit\u00e0 di Uschione e Campedello che entrarono a far parte del Comune di Chiavenna rispettivamente nel 1872 e nella seconda met\u00e0 del Cinquecento. Il nome Camportaccio venne aggiunto a Prata nel 1863 per evitare situazioni di omonimia.\nLe tracce di San Cassiano risalgono invece al 1108 quando all'interno di un documento la frazione era stata definita \"San Cassiano di Arona\". Successivamente, nel Seicento, la denominazione mut\u00f2 in \"San Cassiano in Bosco\", per divenire in tempi pi\u00f9 recenti San Cassiano di Valchiavenna, chiamato per\u00f2 da tutti semplicemente San Cassiano.\nCultura e tradizioni.\nLa biblioteca comunale, unica in Valchiavenna a offrire un'apertura serale (gioved\u00ec dalle 20.00 alle 22.00), si trova nella frazione di San Cassiano, in prossimit\u00e0 della banca del paese.\nDa qualche anno, in occasione della penultima domenica di novembre, presso l'area crotti di Prata si svolgono i mercatini di Natale, iniziativa per famiglie e bambini che riscuote un notevole successo per la location suggestiva e la minuziosa cura delle numerose bancarelle.\nStemma comunale.\nLo stemma comunale, adottato a fine ottobre 1994, \u00e8 uno scudo sannitico diviso in due da una fascia azzurra obliqua che rappresenta il torrente Schiesone, l'elemento di unione tra le frazioni. Sulla banda azzurra \u00e8 inoltre presente una lancia che rimanda alle Incisioni rupestri di Dona.\nNella parte destra, su sfondo giallo, \u00e8 raffigurato un Capitello a crochet proveniente dall'antica chiesa di Santa Maria del monastero di Dona.\nNella parte sinistra, su sfondo verde, \u00e8 invece presente il campanile della vecchia chiesa di San Cassiano.\nInfrastrutture e trasporti.\nIl comune \u00e8 servito dalla linea di autubus STPS.\n\u00c8 inoltre attraversato dalla Strada statale 36 del lago di Como e dello Spluga e dalla linea ferroviaria Colico-Chiavenna con due stazioni: Prata Camportaccio e San Cassiano Valchiavenna."}
{"id": "20572", "revid": "1846281", "url": "https://it.wikipedia.org/wiki?curid=20572", "title": "Silver goal", "text": "Il silver goal (\"gol d'argento\" in inglese) \u00e8 stata una regola calcistica, applicata dall'UEFA tra il 2003 e 2004.\nRegolamentazione.\nLa regola fu introdotta nel 2003, concepita come un'alternativa al pi\u00f9 noto \"golden goal\" nato dieci anni prima. L'adozione di tale criterio fu motivata dal fatto che la regola precedente, studiata per incentivare un gioco pi\u00f9 offensivo, aveva sortito l'effetto opposto. Era applicata durante i tempi supplementari, in caso di gare a eliminazione diretta.\nA differenza del \"golden goal\", che poneva immediatamente fine all'incontro, il \"silver goal\" influiva solo in parte sul proseguimento della partita: se al termine della prima frazione supplementare la squadra andata in rete avesse mantenuto il vantaggio, la sfida si sarebbe conclusa. Viceversa, in caso di parit\u00e0 ristabilita da parte degli avversari, la gara sarebbe proseguita con il secondo tempo supplementare ed eventuali tiri di rigore.\nStoria.\nL'UEFA adott\u00f2 la regola nella primavera 2003, applicandola nelle finali di Coppa UEFA e UEFA Champions League della stagione ancora in corso. Tuttavia, appena nel febbraio dell'anno seguente, ne fu comunicata l'abolizione \u2014 assieme al \"golden goal\" \u2014 al termine del successivo ."}
{"id": "20573", "revid": "124044074", "url": "https://it.wikipedia.org/wiki?curid=20573", "title": "Golden goal", "text": "Il golden goal (traducibile in italiano come \"gol d'oro\") \u00e8 stata una regola del calcio utilizzata dalla FIFA dal 1993 al 2004.\nRegolamentazione.\nNata in seguito ad una lettera apparsa sul \"Times\" il 16 aprile 1992, la regola del \"golden goal\" aveva valore nei tempi supplementari di una partita di calcio a eliminazione diretta: con il risultato in parit\u00e0, il primo gol segnato avrebbe dato la vittoria alla squadra marcatrice; ci\u00f2 si rifaceva al concetto di \"Sudden death\" presente negli sport di squadra nordamericani e applicato anche nel calcio (con il nome di \"oltranza\" in Italia) fino agli anni venti. Andrebbe detto inoltre che il regolamento della Coppa Latina (competizione internazionale disputatasi tra il 1949 e il 1957) prevedeva che, in caso di parit\u00e0 al termine dei due tempi supplementari, si sarebbero disputati altri due tempi supplementari con una regola identica a quella del \"golden goal\" (anche se all'epoca il termine non era stato ancora introdotto): se una delle due squadre fosse riuscita a segnare durante il terzo e quarto tempo supplementare, la partita sarebbe terminata immediatamente con la sua vittoria; in caso contrario era previsto il sorteggio per decretare la squadra vincitrice.\nNel 2002 fu introdotta dalla UEFA la variante del \"silver goal\" (traducibile in italiano come \"gol d'argento\"), che dava la vittoria alla squadra che si trovava in vantaggio al termine del primo tempo supplementare. Entrambe le norme vennero abolite dall'IFAB al termine del .\nCritiche.\nL'idea originale del \"golden goal\" era quella di incentivare le squadre a un gioco maggiormente offensivo, riducendo cos\u00ec il ricorso ai tiri di rigore; tuttavia era opinione diffusa che la regola provocasse l'effetto contrario, poich\u00e9 le formazioni in campo tendevano invece a chiudersi in difesa per evitare di subire una rete, a quel punto, decisiva."}
{"id": "20579", "revid": "345405", "url": "https://it.wikipedia.org/wiki?curid=20579", "title": "Marco van Basten", "text": "Ritenuto uno dei migliori calciatori di tutti i tempi, in carriera ha segnato 314 gol (dei quali 277 con le squadre di club, 24 con la nazionale olandese e 13 con la nazionale Under-21), conclusasi prematuramente all'et\u00e0 di soli 28 anni per via di alcuni infortuni, anche se ufficialmente l'annuncio del suo ritiro fu dato nel 1995, quando il giocatore aveva 30 anni. Emblema dell'Ajax e del Milan, in maglia rossonera ha composto un eccezionale trio assieme ai connazionali Ruud Gullit e Frank Rijkaard, simbolo di numerosi successi della squadra allenata da Arrigo Sacchi e poi da Fabio Capello.\nCampione d'Europa con i nel 1988, torneo in cui fu anche capocannoniere, van Basten vinse tre Palloni d'oro, nel 1988, 1989 e 1992. Fu eletto FIFA World Player nel 1992 e occupa la 9\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\" e la 12\u00aa posizione nell'omonima classifica stilata dall'IFFHS.\n\u00c8 stato il primo dei dieci calciatori a segnare una quaterna in una sola partita di UEFA Champions League, oltrech\u00e9 l'unico (insieme a Silvio Piola) ad avere siglato almeno un gol a ogni squadra di Serie A da lui affrontata.\nDurante i festeggiamenti per il centenario del Milan nel dicembre 1999, Van Basten \u00e8 stato eletto come \"attaccante milanista del secolo\".\nBiografia.\nDalla moglie Liesbeth ha avuto tre figli, Rebecca, Angela e Alexander. Pratica il golf come hobby.\nCaratteristiche tecniche.\nSoprannominato \"il cigno di Utrecht\", Van Basten era un centravanti dotato di tecnica eccezionale nonch\u00e9 di notevole eleganza e rapidit\u00e0 nei movimenti, nonostante il fisico imponente; coniugava la grazia del trequartista con la concretezza del vero cannoniere. Abile con entrambi i piedi, in possesso di un tiro potente e preciso sia in corsa sia da fermo, concreto anche nel gioco aereo e nelle acrobazie, mostrava un insieme di caratteristiche per le quali \u00e8 ritenuto uno tra i pi\u00f9 forti e completi attaccanti di sempre. La sua grande intelligenza tattica e la sua visione di gioco lo rendevano capace di agire anche lontano dall'area di rigore o dando le spalle alla porta avversaria, rendendolo anche un prezioso uomo-assist. Era inoltre un eccellente rigorista: in carriera ha messo a segno 51 \"penalty\" su 55 calciati.\nCarriera.\nGiocatore.\nClub.\nInizi.\nComincia a giocare a calcio a sei anni, quando il padre Joop, ex calciatore e campione dei Paesi Bassi nel 1958, lo affida ai tecnici delle squadre di Utrecht, prima l'EDO (1970-1971), poi l'UVV (1971-1980) ed infine l'Elinkwijk (1980-1981). A 12 anni Leo Beenhakker cerca invano di ingaggiarlo nel Feyenoord.\nNel 1981 passa all'Ajax di Johan Cruijff. Un anno dopo, nell'aprile 1982, debutta con la nazionale Under-18 olandese al torneo Juniores di Cannes, segnando tre gol all'Italia nella finale per il terzo posto.\n1981-1987: le stagioni all'Ajax e l'affermazione definitiva.\nNell'Ajax esordisce in prima squadra il 3 aprile 1982, a 17 anni e mezzo, contro il NEC Nijmegen: Van Basten entra in campo proprio al posto di Cruijff e riesce a segnare un gol al suo esordio con i lancieri. Nei due anni successivi Van Basten passa dai 9 gol in 20 partite del 1982-1983 ai 28 gol in 26 partite nella stagione 1983-1984 nella quale \u00e8 capocannoniere. La stagione seguente l'Ajax \u00e8 di nuovo campione dei Paesi Bassi e Van Basten di nuovo miglior marcatore con 22 gol.\nNella stagione 1985-1986 con 37 gol in 26 partite, si laurea per la terza volta capocannoniere, vincendo la Scarpa d'oro e contribuendo al successo dei lancieri in KNVB beker. Il 1986, tuttavia, segna anche l'inizio dei suoi guai fisici: \u00e8 colpito da epatite virale e deve fermarsi tre mesi; a dicembre, nel corso di Groningen-Ajax, si infortuna alla caviglia destra dopo un contrasto con un avversario. Continua a giocare ma alla fine deve farsi operare in Svizzera. Torna in campo 3 mesi pi\u00f9 tardi, nella finale di Coppa delle Coppe tra Ajax e Lokomotive Lipsia (1-0), in cui segna di testa il gol decisivo al 21' e chiude il campionato ancora capocannoniere. Quando disputa la finale di Coppa delle Coppe, \u00e8 gi\u00e0 ufficialmente un calciatore del Milan, per cui quella sar\u00e0 la sua ultima apparizione con la casacca dei lancieri. La decisione del trasferimento ai rossoneri fu dovuta al fatto che inizialmente fu la Fiorentina ad acquistarlo, ma a causa del mancato pagamento del corrispettivo pattuito l'acquisto non si concretizz\u00f2.\n1987-1988: l'arrivo al Milan, l'infortunio e lo scudetto.\nVan Basten arriva nell'estate del 1987 al Milan, che lo ingaggia a parametro UEFA, pagando 2 milioni di franchi svizzeri, circa 1,75 miliardi di lire. In rossonero si presenta subito al suo nuovo pubblico segnando nella prima partita in Coppa Italia contro il . Segna anche nel debutto in campionato a Pisa, ma arriva anche il primo stop: l'altra caviglia inizia a dargli problemi dopo la gara di Coppa UEFA contro l'Espanyol. Si opera nuovamente e resta inattivo 6 mesi. Quando torna in campo, il Milan \u00e8 alla rincorsa del Napoli, e segna i gol decisivi contro l'Empoli a San Siro e contro la squadra di Maradona, nella decisiva gara giocata e vinta al San Paolo, con cui il Milan vince lo scudetto.\n1988-1991: le vittorie internazionali con Sacchi.\nGalvanizzato dalla vittoria dell'Europeo conseguita in Germania Ovest con la nazionale Oranje, Van Basten, coadiuvato dai suoi connazionali Ruud Gullit e Frank Rijkaard, si pone l'ambizioso obiettivo di trascinare il Milan sul tetto d'Europa. \nLa stagione 1988-1989 vede il ritorno del Milan in Coppa Campioni dopo 9 anni: Van Basten segna 33 gol (19 in Serie A, 10 in Coppa Campioni, 3 in Coppa Italia e 1 in Supercoppa italiana) e conquista il Pallone d'oro 1989. Nella Coppa Campioni segna 10 reti, tra cui quelle in semifinale con colpo di testa in tuffo contro il Real Madrid nell'1-1 dell'andata a Madrid, quella del 5-0 del ritorno al Meazza e la doppietta nella vittoriosa finale contro la Steaua Bucarest. A novembre un suo gol al Barcellona nella finale di andata contribuisce alla conquista della Supercoppa europea. A dicembre, subito dopo la conquista della Coppa Intercontinentale, Van Basten vince il secondo Pallone d'oro consecutivo, affiancando nell'albo d'oro del trofeo campioni come Franz Beckenbauer e Kevin Keegan.\nAll'inizio della successiva stagione, Van Basten viene di nuovo operato, stavolta al menisco: rientrer\u00e0 oltre 2 mesi dopo. In campionato, vinto al \"fotofinish\" dal Napoli, segna ancora 19 gol, che gli valgono il primo titolo di capocannoniere in Italia. Con il Milan raggiunge ancora la finale di Coppa dei Campioni, segnando i gol che risultano decisivi contro Real Madrid, Mechelen e Bayern Monaco. Il Milan vince la finale il 23 maggio contro il Benfica al Prater di Vienna (1-0). Sua l'apertura di prima intenzione che libera Frank Rijkaard e gli consente di segnare il gol decisivo.\nNel 1990-1991 il Milan conquista ancora la Supercoppa europea e l'Intercontinentale, contro i paraguaiani dell'Olimpia Asunci\u00f3n. A Tokyo Van Basten non segna ma contribuisce comunque alla realizzazione del secondo e al terzo gol. A fine stagione, per\u00f2, il ciclo di Sacchi al Milan come allenatore \u00e8 giunto al capolinea, vista la convivenza che era sembrata diventare impossibile tra i due (si parla anche di uno scontro tra Sacchi e Van Basten).\n1991-1993: il nuovo intervento, le migliori stagioni e la finale di Champions.\nNella stagione 1991-1992 a Sacchi subentra Fabio Capello. Favorito dall'impostazione tattica del tecnico friulano, pi\u00f9 flessibile rispetto a quella del predecessore, Van Basten disputa una delle annate pi\u00f9 brillanti della propria carriera: l'olandese ottiene nuovamente il titolo di capocannoniere con 25 gol (tra cui quello nel derby e le triplette contro Foggia, Cagliari e Atalanta, quest'ultima ottenuta nell'arco di 6 minuti).\nVan Basten inizia in maniera estremamente prolifica anche la stagione 1992-1993, segnando 8 gol nelle prime 6 giornate e 12 nelle prime 9 giornate; realizza inoltre due quaterne, entrambe nel mese di novembre: la prima al San Paolo di Napoli in campionato (il Milan vince 5-1 alla nona giornata), la seconda nella gara casalinga di UEFA Champions League contro il G\u00f6teborg (il Milan vince per 4-0). Pochi giorni dopo, a dicembre, gli verr\u00e0 consegnato il Pallone d'oro, il terzo della sua carriera: l'impresa \u00e8 riuscita in precedenza soltanto a Johan Cruijff e Michel Platini.\nIl giorno seguente alla consegna del Pallone d'oro, Van Basten decide di recarsi a St. Moritz per farsi operare alla caviglia: la prognosi \u00e8 di due-tre mesi, ma resta fermo per circa quattro mesi, rientrando a fine aprile nella trasferta di Udine. Una settimana dopo, il 9 maggio 1993, in -Milan, segna l'ultimo gol della propria carriera, ad Alessandro Nista, proprio lo stesso portiere cui aveva segnato il suo primo gol in Serie A il 13 settembre 1987; il 16 maggio 1993, contro la Roma, disputa la sua ultima partita di campionato. Viene tenuto a riposo in vista della finale di UEFA Champions League del 26 maggio contro l'Olympique Marsiglia, vinta dai francesi con un gol di Basile Boli: il giocatore scende in campo nonostante la caviglia ancora dolorante e chiude di fatto la propria carriera agonistica venendo sostituito dopo 85 minuti di gioco.\nConclude l'ultima stagione della propria carriera con 20 reti in 22 partite tra campionato e coppe.\n1993-1995: l'ultima operazione e il prematuro ritiro.\nIl 3 giugno 1993 Van Basten si sottopone ad un'artroscopia ad Anversa presso il noto chirurgo belga Marc Martens, visita che conferma lo stato di profonda sofferenza dell'articolazione, dato che il giocatore soffre ancora di dolori e ipersensibilit\u00e0 all'arto. Poco dopo l'olandese si sottopone, dunque, al quarto intervento chirurgico alla caviglia.\nDa qui in poi trascorrono due anni nel tentativo di recuperare l'efficienza fisica. L'operazione riesce, ma sui tempi e la possibilit\u00e0 di riprendere l'attivit\u00e0 agonistica permangono numerosi dubbi, protrattisi nei mesi successivi, tanto che agli inizi di novembre il calciatore continua ad avvertire dolore se la caviglia \u00e8 molto sollecitata e alla fine del mese Martens constata che la cartilagine tra tibia e astragalo non si \u00e8 ancora riformata. Un nuovo esame, condotto il 30 novembre dal medico Antonio Viladot a Barcellona, evidenzia la necessit\u00e0 di una nuova operazione alla caviglia. Malgrado i lievi miglioramenti rilevati da Mertens agli inizi di marzo del 1994, i tempi di recupero continuano a essere estremamente lunghi; l'11 luglio il giocatore si opera nuovamente alla clinica Apra di Anversa, in artroscopia per la ripulitura dell'articolazione e per l'applicazione alla caviglia un \"fissatore esterno\", rimosso chirurgicamente il 3 ottobre seguente. Alla fine di dicembre i progressi sono lievi e il suo rientro in campo lontano.\nNel maggio 1995 le voci di un ritiro del calciatore dall'attivit\u00e0 agonistica si fanno sempre pi\u00f9 concrete e si consolidano dopo un altro consulto ad Anversa. Il giocatore si riaggrega ai compagni a due anni dalla finale di Champions del 1993, per la preparazione estiva dell'estate del 1995, ma il 17 agosto, tredici mesi dopo l'ultima operazione chirurgica, annuncia la decisione di ritirarsi definitivamente, all'et\u00e0 di soli 30 anni, dall'attivit\u00e0 agonistica. Il giorno dopo saluta i tifosi milanisti con un giro di campo a San Siro che in un'intervista del 2020 ricorder\u00e0 con dolore:\nNazionale.\nCon la nazionale olandese conta 24 reti in 58 presenze, la prima delle quali nel 1983 contro l'Islanda. Fu protagonista al campionato europeo del 1988, segnando 5 reti: 3 di queste furono all'Inghilterra nel girone. Segn\u00f2 anche ai sovietici nella finale vinta per 2-0: la sua rete fu premiata da \"World Soccer\" come il secondo gol pi\u00f9 bello nella storia calcistica.\nPartecip\u00f2 al campionato del mondo del 1990 senza segnare, mentre nelle qualificazioni al campionato europeo del 1992 fu autore di una cinquina contro Malta. Infortunato, non fu presente al campionato del mondo del 1994.\nAllenatore.\nL'11 maggio 2003 inizia la sua avventura da allenatore con lo Jong Ajax. Il 29 luglio 2004 \u00e8 nominato dalla KNVB commissario tecnico della nazionale olandese. Come CT dei Paesi Bassi prende parte ai Mondiali tedeschi del 2006: secondi nel girone C con 7 punti (alle spalle dell'), i Paesi Bassi sono eliminati agli ottavi di finale per 1-0 dal .\nResta alla guida della nazionale anche nel biennio successivo e centra la qualificazione per gli Europei del 2008, in cui la nazionale olandese viene inserita in un girone \"di ferro\" con , e . Alla prima partita, i Paesi Bassi battono i campioni del mondo dell'Italia per 3-0, con i gol di Van Nistelrooij, Sneijder e Van Bronckhorst. Nella seconda giornata i Paesi Bassi liquidano la Francia con una secco 4-1: le reti sono siglate da Kuijt, Van Persie, Robben e Sneijder, centrando cos\u00ec dopo solo due partite la qualificazione ai quarti di finale. Nella terza giornata infine batte 2-0 la Romania con le reti di Huntelaar e Van Persie, qualificandosi a punteggio pieno nel girone. Nei quarti di finale affronta la che vince la partita per 3-1 dopo i tempi supplementari, estromettendo cos\u00ec i Paesi Bassi dalla competizione.\nNel giugno 2008, al termine dell'Europeo, lascia la nazionale \"Oranje\" per allenare l'Ajax, con cui aveva gi\u00e0 firmato un contratto quadriennale nel febbraio precedente. Come commissario tecnico olandese, detiene attualmente il record della maggiore percentuale di vittorie sul totale delle partite giocate (67,31%), tra i CT olandesi con pi\u00f9 di dieci partite all'attivo.\nL'esperienza con l'Ajax termina il 6 maggio 2009, quando si dimette dopo aver fallito la qualificazione alla UEFA Champions League.\nIl 13 febbraio 2012 firma un contratto biennale con l'Heerenveen valido a partire dalla stagione 2012-2013 con un ingaggio da 400.000 euro a stagione pi\u00f9 un bonus di 6.000 a vittoria. Conquista un 8\u00ba e un 5\u00ba posto in Eredivisie perdendo due semifinali play-off per l'accesso all'Europa league.\nIl 18 aprile 2014 l'AZ Alkmaar comunica, tramite il proprio sito, l'esistenza di un accordo verbale per l'ingaggio di Van Basten come allenatore, con un contratto biennale. L'accordo \u00e8 formalizzato un mese pi\u00f9 tardi, il 20 maggio. Il 28 agosto d\u00e0 le dimissioni temporanee per problemi cardiaci. Il 3 settembre l'AZ comunica che Van Basten sarebbe rimasto a riposo fino al 14 settembre, venendo sostituito dal suo vice Alex Pastoor e dal suo collaboratore Dennis Haar. Il 16 settembre annuncia la decisione di passare al ruolo di vice allenatore di John van den Brom, a causa dell'eccessivo stress provocatogli dall'incarico di allenatore in prima.\nIl 9 luglio 2015 la federazione olandese ufficializza il rientro di Van Basten nello staff tecnico come vice del nuovo commissario tecnico Danny Blind, a partire dal 1\u00ba agosto, affiancato prima da Ruud van Nistelrooij e poi da Dick Advocaat. Decide inoltre di risolvere il contratto con l'AZ Alkmaar. Il 30 agosto 2016 annuncia che a fine anno avrebbe lasciato il ruolo di vice, per andare a lavorare per la FIFA: secondo alcuni, sarebbe stato spinto a lasciare il suo incarico dalla scelta della federazione di non includere Ruud Gullit all'interno dello staff tecnico per sostituire Dick Advocaat, passato ad allenare il . Il 30 settembre entra a far parte dello staff di Gianni Infantino, presidente della FIFA, con il ruolo di \"Chief Officer for Technical Development\". Si dimette da tale incarico nell'ottobre 2018. Attualmente \u00e8 ambasciatore del calcio UEFA e opinionista tv.\nControversie.\nNel 2008 Van Basten ha raggiunto un accordo con l'Agenzia delle entrate italiana pagando 7,2 milioni di euro per chiudere un contenzioso riguardante una sua evasione fiscale avvenuta nel 1997, riguardo ad alcune sponsorizzazioni utilizzanti la sua immagine.\nNel novembre 2019 come analista di Fox Sports durante un collegamento con l\u2019allenatore tedesco dell'Heracles Almelo, pronuncia il saluto nazista \"Sieg Heil\". Van Basten, tra le polemiche, si scusa successivamente affermando che si \u00e8 trattato di uno scherzo frainteso. La Fox decide di sospenderlo per una settimana e di donare il suo cachet all'Institute of Wars, Holocaust and Genocide Studies di Amsterdam.\nStatistiche.\nPresenze e reti nei club.\nTra club, nazionale maggiore e nazionali giovanili, Marco van Basten ha giocato 446 partite segnando 314 reti, alla media di 0,70 gol a partita.\n\"Statistiche aggiornate al termine della carriera da calciatore.\"\nStatistiche da allenatore.\nClub.\n\"Statistiche aggiornate al 10 maggio 2014.\"\nNazionale nel dettaglio.\n\"Statistiche aggiornate al 21 giugno 2008.\""}
{"id": "20580", "revid": "1632387", "url": "https://it.wikipedia.org/wiki?curid=20580", "title": "Ruud Gullit", "text": "Insignito del Pallone d'oro 1987, \u00e8 ritenuto uno dei migliori centrocampisti nella storia del calcio. Nel e nella nazionale \"Oranje\" ha formato una coppia di centrocampo di grande spessore con Frank Rijkaard; in particolare in maglia rossonera i due costituirono, insieme con il centravanti Marco van Basten, il \"trio olandese\" che condusse il club a una lunga serie di vittorie internazionali a cavallo tra gli anni 80 e 90 del XX secolo. Ha giocato anche nel , nel , nella e nel .\nEra soprannominato \"Tulipano nero\" e \"Simba\", nomignolo coniato per lui da Gianni Brera in riferimento alla sua folta capigliatura formata da \"dreadlock\" medio-lunghi, simile alla criniera di un leone.\nBiografia.\nFiglio di George Gullit, immigrato surinamese arrivato nei Paesi Bassi con Herman Rijkaard (padre di Frank Rijkaard e calciatore in Suriname come George), e di Ria Dil, originaria di Amsterdam. George era giunto nella capitale olandese nel 1958 insieme alla moglie e ai suoi due figli e aveva conosciuto Ria Dil, con cui ebbe Ruud, che fu cresciuto dalla madre, sebbene George lo vedesse regolarmente. George frequent\u00f2 la Vrije Universiteit di Amstelveen, dove si era laureato in economia, disciplina di cui divenne docente. Suo figlio Maxim, classe 2001 cresciuto nell\u2019AZ Alkmaar, dal 2021 gioca nel Cambuur.\nCaratteristiche tecniche.\nCentrocampista offensivo, era in grado di disimpegnarsi anche come seconda punta e mezzala, nonch\u00e9 nel ruolo di libero, ricoperto durante la militanza nel e, successivamente, nelle file della . Il suo punto di forza era l'eccezionale prestanza fisica, che lo rendeva molto abile in progressione.\nCarriera.\nGiocatore.\nClub.\nGli inizi, Feyenoord e PSV.\nD\u00e0 i primi calci nei dilettanti olandesi dei Meer Boys (1973-1975) e successivamente del DWS (1975-1979), esordendo nei professionisti con l'Haarlem nella stagione 1979-1980, dove rimane tre stagioni (91 presenze e 32 gol) prima di passare al Feyenoord con cui dal 1982 al 1985 disputa altre tre stagioni collezionando 85 presenze e 31 gol nella Eredivisie, la massima serie olandese, vincendo un titolo nazionale e una Coppa d'Olanda nel 1984.\nApproda al PSV nel 1985, dove in due stagioni si impone alla scena internazionale con 68 partite e 46 gol in campionato, vincendo due scudetti ed entrando a far parte della Nazionale olandese. Nel 1986 gioca con la squadra di Eindhoven il Trofeo Gamper a Barcellona, in cui partecipa pure il Milan allora appena passato sotto l'egida di Silvio Berlusconi, finendo nelle mire del club italiano.\nMilan.\nAcquistato da Milan nell'estate del 1987 per la cifra, all'epoca record per la squadra meneghina, di 13,5 miliardi di lire, diventa subito la stella della squadra allenata da Arrigo Sacchi, orfana dell'altro neo-acquisto olandese Marco van Basten, infortunato per quasi tutta la stagione.\nLa sua prima partita ufficiale con il Milan \u00e8 datata 23 agosto 1987, a San Siro per il primo turno di Coppa Italia in cui il Milan supera il Bari per 5-0; Gullit segna il quarto gol. Collezioner\u00e0 29 presenze e 9 gol nella sua prima stagione in rossonero, guidando i rossoneri allo scudetto numero undici dopo una rimonta sul di Diego Armando Maradona. Il 28 dicembre 1987 vince il Pallone d'oro come miglior giocatore d'Europa, per le sue prestazioni col PSV e successivamente col Milan, classificandosi al primo posto con 106 punti e precedendo rispettivamente il portoghese Paulo Futre dell' (91 punti) ed Emilio Butrague\u00f1o del (61 punti). Nell'edizione successiva del 1988 si classifica secondo con 88 punti dietro al connazionale Marco van Basten (primo con 129 punti) e settimo nell'edizione del 1989, con 16 punti. Dedica la vittoria del Pallone d'oro al leader sudafricano della lotta anti-apartheid Nelson Mandela. Il 24 maggio 1989 segna una doppietta nella finale di Coppa dei Campioni 1988-1989, giocata al Camp Nou di Barcellona da Milan e Steaua Bucarest (4-0 per i rossoneri).\nGiocher\u00e0 in rossonero per altre sei stagioni, costellate da vari successi e qualche infortunio come nella stagione 1989-1990, quando rester\u00e0 fuori quasi tutta la stagione per un problema al ginocchio. Con la squadra di Sacchi si aggiudica due Coppe dei Campioni consecutive (1988-1989 e 1989-1990), due Coppe Intercontinentali (1989 e 1990), due Supercoppe europee (1989 e 1990) ed una Supercoppa italiana (1988), quindi nel nuovo corso di Fabio Capello, approdato sulla panchina rossonera nel 1991-1992, vincer\u00e0 i primi due scudetti rossoneri sotto la gestione del tecnico friulano (1991-1992 e 1992-1993) oltre a una Supercoppa italiana (1992).\nSampdoria, ritorno a Milano e di nuovo Genova.\nIl 14 luglio 1993 si trasferisce alla , che gli corrisponde un ingaggio lordo di 3 miliardi di lire. Anche con i blucerchiati si impone come uomo-squadra: segna 15 gol in 31 partite (di cui uno, decisivo, proprio contro il Milan) riuscendo a portare i doriani al terzo posto nel campionato di Serie A, vinto dai rossoneri, e alla vittoria in Coppa Italia. Torna al Milan per la stagione successiva (1994-1995), in tempo per vincere un'altra Supercoppa italiana, contro la stessa Samp, ai tiri di rigore. Nel frattempo annuncia l'addio alla nazionale olandese, dopo aver rinunciato pochi mesi prima ai mondiali di calcio di USA '94. In rotta con il club rossonero, dopo 8 presenze e 3 gol in rossonero il 10 novembre 1994 ritorna a titolo definitivo e gratuito alla Sampdoria, che gli corrisponde un ingaggio lordo di 3 miliardi di lire, in cambio del prestito al Milan di Alessandro Melli.\nCon il Milan ha giocato 171 partite in 7 stagioni (125 in campionato), coronate da 56 gol cos\u00ec distribuiti: 38 in Serie A, 10 in Coppa Italia, 6 in Coppa dei Campioni, uno in Coppa UEFA e uno nella Supercoppa italiana. La sua ultima gara con il Milan \u00e8 datata 30 ottobre 1994, in Juventus-Milan (1-0), valevole per l'ottava giornata di campionato. Alla fine della stagione 1994-1995 avr\u00e0 collezionato 22 presenze e 9 gol con la Sampdoria.\nChelsea.\nDopo l'esperienza italiana, il 31 maggio 1995 si trasferisce in Inghilterra, al Chelsea di Londra. In Inghilterra arretra il suo raggio d'azione, giocando da difensore centrale, ruolo che ricopriva a inizio carriera. L'anno seguente assume la doppia carica di allenatore-giocatore dei \"blues\", portandoli alla conquista della FA Cup, diventando il pi\u00f9 giovane allenatore nonch\u00e9 il primo non britannico a conquistare questo trofeo. Il 12 febbraio 1998 oltre a dimettersi dalla guida tecnica della squadra si ritira pure dal calcio giocato, all'et\u00e0 di 36 anni, per dedicarsi completamente alla carriera di allenatore.\nNazionale.\nHa esordito con la nazionale maggiore olandese nel 1981 collezionando 66 partite e 17 gol. Ha disputato in maglia \"Oranje\" l'Europeo giocato in Germania nel 1988 (vinto in finale contro l'URSS per 2-0, con una sua marcatura di testa su cross di Marco van Basten che sblocca il risultato), la Coppa del Mondo giocata in Italia nel 1990 e l'Europeo disputato in Svezia nel 1992. Ha lasciato la nazionale nell'agosto del 1994.\nAllenatore.\nIl 10 maggio 1996 sostituisce Glenn Hoddle sulla panchina del Chelsea. Vincendo subito la Coppa d'Inghilterra. Il 12 febbraio 1998 si dimette e viene sostituito da Gianluca Vialli.\nIl 28 agosto 1998 decide di accettare la proposta di un'altra squadra inglese, il Newcastle United. Al primo anno arriva in finale di FA Cup. Il secondo anno comincia male, collezionando un solo punto nelle prime 5 gare di campionato; decide quindi il 29 agosto 1999 di rassegnare le proprie dimissioni per lasciare il posto al vice Steve Clarke.\nIl 21 marzo 2003 viene scelto dalla federazione olandese come selezionatore per la nazionale Under-19, fino al luglio del 2004, quando affiancher\u00e0 nelle vesti di co-allenatore il commissario tecnico Dick Advocaat sulla panchina della nazionale maggiore al giocato in Portogallo.\nDal 1\u00ba luglio 2004 ricopre la carica di allenatore del Feyenoord, gi\u00e0 suo club da giocatore, prima di lasciare la panchina a Erwin Koeman. L'8 novembre 2007 diventa il tecnico dei Galaxy di Los Angeles; l'11 agosto 2008, a causa di una serie di risultati poco convincenti della squadra californiana, si dimette dal ruolo di allenatore della stessa.\nL'11 ottobre ritorna nel frattempo al Milan nelle vesti di osservatore per il Nord Europa, in particolare per i Paesi Bassi. Nel gennaio 2011 viene ingaggiato dal , squadra della Prem'er-Liga russa con l'obiettivo della qualificazione all'Europa League; tuttavia il successivo 14 giugno, con la squadra che si trova al penultimo posto in classifica, il presidente Ramzan Kadyrov lo esonera dopo la sconfitta subita dalla sua squadra contro l'Amkar Perm.\nIl 9 maggio 2017 viene resa nota dalla federazione olandese che sar\u00e0 il vice del commissario tecnico Dick Advocaat alla guida dei Paesi Bassi, incarico ufficializzato il successivo 6 giugno. Il 15 novembre dello stesso anno, dopo aver fallito la qualificazione al , Advocaat e Gullit si dimettono.\nDopo il ritiro.\nNel 2017 pubblica il libro \"Non guardare la palla. Che cos'\u00e8 (davvero) il calcio\". \u00c8 inoltre opinionista per beIN Sports e Ziggo Sport. Nel marzo 2019 viene scelto come ambasciatore per l\u2019Europeo 2020.\nStatistiche.\nStatistiche da allenatore.\n\"Statistiche aggiornate al 30 giugno 2011.\" In grassetto le competizioni vinte."}
{"id": "20583", "revid": "125720024", "url": "https://it.wikipedia.org/wiki?curid=20583", "title": "Franco Baresi", "text": "Campione del mondo nel 1982 e vicecampione nel 1994 con la Nazionale italiana, da giovane era soprannominato \"Piscinin\" e in seguito \"Kaiser Franz\" (in onore di Franz Beckenbauer).\nSegnalatosi fin da giovane come uno dei maggiori talenti espressi dal calcio italiano e considerato tra i pi\u00f9 forti giocatori della storia, \u00e8 inoltre annoverato tra le pi\u00f9 note \"bandiere\" di tutti i tempi.\nNel corso della sua carriera ha sempre militato nel Milan, squadra nella quale ha giocato per venti stagioni (dal 1977 al 1997) di cui quindici da capitano, divenendone il secondo calciatore con pi\u00f9 presenze sia per quanto riguarda il campionato che le coppe europee. Con i rossoneri ha vinto sei scudetti, tre Coppe dei Campioni, due Coppe Intercontinentali, tre Supercoppe UEFA e quattro Supercoppe italiane; insieme ai compagni di reparto Mauro Tassotti, Paolo Maldini e Alessandro Costacurta ha composto una delle migliori linee difensive della storia del calcio che ha consentito al Milan di stabilire il record di partite consecutive senza sconfitta (58) nei cinque principali campionati europei (dal 26 maggio 1991 al 14 marzo 1993).\nCon la nazionale italiana, nella quale ha militato per tredici anni vestendo la fascia di capitano dal 1991 al 1994, ha partecipato a tre campionati del mondo (Spagna 1982, e Stati Uniti 1994) e due campionati d'Europa ( e ).\nClassificatosi al secondo posto nel 1989 nella classifica del Pallone d'oro dietro al compagno di squadra Marco van Basten, nel 2004 \u00e8 stato incluso nella FIFA 100, la lista dei 125 pi\u00f9 grandi giocatori viventi stilata da Pel\u00e9 e dalla FIFA in occasione del centenario della federazione, e nel 2013 \u00e8 entrato a far parte della \"Hall of Fame del calcio italiano\". Occupa la 19\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\". Il 16 dicembre 1999, in occasione della festa organizzata per celebrare i cent'anni del Milan, \u00e8 stato eletto dai suoi tifosi \"Milanista del secolo\", cio\u00e8 il giocatore pi\u00f9 rappresentativo nella storia rossonera. \u00c8 risultato 17\u00ba nell'UEFA Golden Jubilee Poll, un sondaggio online condotto dalla UEFA per celebrare i migliori calciatori d'Europa dei cinquant'anni precedenti.\nBiografia.\n\u00c8 rimasto orfano ad appena quattordici anni. \u00c8 sposato con Maura Lari, da cui ha avuto il figlio Edoardo nel 1991; nel 1997 la coppia ha adottato un bambino a cui \u00e8 stato dato il nome di Giannandrea. \u00c8 zio di Regina Baresi, anch'essa calciatrice, figlia del fratello Beppe.\nCaratteristiche tecniche.\nGiocatore.\nBaresi era un libero capace di coniugare senso della posizione, tecnica, scatto, visione di gioco e decisione negli interventi con una notevole continuit\u00e0 di rendimento. \"Leader\" carismatico, si distinse inoltre per precocit\u00e0 e longevit\u00e0 agonistica: anche in et\u00e0 avanzata era ritenuto uno dei calciatori atleticamente pi\u00f9 preparati in tutta la Serie A. In virt\u00f9 di queste doti, \u00e8 considerato uno dei pi\u00f9 forti liberi di sempre e, a detta di molti, avrebbe meritato il Pallone d'oro, premio che sfior\u00f2 nel 1989 classificandosi secondo alle spalle di Marco van Basten.\nPur prediligendo giocare in difesa, Baresi sapeva disimpegnarsi anche nel ruolo di centrocampista: ricopr\u00ec tale ruolo in nazionale nei primi anni 1980, poich\u00e9 l'allora commissario tecnico Enzo Bearzot era solito preferirgli, come libero, Gaetano Scirea in ragione della maggiore propensione offensiva di quest'ultimo.\nCarriera.\nGiocatore.\nClub.\nEsordi e primi anni al Milan.\nBaresi inizi\u00f2 a giocare a calcio in tenera et\u00e0 insieme ai fratelli Angelo e Beppe. Quindicenne sostenne un provino all', squadra che aveva gi\u00e0 reclutato Beppe, ma venne scartato per le sue caratteristiche fisiche. A questo punto Italo Galbiati lo invit\u00f2 a tentare un provino al . Dopo tre provini e grazie all'insistenza di Guido Settembrino, Baresi entr\u00f2 nelle giovanili rossonere. Qui leg\u00f2 in particolare con il compagno di squadra Gabriello Carotti e con l'allenatore Giuseppe Marchioro.\nL'esordio in prima squadra e in Serie A avvenne il 23 aprile 1978, a 17 anni, nella partita -Milan (1-2). In quella stagione ottenne anche 2 presenze in Coppa Italia. Tuttavia, la permanenza in prima squadra del giovane \"Piscinin\" (soprannome datogli dal massaggiatore dei rossoneri Paolo Mariconti) fu minacciata da qualche ritrosia con Albertosi e Capello. Superate queste ultime, il giovane e promettente difensore cominci\u00f2 gradualmente ad ambientarsi nello spogliatoio e, grazie alla sua grinta, alla sua personalit\u00e0 e alla sua maturit\u00e0 tattica, riusc\u00ec a farsi apprezzare anche dalla storica bandiera e capitano rossonero Gianni Rivera (\u00abQuesto ragazzo far\u00e0 molta strada\u00bb).\nNell'annata 1978-79 l'allenatore Nils Liedholm non esit\u00f2 a sacrificare un libero di provata esperienza come Turone per fargli posto in squadra. In quell'annata, giocata sempre da titolare, Baresi esord\u00ec in Coppa UEFA e vinse lo scudetto, il decimo della storia Milan. Rivera, inoltre, convinse la dirigenza del Milan a premiare anche Baresi con il premio scudetto di 50 milioni di lire, a testimonianza dell'ottimo rapporto instauratosi tra i due. Nel 1979, alla chiusura del campionato, Baresi successe proprio a Rivera, ormai al tramonto della sua carriera, come uomo-simbolo e guida dello spogliatoio milanista.\nIn seguito alla retrocessione in Serie B del Milan nel 1980, decisa dalla sentenza relativa allo scandalo del calcio scommesse, fu tra i pochi della rosa che non lasci\u00f2 la societ\u00e0 Il 20 agosto 1980 realizz\u00f2 il primo gol con la maglia rossonera nella partita di Coppa Italia pareggiata 1-1 contro l' e, a fine stagione, fu uno degli assoluti protagonisti del ritorno del Milan in Serie A. Nella stagione 1981-82, colpito da una malattia del sangue, fu costretto a lasciare il campo per circa quattro mesi. Senza la sua guida difensiva, il Milan and\u00f2 allo sbando e, a fine stagione, retrocesse per la seconda volta in Serie B.\nNel 1982 segu\u00ec per Baresi una rapida ascesa a livello professionale. Fresco campione del mondo con la nazionale italiana, il giovane difensore, rifiutata un'offerta della , firm\u00f2 un contratto biennale di circa 100 milioni di lire all'anno e divent\u00f2 il nuovo capitano dei rossoneri a soli 22 anni, dopo le partenze di Aldo Maldera e Fulvio Collovati. Guid\u00f2 il Milan alla seconda promozione in Serie A, poi rinunci\u00f2 a vestire le maglie di ed per continuare la sua carriera con il \"Diavolo\", dando cos\u00ec un'ulteriore prova di affetto e attaccamento ai colori rossoneri.\nGli anni di Sacchi.\nCon l'arrivo del presidente Silvio Berlusconi e dell'allenatore Arrigo Sacchi, il Milan cambi\u00f2 ruolino di marcia e si potenzi\u00f2 in ogni reparto, componendo una squadra che anni dopo verr\u00e0 definita \"il club pi\u00f9 forte di tutti i tempi\" dalla rivista \"World Soccer\". L'inizio non fu per\u00f2 facile per Baresi, anche a causa del difficile rapporto con il nuovo tecnico Sacchi. Il capitano ebbe ripetute crisi di rigetto a furia di osservare costantemente i movimenti e le prestazioni di Gianluca Signorini, libero del , ex-squadra di Sacchi.\nMessi da parte i problemi con l'allenatore, Baresi e compagni riuscirono a compiere una piccola impresa sportiva, superando in vetta alla classifica il Napoli campione in carica, dopo averlo sconfitto allo Stadio San Paolo nella terzultima giornata di campionato, e conquistando lo scudetto 1987-88 grazie al pareggio all'ultimo turno col Como.\nNella stagione 1988-89 arriv\u00f2 l'affermazione europea con la conquista della Coppa dei Campioni contro la Steaua Bucarest a maggio, mentre nel mese di giugno i rossoneri si aggiudicarono anche la prima edizione della Supercoppa italiana contro la . In entrambe le occasioni fu Baresi ad alzare al cielo i due trofei, ma ci\u00f2 non bast\u00f2 a vincere il Pallone d'oro 1989, appannaggio del compagno di squadra Marco van Basten, che ebbe la meglio su Baresi per 39 punti.\nNella stagione 1989-1990 il Milan continu\u00f2 il suo dominio europeo vincendo nell'ordine la Supercoppa UEFA, la Coppa Intercontinentale e la seconda Coppa dei Campioni, ma in Italia perse sia lo scudetto, a causa della sconfitta contro il alla penultima giornata, sia la Coppa Italia, cedendo alla Juventus nella doppia finale; in quest'ultima competizione, Baresi si aggiudic\u00f2 la classifica dei cannonieri con 4 gol, tutti segnati nella fase a gironi (nello specifico una tripletta su rigore contro il Messina e un gol all'Atalanta).\nDopo un'ultima stagione vincente con Sacchi in panchina, nella quale il Milan vinse in ordine Supercoppa UEFA e Coppa Intercontinentale, nel 1991 i rossoneri furono squalificati per un anno dalle competizioni confederali. Durante quel periodo, il rapporto tra Baresi e Sacchi si deterior\u00f2 al punto tale che, a fine campionato, il capitano rossonero, appoggiato dal malcontento di buona parte dello spogliatoio, decise di chiedere le dimissioni dell'allenatore al presidente Berlusconi.\nGli anni di Capello.\nSulla panchina rossonera arriv\u00f2 Fabio Capello, gi\u00e0 compagno di squadra di Baresi negli anni settanta, con il quale il Milan ritorn\u00f2 subito a vincere il campionato nella stagione 1991-92. Baresi continu\u00f2 a giocare ad alti livelli, mettendo la propria firma sui successivi successi rossoneri, ovvero le vittorie dei campionati del 1992-93, 1993-94 e 1995-96, delle Supercoppe italiane 1992, 1993 e 1994 e della Champions League 1993-94 (pur non scendendo in campo nella finale vinta contro il perch\u00e9 squalificato).\nIl 6 aprile 1996 il capitano rossonero raggiunse le 501 presenze in campionato, eguagliando Rivera.\nNel mese di giugno del 1996 fu scelto come tedoforo a Manhattan per i Giochi della XXVI Olimpiade tenutisi ad Atlanta nello stesso anno.\nRitiro.\nDopo la fine del ciclo di Capello, la carriera di Baresi si prolung\u00f2 di una sola stagione, tribolata per il Milan, passato da \u00d3scar Tab\u00e1rez al rientrante Arrigo Sacchi. Il 19 gennaio 1997 il difensore gioc\u00f2 la sua 700\u00aa partita con il Milan e annunci\u00f2 il suo ritiro dal calcio giocato al termine dell'annata 1996-1997. Il 1\u00ba giugno 1997, all'et\u00e0 di 37 anni, disput\u00f2 la sua ultima partita in maglia rossonera (Milan-Cagliari 0-1). Nell'occasione la societ\u00e0 decise di ritirare \u2014 una prima volta nella storia del calcio italiano \u2014 la maglia \"numero sei\" da lui indossata.\nIl 28 ottobre 1997 disput\u00f2 a San Siro un incontro d'addio con i pi\u00f9 noti calciatori che erano stati compagni e avversari durante la sua carriera: in occasione del match, il presidente milanista Silvio Berlusconi gli confer\u00ec un simbolico Pallone d'oro, \u00abper colmare l'unico vuoto rimasto in una bacheca stracarica di trofei\u00bb.\nIn 20 stagioni disputate con la maglia del Milan, Baresi vinse 6 scudetti, 3 Coppe dei Campioni, 2 Coppe Intercontinentali, 3 Supercoppe UEFA e 4 Supercoppe italiane. Segn\u00f2 31 gol complessivi, 21 dei quali su calcio di rigore, e fu primo nella classifica cannonieri della Coppa Italia 1989-90, l'unico trofeo nazionale che non ha mai vinto.\nInsieme a Riccardo Ferri \u00e8 il giocatore con pi\u00f9 autogol nel campionato di Serie A, con 8 marcature nella propria porta.\nNazionale.\nCon la nazionale Under-21 prese parte alle edizioni del 1980 e del 1982 del Campionato europeo Under-21.\nLe ottime prove con la maglia del Milan gli valsero, a soli 20 anni, la convocazione in nazionale maggiore da parte del CT Enzo Bearzot per il . Due anni pi\u00f9 tardi, partecip\u00f2 anche al vittorioso , ma in entrambe le competizioni non scese mai in campo in quanto riserva del pi\u00f9 esperto Gaetano Scirea. L'esordio assoluto arriv\u00f2 solo il 4 dicembre 1982, a 22 anni, nella partita Italia- (0-0) giocata a Firenze, valida per le qualificazioni al .\nNei due anni successivi, pur impiegato in molte occasioni, non riusc\u00ec a conquistarsi un posto da titolare, anche perch\u00e9 utilizzato da Bearzot esclusivamente come centrocampista e non come difensore. Cos\u00ec, da tempo insoddisfatto per il modo in cui veniva impiegato, litig\u00f2 platealmente con Bearzot, precisamente durante il torneo olimpico di , e da quel momento in poi non fu pi\u00f9 convocato dal \"Vecio\", saltando il .\nIl ritorno in nazionale coincise con l'arrivo del CT Azeglio Vicini nel 1986, che ne fece un punto fermo della sua squadra. Il capitano rossonero fu promosso titolare e il 20 febbraio 1988 realizz\u00f2 su calcio di rigore il suo unico gol in maglia azzurra, nella partita amichevole vinta 4-1 contro l'. Partecip\u00f2 da protagonista sia al che al giocato in casa, affermandosi come \"leader\" del gruppo azzurro.\nSul finire del 1991 Arrigo Sacchi rimpiazz\u00f2 Vicini come nuovo CT e Baresi divenne capitano, vista anche la contestuale esclusione di Bergomi. All'inizio di ottobre del 1992, Baresi decise tuttavia di lasciare la nazionale, ma il presidente federale, Antonio Matarrese, lo convinse poche settimane pi\u00f9 tardi a tornare sui suoi passi; Sacchi, invece, si oppose inizialmente a questa decisione.\nCon la fascia di capitano al braccio, Baresi disput\u00f2 il negli Stati Uniti, durante il quale si infortun\u00f2 al menisco contro la , nella seconda partita della fase a gironi. Dopo soli 25 giorni, contro ogni aspettativa, il capitano azzurro venne recuperato a tempo di record per la finale contro il . Baresi gioc\u00f2 \u00abuna partita straordinaria\u00bb, ma nel decisivo epilogo ai tiri di rigore sbagli\u00f2 il suo tentativo, afflitto dai crampi, scoppiando in lacrime sia dopo l'errore dal dischetto sia dopo la sconfitta dell'Italia.\nInfine il 7 settembre 1994, a 34 anni, disput\u00f2 la sua ultima partita, la gara valida per le qualificazioni al pareggiata 1-1 contro la a Maribor, dopo la quale lasci\u00f2 la nazionale. Concluse la sua carriera in nazionale maggiore con 81 presenze e 1 gol.\nAllenatore e dirigente.\nRitiratosi dall'attivit\u00e0 agonistica, nell'immediato \u00e8 entrato per alcuni anni nei quadri dirigenziali nel , e ha poi avuto una breve esperienza come direttore sportivo del di Mohamed Al-Fayed: rimase in Inghilterra solo 81 giorni, dal 23 maggio al 20 settembre 2002, quando lasci\u00f2 per sopraggiunti contrasti con l'allenatore Jean Tigana.\nIl 19 settembre 2002 ritorna al Milan come allenatore della squadra Primavera, in sostituzione di Mauro Tassotti passato al ruolo di vice in prima squadra. Il 17 giugno 2006 passa alla guida tecnica della formazione Berretti.\nIl 4 agosto 2008 torna dietro la scrivania, entrando a far parte della direzione marketing del club rossonero. Con la fine della trentennale presidenza Berlusconi e l'inizio di quello che sar\u00e0 il breve interregno di Li Yonghong alla testa della societ\u00e0, il 18 maggio 2017 diventa \"brand ambassador\" della squadra. Il 28 ottobre 2020 la nuova propriet\u00e0 Elliott nomina Baresi vicepresidente onorario del club.\nControversie.\nNell'agosto del 2005 \u00e8 stato condannato a cinque mesi di reclusione, convertiti in una multa di 5.900 euro, nell'ambito di una truffa sulla vendita di quadri."}
{"id": "20584", "revid": "1862310", "url": "https://it.wikipedia.org/wiki?curid=20584", "title": "Ultimi 100 comuni italiani per popolazione", "text": "Il seguente \u00e8 un elenco dei comuni meno popolosi d'Italia, in ordine crescente di popolazione aggiornato al 30 novembre 2021."}
{"id": "20590", "revid": "1748167", "url": "https://it.wikipedia.org/wiki?curid=20590", "title": "Karakorum", "text": "Il Karakorum o Caracorum (in entrambe le grafie, : o ; grafia alternativa Karakoram) \u00e8 una sub catena montuosa situata a nord-ovest della catena dell'Himalaya, diviso da questa dalla fossa del fiume Indo, formando per circa 450\u00a0km il confine tra il Kashmir (pakistano e indiano) e la Cina e connettendosi verso ovest con la catena dell'Hindu Kush in Afghanistan. Tra le zone del mondo pi\u00f9 ricoperte da ghiacciai, con la sola esclusione delle calotte polari, a causa della sua altitudine e scabrosit\u00e0 \u00e8 molto meno abitato rispetto all'Himalaya e al suo interno sono compresi 4 dei 14 ottomila esistenti sulla Terra.\nEtimologia.\nKarakorum \u00e8 un termine turco che significa \"\"ghiaia nera\" che i commercianti dell'Asia centrale originariamente applicavano al Passo Karakorum. I primi viaggiatori europei, tra cui William Moorcroft e George Hayward, iniziarono a usare il termine anche per la catena montuosa a ovest del passo, sebbene usassero anche il termine Muztagh, che significa \"montagna di ghiaccio\"\", il quale ora invece definisce il monte Muztagata.\nNella geografia indiana tradizionale le montagne erano conosciute come Krishnagiri (montagne nere), Kanhagiri e Kanheri.\nOrografia.\nVette.\nPrincipali vette, tra le altre:\nGlaciologia e clima.\nAlcuni importanti ghiacciai sono:\nAnomalia del Karakorum.\nDiversi studi hanno mostrato che, in controtendenza rispetto ai restanti ghiacciai mondiali, e al pari dei ghiacci antartici, la zona del Karakorum \u00e8 l'unica la cui superficie ghiacciata aumenta (seppur leggermente) anzich\u00e9 diminuire e dove le temperature medie sono diminuite negli ultimi 30 anni di 1,5\u00a0\u00b0C. Il motivo di questa anomalia non \u00e8 ancora ben chiaro, ma si prevede che continui per i prossimi 50 anni. Altri studi suggeriscono che questa anomalia sia dovuta all'abbondanza di detriti rispetto ad altri ghiacciai soggetti a un incremento della temperatura dovuto al riscaldamento globale\nSociet\u00e0.\nI popoli del Karakorum.\nAttorno al Karakorum vivono diversi popoli di etnie e culture diverse, accomunate dal vivere da secoli in ambienti estremi in economie di sussistenza di tipo agricolo e pastorizio: Balti, Hunzakut, Kirghisi, Wakhi."}
{"id": "20595", "revid": "466539", "url": "https://it.wikipedia.org/wiki?curid=20595", "title": "Ottomila", "text": "Con il termine ottomila si indicano comunemente le quattordici montagne della Terra che superano gli ottomila metri di altitudine sopra il livello del mare, con i rispettivi massicci montuosi, tutti collocati nell'Asia centro-meridionale (Nepal, Cina, Pakistan e India): nove nell'Himalaya, quattro nel Karakorum e uno nel Kashmir.\nDescrizione.\nLa lista ufficiale \u00e8 stata calcolata negli anni trenta del Novecento sulla base del concetto di massiccio, venendo ad assumere un elevato significato simbolico nei Paesi in cui \u00e8 in vigore il sistema metrico decimale (in Gran Bretagna o in alcuni Paesi asiatici, per esempio, ha un significato meno evocativo poich\u00e9, nella pratica, tale soglia perde di significato) con la sua notoriet\u00e0 che \u00e8 comunque divenuta con il tempo planetaria, raggruppando ugualmente le quattordici montagne pi\u00f9 alte del mondo (se venisse applicato il concetto di vetta, includendo cio\u00e8 tutte le cime che, anche all'interno dello stesso massiccio, superano gli ottomila, la lista si allargherebbe a 22 secondo il criterio attualmente utilizzato sulle Alpi, o raggiungerebbe numeri diversi, secondo altre considerazioni).\nMolte di queste montagne hanno segnato la storia dell'alpinismo moderno d'alta quota nella seconda met\u00e0 del XX secolo (himalayismo), avendo rappresentato delle vere e proprie sfide per gli alpinisti pi\u00f9 esperti di tutto il mondo: la prima ascesa di un ottomila \u00e8 stata compiuta da Maurice Herzog e Louis Lachenal, che hanno conquistato la vetta dell'Annapurna il 3 giugno 1950, l'ultimo ottomila scalato \u00e8 stato lo Shisha Pangma il 2 maggio 1964, mentre il primo uomo ad avere scalato tutte le cime \u00e8 stato l'italiano Reinhold Messner terminando l'impresa nel 1986.\nLista dei 14 ottomila.\nLa lista seguente contiene l'elenco dei 14 massicci superiori agli ottomila metri e i rispettivi primi scalatori.\nDifficolt\u00e0 di scalata.\nSono considerate tra le montagne pi\u00f9 rischiose da scalare al mondo, sia per le difficolt\u00e0 tecniche, sia per l'elevata altitudine che si raggiunge e i dislivelli da superare: la quota altimetrica al di sopra degli ottomila metri \u00e8 infatti comunemente nota agli alpinisti come la \"zona della morte\" a causa delle condizioni atmosferico-meteorologiche avverse ovvero per l'estrema rarefazione dell'aria, del freddo intenso (fino a 40-50 gradi sottozero) e del forte vento (per esempio corrente a getto), che rendono difficile la respirazione polmonare anche a riposo e lo smaltimento della stanchezza psico-fisica accumulata nella precedente ascesa; per questo motivo, assieme alle difficolt\u00e0 tecniche, tutte le vette possiedono un loro \"indice di mortalit\u00e0\", periodicamente aggiornato, inteso come rapporto tra vittime e tentativi totali di scalata, a testimonianza dell'estrema difficolt\u00e0 e pericoli nella scalata.\nL'ascesa di un ottomila richiede dunque un'accurata preparazione psico-fisica e un'esperienza di alta quota, oltre a una procedura di acclimatamento per evitare di incorrere nel pericoloso mal di montagna; altri rischi sono l'ipotermia e il congelamento oltre ovviamente a quelli dovuti agli aspetti morfologici dell'alta montagna (valanghe, crepacci, distacco di seracchi, cornici di neve, frane e dirupi); durante la scalata gli alpinisti possono ricorrere o meno all'uso di bombole di ossigeno a supporto della respirazione: in principio si \u00e8 fatto sempre uso delle bombole e solo successivamente si \u00e8 passati a scalate senza di esse, caratteristica questa facente parte dello stile alpino; tipico inoltre \u00e8 l'allestimento di campi a varie quote durante la scalata, che normalmente si effettua in pi\u00f9 giorni.\nScalatori di tutti i massicci.\n Solo un totale di circa trenta scalatori ha completato con successo tutte le scalate; pochi di questi non hanno mai usato ossigeno supplementare oppure hanno effettuato l'impresa in stile alpino o entrambe le cose: il primo uomo ad avere completato quest'ultima impresa \u00e8 stato l'italiano Reinhold Messner, completandola il 16 ottobre 1986; l'anno seguente Jerzy Kukuczka, in competizione con Messner, fu il secondo uomo a scalarli allo stesso modo, ma complessivamente in un lasso temporale molto pi\u00f9 breve.\nLa prima donna ad avere completato i 14 massicci \u00e8 stata invece la spagnola Edurne Pasaban, il 17 maggio 2010, che ha scalato le cime senza ossigeno supplementare (eccetto che in discesa dall'Everest e dal Kangchenjunga e facendo per\u00f2 uso in molti casi di grosse spedizioni di supporto e portatori sherpa). In precedenza la sudcoreana Oh Eun-sun, detta \"miss Oh\", sembrava avere completato l'ultima ascensione il 27 aprile 2010, ma il suo primato \u00e8 stato per\u00f2 annullato (la scalata del 2009 al Kangchenjunga non le \u00e8 stata infatti convalidata dalla stessa Federazione Alpina Coreana dopo che \u00e8 stato constatato il falso operato sulle fotografie dalla cima). Il 23 agosto 2011 l'austriaca Gerlinde Kaltenbrunner, raggiungendo la vetta del K2, ha completato la salita di tutte le cime, effettuando le scalate senza l'uso di ossigeno supplementare, la prima donna a raggiungere tale risultato (utilizzando per\u00f2 in alcuni casi il supporto di sherpa). Undici invece ne aveva scalati la sudcoreana Go Mi Sun, detta \"miss Go\", deceduta nel 2009 in discesa dal Nanga Parbat.\nLa prima coppia a completare assieme la scalata di tutti e 14 gli ottomila \u00e8 stata quella composta dagli italiani Nives Meroi e Romano Benet, raggiungendo la cima dell'Annapurna l'11 maggio 2017 (tutte le salite sono state effettuate in puro stile alpino, senza quindi ossigeno supplementare n\u00e9 portatori d'alta quota.).\nIl primo portatore a scalare tutti i massicci \u00e8 stato invece lo sherpa nepalese Mingma Sherpa, completando le ascensioni nel 2011; il secondo portatore a riuscire in quest'impresa \u00e8 stato suo fratello Chhang Sherpa, completando le ascensioni nel 2013, che, a 30 anni e nove mesi, risulta essere anche il pi\u00f9 giovane scalatore ad avere concluso con successo la salita di tutte le 14 vette.\nIl record di prime ascensioni invernali (4) appartiene invece all'italiano Simone Moro, stabilito nel 2016, risultando anche il primo scalatore non polacco ad avere effettuato un'ascesa invernale in quanto le prime sette sono state effettuate appunto tutte da scalatori polacchi.\nIl record del minor tempo impiegato per completare la scalata di tutti i 14 ottomila, appartiene all'alpinista nepalese Nirmal Purja che in data 29 ottobre 2019 ha portato a termine tale impresa in appena 6 mesi e 6 giorni (e con il suo Project Possible ha raggiunto tutte e quattordici le vette in una sola stagione nel 2019). Il precedente record era invece detenuto dal coreano Kim Chang-Ho che aveva realizzato la scalata in 7 anni, 10 mesi e 6 giorni, che rimane a tutt'oggi il record assoluto di velocit\u00e0 senza uso di ossigeno supplementare.\nLa lista seguente contiene l'elenco degli alpinisti che hanno effettuato con successo la scalata di tutti i massicci superiori agli 8000 metri(l'uso o meno di ossigeno supplementare \u00e8 riportato con apposita numerazione).\nLista.\nUn certo numero di scalatori non incluso nelle classifiche ufficiali ha affermato di avere scalato con successo tutte le cime, ma le prove fornite non state considerate esaustive. Per esempio la scalata del 1998 del Lhotse di Fausto De Stefani e Sergio Martini non \u00e8 stata convalidata (il primo, quindi, non avrebbe completato tutte e 14 le vette; il secondo le ha completate solo nel 2000 con una seconda spedizione). La lista seguente contiene una serie di questi casi (si riporta anche il numero di posizione qualora fossero stati accertati)."}
{"id": "20596", "revid": "399", "url": "https://it.wikipedia.org/wiki?curid=20596", "title": "Chogo Ri", "text": ""}
{"id": "20597", "revid": "399", "url": "https://it.wikipedia.org/wiki?curid=20597", "title": "Chomo Lungma", "text": ""}
{"id": "20599", "revid": "92723", "url": "https://it.wikipedia.org/wiki?curid=20599", "title": "Filatelia della repubblica d'Ucraina (1990-1999)", "text": "Emissioni postali ordinarie dell'Ucraina nel decennio 1990-1999."}
{"id": "20600", "revid": "79968", "url": "https://it.wikipedia.org/wiki?curid=20600", "title": "Cracovia", "text": "Cracovia (in polacco Krak\u00f3w, , denominazione completa \"Sto\u0142eczne Kr\u00f3lewskie Miasto Krak\u00f3w\" - \"Citt\u00e0 Reale Capitale di Cracovia\"; in tedesco \"Krakau\") \u00e8 una citt\u00e0 polacca di abitanti della Polonia meridionale, seconda dello stato per la popolazione e la superficie e una delle pi\u00f9 antiche. \n\u00c8 capoluogo del relativo voivodato della Piccola Polonia dal 1999; in precedenza \u00e8 stata capoluogo del voivodato di Cracovia dal 1308. Inoltre \u00e8 un grande centro commerciale e industriale (stoffe, pelli, macchine agricole, cartiere, editoria) e un importante nodo ferroviario.\nCracovia \u00e8 stata a lungo la capitale del paese e tutt'oggi rimane il suo principale centro culturale, artistico e universitario - \u00e8 sede tra le altre della Universit\u00e0 Jagellonica, la pi\u00f9 antica del paese e una delle pi\u00f9 antiche d'Europa. Con pi\u00f9 di otto milioni di visitatori ogni anno, \u00e8 la principale meta turistica internazionale della Polonia. \u00c8 famosa per il suo piccolo e curato centro storico, iscritto nella Lista UNESCO come Patrimonio dell'umanit\u00e0, per la sua immensa piazza centrale e per la fascia di giardini del Planty, ampia da 50 a 100 metri che circonda completamente il centro.\nInoltre \u00e8 il primo sito UNESCO ad essere considerato tale in Europa ed \u00e8 anche il primo centro abitato ritenuto patrimonio dell'umanit\u00e0 al mondo (1978). Nel Castello del Wawel \u00e8 stato a lungo custodito il famoso dipinto di Leonardo da Vinci, \"Dama con l'ermellino\", prima esposto all'interno del Museo Czartoryski, ubicato nella Citt\u00e0 Vecchia. Dall'estate del 2017 il quadro \u00e8 visibile al Museo nazionale di Cracovia.\n\u00c8 sede arcivescovile dal X secolo e ne fu vescovo dal 1964 al 1978 Karol Wojty\u0142a, futuro papa Giovanni Paolo II. Capitale europea della cultura nel 2000, nel 2013 ha ricevuto dall'UNESCO anche il riconoscimento di citt\u00e0 della letteratura, prima citt\u00e0 dell'Europa continentale a ricevere questo titolo e nel 2014 la citt\u00e0 \u00e8 stata scelta come Citt\u00e0 europea dello sport. Cracovia \u00e8 stata citt\u00e0 organizzatrice del campionato mondiale di pallavolo nel 2014 e del campionato europeo di pallamano nel 2016. Inoltre, nel 2016, ha ospitato la 31\u00aa Giornata mondiale della giovent\u00f9.\nGeografia fisica.\nTerritorio.\nCracovia \u00e8 situata nelle aree meridionali della Polonia, sulle rive del fiume Vistola, in una valle ai piedi dei monti Carpazi ad un'altitudine di circa 219 metri s.l.m., ai piedi della collina di Wawel, nell'area meridionale della Piccola Polonia (Ma\u0142opolska). L'altitudine varia da 220 (dolina Wis\u0142y), 238 (Wzg\u00f3rze Wawelskie), 250 (G\u00f3rka Borkowska-Jugowice), 380 (Kopiec Pi\u0142sudskiego).\nA mezza strada tra gli altopiani del Giura polacco di origine giurassica a nord e dei Monti Tatra distanti soltanto a sud, catena che costituisce il confine naturale tra Slovacchia e Polonia, Cracovia si trova a ad ovest dal confine con l'Ucraina. Ci sono cinque riserve naturali vicino a Cracovia, per un'area complessiva di 48,6 ettari (120 acri), che a causa del loro valore ecologico sono legalmente protette. La parte occidentale della citt\u00e0, assieme alle estremit\u00e0 nord e nord-occidentale, raggiunge un'area di importanza internazionale conosciuta come \"Jurassic Bielany-Tyniec refuge\". I principali motivi di protezione di quest'area includono salvaguardia faunistica e della flora cos\u00ec come caratteristiche geomorfologiche e paesaggistiche. Un'altra parte della citt\u00e0 \u00e8 situata lungo il 'corridoio' ecologico della Vistola, anch'esso di rilevanza internazionale in quanto parte della rete ecologica pan-europea. Il centro cittadino \u00e8 sviluppato sulla sponda sinistra (a nord) del fiume.\nClima.\nCracovia ha un clima oceanico (Cfb) secondo il Sistema di Classificazione dei climi di K\u00f6ppen, una delle localit\u00e0 europee pi\u00f9 orientali a registrare tale caratteristica, considerando che ad est di Tarn\u00f3w ed a nord di Kielce a gennaio la temperatura media scende sotto i e solitamente diviene di tipo continentale (Dfb). La citt\u00e0 gode di un clima relativamente temperato. Le temperature medie estive variano dai 18 ai , mentre in inverno dai -2,1 agli , la temperatura media annuale \u00e8 di . I picchi di massima in estate riescono spesso a superare i e ad andare oltre anche i , mentre in inverno i picchi negativi registrati oscillano dai -5 e gli notturni: in alcune nottate particolarmente fredde la temperature pu\u00f2 arrivare anche a . A causa della sua posizione ai piedi dei monti Tatra, a Cracovia spesso soffia l'halny - un foehn, che fa aumentare la temperatura rapidamente cos\u00ec da permettere i anche in inverno.\nTabella temperature e precipitazioni: medie mensili\nStoria.\nStoria antica.\nLa preistoria di Cracovia inizia con l'evidenza di un insediamento dell'Et\u00e0 del Ferro nei pressi dell'attuale sito della collina di Wawel Una leggenda vuole che Cracovia fosse stata fondata dal mitologico sovrano Krakus, che l'avrebbe costruita sopra una caverna occupata da un drago, Smok Wawelski.. Cracovia era la capitale della trib\u00f9 dei Vistolani, probabilmente legata alla politica della Grande Moravia. La prima citazione di Cracovia nei documenti storici risale all'VIII secolo, nel quale si annotava che il principe dei Vistoliani era battezzato.\nDopo la distruzione della Grande Moravia da parte degli Ungheresi, Cracovia divenne parte del regno di Boemia: non a caso il primo riferimento scritto del nome della citt\u00e0 \u00e8 databile al 966, il quale ci riferisce di Cracovia come un notevole centro commerciale in mano ad un duca boemo.\nAlla fine del X secolo, la citt\u00e0 era un punto di riferimento per i commerci, incorporata tra i possedimenti della dinastia Piast. Diversi edifici in muratura furono costruiti in quel periodo, tra i quali il noto Castello di Wawel, chiese romaniche come la chiesa di Sant'Adalberto, una cattedrale ed una basilica. La citt\u00e0 fu quasi completamente distrutta durante le invasioni tatare della Polonia del 1241, 1259 e 1287.\nMedioevo.\nLa citt\u00e0 fu ricostruita e resa municipio nel 1257, in ossequio alla legge di Magdeburgo, con sgravi fiscali e privilegi commerciali per i suoi cittadini. Questi cittadini erano emigranti tedeschi che si spostarono durante l'Ostsiedlung e costituivano la maggioranza della borghesia nelle citt\u00e0 della Polonia e Boemia del tempo. Il decreto di fondazione del 1257 proclamato da Boleslao V il Casto fu inusuale in quanto escluse esplicitamente la popolazione locale. L'antico forte reale di Wawel fu collegato alla nuova citt\u00e0, costruita nel suo lato settentrionale attorno alla Piazza del Mercato rispetto alla sua originale collocazione (Okol). La porzione germanica della popolazione costituiva la maggioranza degli abitanti durante il XVI secolo e rimase assimilata dal resto della popolazione polacca entro il XVI secolo. La citt\u00e0 raggiunse notevole prominenza nel 1364, quando Casimiro il Grande fond\u00f2 l'Universit\u00e0 Jagellonica, la seconda universit\u00e0 pi\u00f9 antica dell'Europa centrale dopo l'Universit\u00e0 Carolina di Praga. La citt\u00e0 continu\u00f2 la sua espansione sotto il controllo congiunto lituano-polacco della dinastia degli Jagelloni, fino a diventare capitale del Regno di Polonia e membro della Lega Anseatica, attirando un numero consistente di artigiani, mercanti e gilde, provocando un notevole progresso scientifico ed artistico.\nNel 1475 i delegati dell'elettore Giorgio il Ricco di Baviera vennero a Cracovia per organizzare il matrimonio di Edvige (Jadwiga Jagiellonka), la figlia del re Casimiro IV Jagellone con Giorgio il Ricco. Edvige viaggi\u00f2 per due mesi per raggiungere Landshut in Baviera, dove fu celebrata una elaborata cerimonia, il matrimonio di Landshut (\"Landshuter Hochzeit\").\nIl Rinascimento.\nNel 1488 il poeta Conrad Celtis fond\u00f2 la \"Sodalitas Litterarum Vistulana\", una societ\u00e0 letteraria basata sulla struttura e gli intenti delle Accademie Romane. Nel 1489 Veit Stoss di Norimberga termin\u00f2 il suo lavoro sull'Altare Grande della Basilica di Santa Maria. Pi\u00f9 tardi incise anche un sarcofago marmoreo per Casimiro IV. Numerosi artisti, principalmente provenienti da Norimberga, lavorarono a Cracovia. Dal 1500, Haller stabil\u00ec una tipografia nella citt\u00e0.\nNel 1520, Johan Behem realizz\u00f2 la pi\u00f9 grande campana da chiesa della Polonia, chiamata la Campana Sigismondo, in onore del re Sigismondo I. Nello stesso periodo Hans D\u00fcrer, il fratello minore di Albrecht D\u00fcrer, fu il pittore di corte di Sigismondo. Hans von Kulmbach realizz\u00f2 l'altare per la Chiesa di San Giovanni;\nDeclino.\nNel 1609 Sigismondo III trasfer\u00ec la capitale a Varsavia, meglio situata per governare tutto il Paese. Per la mancanza della corte reale cominci\u00f2 il declino di Cracovia, che poi venne anche numerose volte devastata da diverse armate.\nDopo la spartizione della Polonia.\nAl termine del XVIII secolo, lo Stato polacco, ormai indebolito, venne assorbito dalle nazioni vicine preponderanti dal punto di vista politico-militare nell'Europa centro-orientale: la Russia, l'Austria e la Prussia. Cracovia divenne parte della provincia austriaca della Galizia. Tadeusz Ko\u015bciuszko organizz\u00f2 una rivolta, nella zona del mercato di Cracovia nel 1794. L'esercito russo-prussiano soffoc\u00f2 la rivolta saccheggiando il tesoro reale polacco conservato nella citt\u00e0.\nQuando Napoleone Bonaparte invase quella che una volta era la Polonia, stabil\u00ec un Ducato di Varsavia (1807) come stato indipendente, ma subordinato all'impero francese. Il Congresso di Vienna (1815) ristabil\u00ec la spartizione della Polonia, conferendo per\u00f2 l'indipendenza a Cracovia, come capitale della Repubblica di Cracovia. La citt\u00e0 cominci\u00f2 a concentrarsi sull'indipendenza nazionale, sfociata nella rivolta di Cracovia del 1846. I moti non raggiunsero il loro obiettivo di coinvolgere le altre terre abitate da Polacchi, fu quindi soffocata e Cracovia perse la sua autonomia con la sua annessione all'Austria.\nDopo la Guerra Austro-Prussiana del 1866, l'Austria concesse l'autonomia alla Galizia, stabilendo che il polacco fosse impiegato come lingua di governo e installando una dieta provinciale. Espressosi in queste forme, il dominio austriaco fu molto pi\u00f9 morbido di quello esercitato dalla Russia e dalla Prussia; Cracovia divenne il faro della nazione polacca e un centro di arte e cultura. Tra i pittori, poeti e scrittori dell'epoca, \u00e8 possibile annoverare Jan Matejko, Stanis\u0142aw Ignacy Witkiewicz, Jan Kasprowicz, Juliusz Kossak, Wojciech Kossak Stanis\u0142aw Wyspia\u0144ski e Stanis\u0142aw Przybyszewski. Gli ultimi due furono i capofila del modernismo polacco.\nXX secolo.\nDurante la Prima guerra mondiale, le truppe di Cracovia, guidate da J\u00f3zef Pi\u0142sudski si batterono per la liberazione della Polonia, in alleanza con le forze austriache e tedesche. Nonostante la sconfitta degli Imperi Centrali, i termini del Trattato di Versailles (1919) stabilirono il primo Stato sovrano polacco da oltre un secolo.\nLa Polonia fu per\u00f2 nuovamente spartita nel 1939 tra l'Unione Sovietica e la Germania nazista a seguito del patto Molotov-Ribbentrop e nel settembre dello stesso anno le forze naziste entrarono in Cracovia, \"casus belli\" che port\u00f2 alla Seconda guerra mondiale. Cracovia divenne cos\u00ec capitale del Governatorato Generale, un'autorit\u00e0 coloniale guidata da Hans Frank. L'occupazione fu pesante, soprattutto per l'identit\u00e0 culturale della citt\u00e0. Oltre 150 professori e studiosi della Universit\u00e0 Jagellonica vennero convocati per un incontro, arrestati e inviati in un campo di concentramento a Sachsenhausen (l'azione venne chiamata \"Sonderaktion Krakau\"). Molte reliquie e vestigia della cultura nazionale furono distrutte o saccheggiate. L'intera comunit\u00e0 ebraica della citt\u00e0, che prima della guerra contava tra le e le persone, fu annientata, attraverso espulsioni, il confino coatto nel ghetto di Cracovia e l'invio finale nei campi di concentramento e di sterminio, due tra i pi\u00f9 tristemente famosi dei quali furono stabiliti nelle vicinanze di Cracovia: P\u0142asz\u00f3w e Auschwitz. \nLa manovra di avanzamento delle forze sovietiche permise alla citt\u00e0 di sfuggire alla distruzione totale e alcuni palazzi storici e capolavori vennero salvati, ma ad oggi si tende a credere che una simile versione della presa di Cracovia sia frutto della propaganda sovietica. Al termine del conflitto, il governo della Repubblica Popolare di Polonia ordin\u00f2 la costruzione di Nowa Huta, la pi\u00f9 grande acciaieria dello Stato. L'obiettivo secondo alcuni storici era quello di ridurre l'influenza dei circoli intellettuali ed artistici attraendo le masse operaie; secondo altri studi l'obiettivo era il pieno impiego della popolazione, la soluzione del gravissimo problema della disoccupazione e dell'indigenza, l'indipendenza economica dello Stato Polacco attraverso lo sviluppo del settore produttivo pi\u00f9 importante, l'acciaio appunto. Oggi la sua funzione \u00e8 scomparsa e rimane soltanto un esteso quartiere popolare dall'aspetto razionale con ampie aree verdi e servizi sociali, tipico esempio di edilizia popolare socialista.\nNel 1978, l'UNESCO ha inserito il centro storico della citt\u00e0 nella sua prima lista dei siti patrimonio dell'umanit\u00e0.\nMonumenti e luoghi d'interesse.\nL'architettura gotica, rinascimentale e barocca della Citt\u00e0 Vecchia (\"Stare Miasto\") \u00e8 mirabile testimone della lunga e gloriosa storia di Cracovia: al centro del nucleo medievale, conservatosi quasi completamente intatto, vi \u00e8 la Piazza del Mercato, la pi\u00f9 grande piazza medievale d'Europa, un quadrato di 200 metri di lato (\"Rynek G\u0142owny\"), attorno alla quale sorgono bellissimi palazzi dei secoli XVII e XVIII, alcuni dei quali di impronta veneta, la torre civica del Municipio, il grande Mercato dei tessuti (\"Sukiennice\") e soprattutto la Basilica di Santa Maria.\nAttorno alla Citt\u00e0 Vecchia correva una possente cinta muraria completamente abbattuta, ad eccezione di un breve tratto superstite contiguo alla Porta di San Floriano e al Barbacane, durante la dominazione austriaca. Sul suo antico tracciato oggi sorge il giardino del Planty.\nL'altro nucleo storico di Cracovia sorge a sud della Citt\u00e0 Vecchia, sulla collina di Wawel (residenza dei re di Polonia fino al XVII secolo), dove si trovano le pi\u00f9 importanti vestigia: la chiesa dei Ss. Felice e Adaucto (IX secolo), il Castello con il cortile rinascimentale degli architetti fiorentini Francesco della Lora e Bartolomeo Berecci, la Cattedrale, che racchiude le tombe dei re polacchi a partire dal Trecento e la cappella funeraria del re Sigismondo I, d'impronta italiana al pari della chiesa barocca dei Santi Pietro e Paolo, la pi\u00f9 bella dell'Europa centrale nel suo genere.\nA sud della Citt\u00e0 Vecchia sorge il quartiere di Kazimierz, il centro della vita religiosa e sociale della Cracovia ebraica fino alla deportazione di massa della comunit\u00e0 locale avvenuta durante l'occupazione nazista.\nIl centro storico di Cracovia \u00e8 patrimonio dell'umanit\u00e0 tutelato dall'UNESCO dal 1978.\nNei dintorni di Cracovia, a Wieliczka, si trova l'antica miniera del sale, anch'essa monumento UNESCO.\nArchitetture religiose.\nLa pi\u00f9 conosciuta chiesa di Cracovia \u00e8 senz'altro la Basilica di Santa Maria che non passa inosservata sia per la posizione, nel pieno centro della citt\u00e0 nella Piazza del Mercato, sia per l'imponenza delle sue due torri, una di guardia l'altra campanaria. Del XIV secolo, raggiunge 80 metri di altezza ed \u00e8 nota oltre che per le sue vertiginose architetture, per un importante pala d'altare lignea al suo interno scolpita da Veit Stoss, la pi\u00f9 grande al mondo. Da una delle due torri della chiesa viene ogni ora intonata la celebre Hejna\u0142, la \"chiamata a raccolta\" tradizionale mai interrotta dall'invasione della citt\u00e0 dei tartari.\nProprio accanto a Santa Maria, nella stessa Piazza del Mercato, \u00e8 situata la piccola e pregevole Chiesa di Sant'Adalberto (\"Ko\u015bci\u00f3\u0142 \u015bw. Wojciecha\"), che con circa mille anni di storia \u00e8 una delle pi\u00f9 antiche chiese in pietra erette in tutta la Polonia. Ben pi\u00f9 antica di circa quattro secoli della sua imponente controparte, appare oggi curiosa nella piazza per le sue esigue dimensioni.\nParimenti antica e celebre \u00e8 la Cattedrale del Wawel, facente parte dell'omonimo complesso antico della citt\u00e0 situato sull'altrettanto omonima collina. \u00c8 considerata il santuario nazionale polacco ed \u00e8 il luogo dove storicamente venivano incoronati i sovrani polacchi. Costruita anch'essa nel XIV secolo, ospita nel suo complesso la celebre cappella di Sigismondo, uno degli esempi architettonici pi\u00f9 pregevoli della citt\u00e0 ed eretta il secolo successivo rispetto alla cattedrale dalla dinastia Jagellonica.\nLe due chiese principali non sono le pi\u00f9 antiche: la Chiesa di Sant'Andrea ad esempio \u00e8 del 1098, costruita in circa 20 anni in stile romanico e dagli interni barocchi del XV secolo, uno dei pochi edifici salvati dalle devastazioni tatare: particolarit\u00e0 della chiesa sono le feritoie tipiche del tempo che rendevano questi edifici luoghi di culto ma anche di difesa.\nLa Chiesa di San Francesco, situata nella strada Franciszkanska di fronte al Palazzo Arcivescovile, \u00e8 invece del 1269 e pi\u00f9 che per le sue sobrie e semplici forme architettoniche \u00e8 apprezzata per le sue splendide vetrate dell'artista polacco Stanis\u0142aw Wyspia\u0144ski.\nLa Chiesa dei Santi Pietro e Paolo, in stile barocco e attorniata dalle imponenti 12 statue degli apostoli, \u00e8 la pi\u00f9 apprezzata chiesa del XV secolo dopo la Chiesa del Ges\u00f9 di Roma. La Chiesa di San Floriano nella strada Warszawska, all'inizio della Strada Reale, \u00e8 una chiesa collegiata che ospita un mausoleo dove sono custodite le reliquie di San Floriano, santo patrono della Polonia.\nAltre chiese di interesse sono la chiesa barocca di Sant'Anna costruita tra il 1689-1705 da Tielman van Gameren; la Chiesa di Santa Barbara (\"Ko\u015bci\u00f3\u0142 \u015bw. Barbary\"), anch'essa con interni barocchi nella piazza Mariacki, vicino alla Basilica della Vergine Maria; e la Chiesa barocca di San Bernardo vicino a Wawel, con numerosi dipinti al suo interno. Al di fuori della Citt\u00e0 Vecchia sono da annoverare le gotica Basilica della Santa Trinit\u00e0 in piazza Dominikanski e la Chiesa del Corpus Christi nel quartiere di Kazimierz databile al XIV secolo e contenente un alto altare del 1634. Sempre a Kazimierz si trova la chiesa di San Michele Arcangelo e San Stanislao (Ska\u0142ka), luogo del martirio di san Stanislao vescovo e oggi luogo di sepoltura di famose personalit\u00e0 polacche come lo storico Jan D\u0142ugosz, Wincenty Pol, J\u00f3zef Ignacy Kraszewski, Adam Asnyk, Stanis\u0142aw Wyspia\u0144ski, Jacek Malczewski, Karol Szymanowski, Ludwik Solski e Czes\u0142aw Mi\u0142osz.\nParticolare interesse suscita la Chiesa di San Casimiro Principe (\"Ko\u015bci\u00f3\u0142 \u015bw. Kazimierza Kr\u00f3lewicza\"), sempre nella Citt\u00e0 Vecchia, sia per l'adiacente monastero francescano barocco, sia soprattutto per la cripta con relative catacombe: questa parte della Chiesa contiene alcuni dei luoghi pi\u00f9 segreti ed affascinanti della citt\u00e0, come l'area delle mummie, circa mille, conservate nella cripta ed esposte ogni 1\u00ba novembre ai visitatori. La Chiesa della Madre di Dio nel moderno quartiere comunista di Nowa Huta \u00e8 invece il contributo religioso della citt\u00e0 alle architetture moderne.\nNel quartiere ebraico di Kazimierz ci sono oltre alle chiese cristiane, numerose sinagoghe, tra le quali spicca senz'altro la Sinagoga Tempel in stile neo-moresco costruita nel 1860 e danneggiata durante la seconda guerra mondiale e per importanza di culto la Vecchia Sinagoga, ad oggi attive.\nArchitetture civili.\n\u00c8 impossibile non iniziare una trattazione degli edifici civili della citt\u00e0 non partendo dalla Piazza del Mercato, centro nevralgico di Cracovia. Il palazzo di spicco di questa piazza \u00e8 il \"Sukiennice\", il mercato dei tessuti di epoca rinascimentale (XV secolo) dove in passato si intrecciavano le trame mercantili internazionali che giungevano in Polonia: i mercanti qui si incontravano, discutevano di affari e barattavano o contrattavano merci. La struttura ha ospitato personalit\u00e0 importanti per secoli.\nAltro edificio della piazza di particolare prominenza \u00e8 la Torre del Municipio (\"Wie\u017ca ratuszowa\"), unica parte rimasta dell'antico Municipio demolito nel 1820 e che conteneva, tra le varie stanze, delle camere di tortura medievali. La torre, alta 70 metri, fu costruita nel XIII secolo in mattonatura ed in stile gotico ma ha subito numerosi incidenti. Il tetto, ricostruito nel 1686, rimase danneggiato da un incendio causato dall'illuminazione, mentre una tempesta di vento fece inclinare di circa 55 centimetri l'intera torre nel 1703.\nNella piazza praticamente ogni casa circostante \u00e8 di interesse architettonico, essendo tutte \"kamienica\", case in mattoni del XV secolo.\nAltri sono i palazzi interessanti oltre il centro storico e la Piazza del Mercato, in particolare a Kazimierz, dove spicca il Municipio del quartiere. Meno apprezzabile esteticamente, ma di sicuro interesse culturale \u00e8 la fabbrica di Schindler. Da ricordare anche il Palazzo della Fenice.\nArchitetture militari.\nTra le architetture militari della citt\u00e0 di particolare importanza sono il Castello di Wawel (\"Zamek wawelski\"), nella tradizionale collina della citt\u00e0, utilizzato come residenza reale dai sovrani di Polonia, quando Cracovia era capitale, dal 1038 al 1596 e luogo di incoronazione degli stessi. Costruito in stile gotico da Casimiro III fu fortificato nel XVI secolo con le attuali mura e torri ancora oggi visibili. Sotto il castello \u00e8 presente una grotta, dove sarebbe vissuto il leggendario drago sconfitto dalla popolazione in epoche antiche con un espediente, drago immortalato in una statua sulla rive della Vistola proprio sotto il complesso di Wawel.\nDelle antiche mura cittadine poco \u00e8 rimasto, oltre all'interessante Barbacane vicino alla Porta Florianska. Basato curiosamente pi\u00f9 sulle strutture difensive arabe che europee, questa struttura fu aggiunta alle mura difensive nel 1498 assieme alla fortificazione circolare. Era un passaggio obbligato per entrare in citt\u00e0 una volta passata la porta antecedente e conduceva direttamente alla Via Reale che percorre tutt'oggi il centro cittadino antico. Il cortile interno ha un diametro di 24,4 metri e sette torrette, mentre i muri circostanti, spesse tre metri, dispongono di 130 feritoie.\nSociet\u00e0.\nEvoluzione demografica.\nCracovia aveva una popolazione accertata di abitanti nel 2009 In base ai dati del 2006, essi costituiscono circa il 2% della popolazione polacca ed il 23% di quella del voivodato della Piccola Polonia. Questi indicatori demografici fanno riferimento soltanto alla popolazione permanente e residente in citt\u00e0.\nEtnie e minoranze straniere.\nNel censimento del 1931, il 78,1% dei Cracoviani dichiararono di parlare polacco come madre lingua, mentre yiddish ed ebraico si attestavano al 20,9%, l'ucraino al 0,4%, il tedesco allo 0,3%, ed il russo allo 0,1%. Le devastazioni della storia hanno ridotto la percentuale delle minoranze etniche che vivono a Cracovia in maniera significativa. Il dato ufficiale differisce molto da quello ufficioso, in particolare per quel che riguarda la presenza di rom. Ad oggi, secondo il censimento del 2002 tra quelli che hanno dichiarato la loro nazionalit\u00e0 (a prescindere da lingua o religione) nel vecchio voivodato di Cracovia, 1.572 erano slovacchi, seguiti dagli ucraini (472), ebrei (50) ed Armeni (22). I Rom, ufficialmente registrati come 1.678, si stima siano pi\u00f9 di 5.000. Statistiche raccolte dal Ministero dell'Educazione polacco rivelano che tuttavia soltanto l'1% degli adulti ufficialmente reclama lo status di minoranza, cos\u00ec come solo il 3% degli studenti partecipa ai programmi designati per le minoranze etniche.\nCultura.\nUniversit\u00e0 e accademie.\nCracovia \u00e8 il centro principale per la formazione delle nuove classi dirigenti polacche. Ad oggi si contano 12 istituzioni di formazione universitaria, con circa corsi e studenti. Tra queste si segnalano l'Universit\u00e0 Jagellonica, la pi\u00f9 antica universit\u00e0 polacca, fondata nel 1364, che conta quasi studenti, l'AGH - Akademia G\u00f3rniczo-Hutnicza, dedicata alle discipline tecnologiche, come la metallurgia e l'estrazione mineraria e l'Universit\u00e0 di Economia.\nL'Accademia polacca della cultura di Cracovia \u00e8 stata fondata nel 1875.\nBiblioteche.\nLa Biblioteca Jagellonica \u00e8 storicamente legata all'universit\u00e0 cittadina.\nMusei.\nA Cracovia hanno sede 28 tra musei e gallerie d'arte, come il Museo Nazionale (Cracovia), il Museo Czartoryski (\"Muzeum Czartoryskich\"), il Museo dell'aviazione polacca (\"Muzeum Lotnictwa Polskiego\"), il Museo sotterraneo.\nNelle vicinanze le zone di interesse comprendono la miniera di sale a Wieliczka, i Monti Tatra, la citt\u00e0 storica di Cz\u0119stochowa, il campo di concentramento nazista di Auschwitz e il Parco Nazionale di Ojcow.\nTeatri e musica.\nLa principale orchestra sinfonica della citt\u00e0 \u00e8 l'\"Orchestra Filarmonica di Cracovia\".\nEventi.\nCracovia ospita numerosi eventi artistici ogni anno, alcuni di risonanza internazionale, come il Festival dei Cortometraggi, la Biennale della Grafica, e il Festival della Cultura Ebraica. Vi sono inoltre numerosi teatri, tra cui:\nArtisti legati a Cracovia.\nFamosi artisti contemporanei vivono a Cracovia, tra i quali vi sono:\nQuartieri storici.\nLe zone pi\u00f9 antiche di Cracovia, unite alla fine del XVIII secolo sono:\nLe zone aggiunte nel diciannovesimo e ventesimo secolo includono:\nAmministrazione.\nGemellaggi.\nCracovia \u00e8 gemellata con le seguenti citt\u00e0:\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto di Cracovia Giovanni Paolo II (IATA: KRK, ICAO: EPKK) che \u00e8 situato a 11\u00a0km ad ovest di Cracovia.\nTrasporti urbani.\nLa citt\u00e0 \u00e8 servita dalla Rete tranviaria di Cracovia lunga 85\u00a0km ed aperta nel 1882.\nSport.\nCi sono due circoli sportivi importanti: il KS Cracovia (il club pi\u00f9 antico della Polonia, fondato nel 1906) e il Wis\u0142a Krak\u00f3w. Le due squadre sono tra le pi\u00f9 importanti della Polonia: il KS Cracovia \u00e8 stato campione di Polonia nell'hockey su ghiaccio (2006), e il Wisla \u00e8 stato il vicecampione nel calcio (2006). Le due squadre si odiano da quasi sempre, infatti, si conducono una \"Guerra santa\".\n\u00c8 inoltre la citt\u00e0 natale dell'atleta Aleksander Walerianczyk.\nCracovia \u00e8 la citt\u00e0 natale del pilota di Formula 1 Robert Kubica in forza alla BMW Sauber, Renault e Williams.\nNel 2014 \u00e8 stato inaugurato il nuovo palazzetto dello sport, la Krak\u00f3w Arena."}
{"id": "20603", "revid": "228587", "url": "https://it.wikipedia.org/wiki?curid=20603", "title": "Filatelia della repubblica d'Ucraina (foglietti)", "text": " Emissioni postali di servizio: blocchi-foglietto dell'Ucraina."}
{"id": "20606", "revid": "447", "url": "https://it.wikipedia.org/wiki?curid=20606", "title": "Tantrismo", "text": ""}
{"id": "20607", "revid": "174925", "url": "https://it.wikipedia.org/wiki?curid=20607", "title": "Yantra", "text": "Con il sostantivo neutro sanscrito yantra (devan\u0101gar\u012b: \u092f\u0928\u094d\u0924\u094d\u0930\u094d) si indica in quella lingua un diagramma mistico o un amuleto mistico.\nEtimologia.\nIl termine ha origine con il significato di \"strumento\", \"veicolo\", \"bardatura\" (dalla radice verbale sanscrita \"yam\") ed \u00e8 correlabile all'antico iranico ricostruito \"*jan\u03b8tra\".\nDefinizione.\nL'uso degli \"yantra\" \u00e8 inerente alla pratica del Tantra. In quel contesto, ogni \"yantra\" \u00e8 unico, quindi associato a un determinato potere o a un particolare rituale, possedendo anche un mantra corrispondente che viene pronunciato nel corso di una pratica meditativa o di un rito religioso.\nIn generale, ogni figura divina ha il proprio yantra. In qualit\u00e0 di stigmi o segni geometrici vengono impiegati nella religiosit\u00e0 popolare anche come amuleti o talismani portafortuna e beneaguranti. Vengono anche tracciati sul terreno o sui muri delle case in \"stile mosaico\" con colori naturali.\n\"Ma\u1e47\u1e0dala\", \"yantra\" e \"cakra\".\nNell'ambito del significato di \"diagramma mistico\" va rilevato che nell'importante testo \"Ma\u1e47\u1e0dalas and Yantras in the Hindu Traditions\" curato dall'indologo austriaco Gudrun B\u00fchnemann, con i contributi di H\u00e9l\u00e8ne Brunner, Michael W. Meister, Andr\u00e9 Padoux, Marion Rastelli e Judit T\u00f6rzs\u00f6k, pubblicato nel 2003 nella Brill\u2019s Indological Library e citato come unica integrazione bibliografica alla voce \"Ma\u1e47\u1e0dala\" nella seconda edizione della \"Encyclopedia of Religion\" a firma di Peter Gaeffke, lo studioso austriaco dedica il capitolo \"Ma\u1e47\u1e0dala, yantra and cakra: some observations\" a una accurata disamina di tutta la letteratura per individuare i confini semantici di questi termini sanscriti.\nDapprima B\u00fchnemann osserva che \u00abi termini cakra e yantra sono utilizzati a volte come sinonimi di ma\u1e47\u1e0dala, e tutti e tre questi termini sono spesso tradotti in modo indiscriminato come \"diagrammi (mistici)\"\u00bb. In effetti, nota l'indologo austriaco, tutti e tre i termini si sovrappongono nell'indicare dei disegni geometrici e sia gli studiosi occidentali che gli stessi testi sanscriti pi\u00f9 tardi finiscono per usarli come sinonimi.\nDopo un'attenta disamina dei contraddittori tentativi di definizione classificatoria presentati in tutta la letteratura (tra gli altri vengono esaminate le proposte di Stella Kramrisch, G\u00f6sta Liebert, Giuseppe Tucci, Louis Renou, Jean Filliozat, Mircea Eliade, T. A. Gopinatha Rao, Ronald M. Bernier, Heinrich Zimmer, Peter Gaeffke, John Woodroffe, S. Shankanarayanan, Philipp H. Pott e Anne Vergati) B\u00fchnemann conclude che: \u00abNon \u00e8 possibile riassumere tutti i tentativi di definire \"ma\u1e47\u1e0dala\", \"yantra\" e \"cakra\" nella letteratura. L'uso e le funzioni di questi termini sono complessi e sar\u00e0 impossibile arrivare a una definizione universalmente valida. Dovrebbe essere necessario studiare approfonditamente l'uso dei termini nei testi dei diversi sistemi religiosi e nei diversi periodi storici per determinare come i termini siano stati impiegati dai differenti autori e come l'uso di questi termini \u00e8 cambiato nel tempo\u00bb."}
{"id": "20609", "revid": "287204", "url": "https://it.wikipedia.org/wiki?curid=20609", "title": "Choco", "text": ""}
{"id": "20611", "revid": "827058", "url": "https://it.wikipedia.org/wiki?curid=20611", "title": "Divinit\u00e0 induiste", "text": "Le divinit\u00e0 induiste sono le forme divine adorate nell'Induismo, la religione dominante del subcontinente indiano.\nQuesta religione, nella sua forma moderna, si compone di tre grandi tradizioni: shivaismo, vishnuismo e shaktismo, i cui seguaci considerano rispettivamente Shiva, Vishnu o la Shakti (quest'ultima chiamata anche Devi) come esser la divinit\u00e0 suprema.\nL'induismo viene considerata la religione pi\u00f9 antica (Ur-religion) esistente al mondo e i suoi praticanti si riferiscono ad essa come all'eterna legge (Sanatana Dharma).\nLista di divinit\u00e0 e personaggi mitologici dell'induismo.\nA.\nAdit\u012bAdityaAgastyaAgniAmbikaAmitabhaAmmavaruAmritaAnandaAnjanaAnnapurnaAnumatiAnuradhaApsarasAranyaniArdhanarishvaraArdraArjunaAru\u1e47aArundhatiAshvatthamanAshvinAslesaAsuraAtriAvat\u0101raAyappan\nB.\nBalar\u0101maBaliBalinBhadraBhagaBhutamataBhutaBragirathaBrahm\u0101BrahmanBrighuBrhaspatiBuddha\nC.\nChaitanyaChamundaChandanayikaChandraChinnamastakaChitragputa\nD.\n\u1e0c\u0101kin\u012bDakshaDevaDevadattaDevakiDeviDhamaDhanisthaDhanvantariDharaDh\u0101ra\u1e47\u012bDhatarDhatriDhati MataDhruvaDitiDraupathiDurg\u0101DuryodhanaDyauDyavaprivithi\nG.\nGandharvaGaneshaGa\u1e45g\u0101Garu\u1e0daGommateshvara\nH.\nHanumanHariharaH\u0101r\u012bt\u012bHayagrivaHimavatHiranyakashipuHiranyaksha\nI.\nIdaIndraIndrani\nJ.\nJagann\u0101thaJalandharaJambavatJambavanJaraJa\u1e6d\u0101yu\nK.\nKadruKalanemiK\u0101l\u012bKalkiKamaKamadhenuKamsaKansaKarttikeyaKasyapaKatavulKaduvulKarnaKauravaKausalyaKinnaraKistnerappanKorrawiKrishnaKuberaKumbhakarnaKundaliniKuntiK\u016brma\nL.\nLakshmiLingamLokap\u0101la\nM.\nMachilottuMadyaMahakalaMaithunaMaitreyaManasaMandalaMansaManuMaruMarutMatsyaMayaMeruMitraMuchalindaMudr\u0101Murukan\nN.\nN\u0101gaNaginaNakulaNandiNarasi\u1e43haNirritaNirriti\nP.\nPandavaPangikaParashuramaParjanyaParvatiPisakaPrahladaPrajapathiPrisniPrivithiPrthiviPurushaPushanP\u016btan\u0101\nR.\nRahuRakshasaR\u0101maRathiRathriR\u0101va\u1e47aRibhuRishiRohiniRudraRudraniRukmini\nS.\nSadhyaSagaraSahadevaSaktassuraSamantbhadraS\u00e2mbaSaranyuSarasvatiSatiSavitriShaktiShastiSheshaShitalaShivaShriS\u012bt\u0101SkandaSomaSugrivaSumitraSumeruS\u016brya ~Savitar\nT.\nTaraTarakaTirthankaraTrimurtiTrinavartaTvashtri\nU.\nUgrasenaUmaUrvashiU\u1e63as\nV.\nV\u0101cVaharaValiV\u0101manaVanadevataVaru\u1e47aVaruniVashishtraVasudevaVasukiVasuV\u0101yuVibishanaVinata ~VirajVirupaksaVishnuVishvakarmanVishvamitraVrita\nY.\nYakshaYamaYamunaYashodhar\u0101YashodaYoginiYudhisthirayee"}
{"id": "20621", "revid": "827882", "url": "https://it.wikipedia.org/wiki?curid=20621", "title": "Arabo", "text": "Arabo o arabico significa \"attinente all'Arabia\"."}
{"id": "20622", "revid": "125619693", "url": "https://it.wikipedia.org/wiki?curid=20622", "title": "Philippe Dreyfus", "text": "Biografia.\nNato nel XVII arrondissement di Parigi, si laure\u00f2 nel 1950 in fisica alla facolt\u00e0 di Fisica e Chimica alla ESPCI ParisTech e fu professore alla facolt\u00e0 di Informatica all'Universit\u00e0 di Harvard ed us\u00f2 Mark I, il primo computer automatico mai costruito.\nNel 1958 \u00e8 stato nominato direttore del centro di calcolo della Bull.\nNel 1965 diviene direttore del \"CAP Europe\", una compagnia di software Anglo-Francese come pure direttore del CAP France e CAP UK. \nNel 1975 dopo la fusione di CAP France e CAP Europe con la \"Sogeti\" e la conseguente acquisizione di Gemini Inc. (USA), diviene vicepresidente della Sogeti, posizione che occupa attualmente.\nPhilippe Dreyfus \u00e8 membro del Consiglio della ECSA (European Computing Services Association) ed \u00e8 stato il fondatore di \"Syntec Informatique\". \nNel 1962 ha inventato e definito il concetto di linguaggio di programmazione e nel 1990 ha introdotto il concetto di \"informativity\"."}
{"id": "20626", "revid": "125288927", "url": "https://it.wikipedia.org/wiki?curid=20626", "title": "Papa Stefano VII", "text": "Biografia.\nOrigini ed elezione.\nFiglio di Teudemondo, Stefano VII era di origine romana (nonostante il nome germanico del padre) e, prima dell'elezione, era cardinale di Sant'Anastasia. Documenti della nobile famiglia amalfitana d'Ancora dicono che fosse appartenente ad un ramo romano di essa. Non si sa quasi nulla della sua vita e, come il predecessore, fu un pontefice \"di transizione\", anche lui scelto da Marozia in attesa della successione, sul trono di Pietro, di suo figlio Giovanni.\nPontificato.\nCome per altri papi dell'epoca, i dati cronologici riguardo all'elezione e alla consacrazione sono incerti: si oscilla tra il dicembre del 928 e il gennaio del 929. Non risulta alcun cardinale da lui nominato durante il suo pontificato.\nL'elezione.\nStefano fu eletto per volont\u00e0 di Guido di Toscana (il signore \"de facto\" di Roma) come personalit\u00e0 di transizione - forse scelto con cura dalla moglie Marozia - \nfino a quando il figlio di Marozia, il futuro Giovanni XI, non avesse raggiunto l'et\u00e0 sufficiente per occupare il Soglio di Pietro. Sub\u00ec notevolmente l'influenza della nobildonna, che da lui ottenne l'inconsueto titolo di \"senatrix Romanorum\". \nGoverno della Chiesa.\nStefano VII govern\u00f2 la Chiesa per circa due anni e tre mesi.\nDurante gli anni del suo pontificato, Stefano conferm\u00f2 le prerogative di diversi monasteri in Francia e in Italia. In segno di gratitudine per averlo salvato dalle pressioni di Ugo d'Arles, concesse a Cante Gabrielli la carica di amministratore pontificio a Gubbio e il comando di alcune fortezze. Stefano fu noto anche per la severit\u00e0 con cui pun\u00ec i sacerdoti che avevano una condotta immorale\nEvidentemente fu anche il primo papa a radersi la barba: cos\u00ec almeno \u00e8 raccontato nelle cronache bizantine (sicuramente non favorevoli ai vescovi di Roma) del XII secolo.\nStefano non ebbe parte attiva nel governo di Roma, essendo il potere temporale nelle mani di Guido di Toscana; tuttavia, intervenne nella questione della successione nell'Impero carolingio e per due volte minacci\u00f2 di scomunicare i Franchi e i Burgundi se non avessero riconosciuto come loro re Luigi IV, figlio di Carlo III il Semplice.\nMorte e sepoltura.\nStefano VII mor\u00ec il 15 marzo 931. \u00c8 sepolto nelle Grotte Vaticane. Flodoardo di Reims lo ricorda con quest'epitaffio:"}
{"id": "20633", "revid": "6923", "url": "https://it.wikipedia.org/wiki?curid=20633", "title": "Toledo", "text": "Toledo (84 873 abitanti, toledani, in spagnolo \"toledanos\") \u00e8 una citt\u00e0 situata nel centro-sud della Spagna, appartenuta all'antico Regno di Castiglia che aveva come capitale la citt\u00e0 di Burgos. Attualmente \u00e8 capoluogo dell'omonima provincia e della Comunit\u00e0 Autonoma di Castiglia-La Mancia. Per tradizione l'arcidiocesi di Toledo, la pi\u00f9 importante del Paese, \u00e8 \"sede primaziale\", cio\u00e8 all'arcivescovo di Toledo spetta il titolo di Primate di Spagna.\nGeografia.\nLa citt\u00e0 \u00e8 attraversata dal fiume Tago, il centro storico di Toledo si trova sulla cima di una collina e permette di apprezzare il panorama.\nStoria.\nLe prime notizie storiche sulla citt\u00e0 risalgono a uno scritto in onore del proconsole Marco Fulvio Nobiliore dello storico romano Tito Livio in cui \u00e8 nominata una localit\u00e0 denominata \"Toletum\", dicendo che \"parva urbs erat, sed loco munita\", cio\u00e8 che era una piccola citt\u00e0, ma forte per la sua posizione. \u00c8 infatti circondata per due terzi dal fiume Tago, sul quale i Romani costruirono un ponte, pi\u00f9 tardi ingrandito e restaurato dagli Arabi.\nSuccessivamente Toledo \u00e8 stata la capitale del regno dei Visigoti e centro importante durante il periodo della presenza araba. Nelle vicinanze di Toledo, nel comune di Guadamur, si trov\u00f2 nel 1858 il Tesoro visigotico di Guarrazar. Il 25 maggio 1085, il re Alfonso VI di Castiglia conquist\u00f2 la citt\u00e0 ai musulmani. Da allora Toledo ha vissuto il suo periodo di maggiore splendore, con una grande crescita culturale, sociale e politica.\nLa scuola per traduttori di Alfonso X e le numerose opere d'arte civili e religiose hanno lasciato profonde impronte nella citt\u00e0, fino al periodo in cui fu la capitale dell'impero spagnolo, all'epoca di Carlo V. Il figlio di Carlo V, Filippo II decise di trasferire la capitale dell'impero a Madrid; da quel momento la citt\u00e0, perdendo gran parte del suo peso politico e sociale, entr\u00f2 in un periodo di decadenza che coincise con quello di tutta la Spagna. A questo proposito si ripete spesso che la storia di Toledo \u00e8 analoga a quella della Spagna.\nMonumenti e luoghi d'interesse.\nArchitetture religiose.\nDurante il periodo di dominazione araba nella citt\u00e0 si ebbe una certa tolleranza religiosa, con la convivenza dei musulmani con una piccola minoranza di cristiani ed ebrei: tuttavia questi ultimi non godevano degli stessi diritti spettanti ai musulmani. Tale periodo si concluse nel 1492, dopo la \"Reconquista\", con l'espulsione, da parte del re \"cattolicissimo\", dei musulmani e degli ebrei.\nA ricordo di quel periodo restano oggi numerosi monumenti religiosi come la Sinagoga di Santa Maria la Blanca, la Sinagoga del Transito e la Moschea del Cristo della Luce.\nArchitetture civili.\nL'Alc\u00e1zar.\nTra i monumenti pi\u00f9 importanti si ricorda la fortezza dell'Alc\u00e1zar, teatro di una sanguinosa battaglia durante la guerra civile spagnola: l'Alcazar era allora sede dell'accademia militare per gli allievi ufficiali dell'esercito e si schier\u00f2 con gli insorti franchisti resistendo all'assedio dell'esercito regolare. Durante questo assedio al comandante dell'Accademia fu posta da parte dell'esercito repubblicano l'alternativa di arrendersi o di lasciare uccidere il figlio catturato dalle truppe regolari. Il generale non si arrese. L'assedio fu raccontato in un film italiano, \"L'assedio dell'Alc\u00e1zar\", girato durante la dittatura fascista. \nArte.\nPer gli amanti dell'arte, la citt\u00e0 di Toledo si identifica con il grande pittore Domenico Theotocopulos detto El Greco (1541-1614) che trascorse qui gli ultimi 37 anni della sua vita; nella citt\u00e0 sono conservate alcune delle sue opere, tra le quali la \"Sepoltura del conte di Orgaz\", conservato nella chiesa di Santo Tom\u00e9. C'\u00e8 anche una \"Casa e Museo del Greco\", ma \u00e8 documentato che El Greco visse da tutt'altra parte e che questa casa era appartenuta a Samuel Levy, tesoriere evidentemente ebreo di re don Pedro. All'inizio del Novecento il marchese della Vega per mantenere il ricordo del pittore, conservare i suoi quadri, restaurare questo casolare, volle creare una copia di ci\u00f2 che avrebbe potuto essere la casa del Greco, creando un'opera verosimile con mobili dell'epoca. Attorno ad un bel cortile con lo zoccolo piastrellato ci sono la sala da pranzo e quella da lavoro della moglie, o amante, madre del figlio Manuel e ispiratrice del pittore, donna Jeronima, la cucina e un bel giardino. Al piano superiore lo studio del pittore, con un notevole dipinto, le \"Lacrime di San Pietro\", ed altre stanze ricostruite immaginando come visse El Greco.\nEconomia.\nToledo \u00e8 famosa da secoli per la sua produzione di acciaio e soprattutto per le spade, le cui tecniche di produzione, secondo alcuni di provenienza persiana e importate dagli arabi, in realt\u00e0, come ci racconta il lessico bizantino della Suda (X sec.), erano di origine celtibera, quindi di molti secoli anteriori alle invasioni arabe. Gli antichi romani infatti le apprezzavano e cercavano di imitarle gi\u00e0 dai tempi delle guerre puniche:\n\"I celtiberi eccellono nella fabbrica delle spade: senza dubbio le loro spade e i loro pugnali sono molto adatti a ferire di taglio con entrambe le mani. Per il qual motivo gi\u00e0 dai tempi di Annibale i romani, ripudiate le spade patrie, adottarono le spade ispaniche; inoltre in un certo qual modo ne imitarono la fabbricazione e la stessa forma, ma non furono in alcun modo capaci di uguagliarne n\u00e9 la bont\u00e0 del ferro n\u00e9 l\u2019accuratezza e la diligenza della manifattura (Celtiberi gladiorum fabrica \u03b5\u03bacellunt: quippe eorum gladii et mucrones sunt valide, et ad caesim utraque manu feriendum apti. Quamobrem Romani jam inde ab \u0391nnibalicis temporibus, abjectis ensibus patriis, \u0397ispanici gladii usum adscivere: ac formam quidem ipsam ac fabricam imitati sunt, b\u03bfnitatem autem ferri ac reliquam curam et industriam assequi haudquaquam potuerunt.)\"\nAncora oggi la citt\u00e0 \u00e8 un centro importante di produzione di coltelli e di altri oggetti di acciaio."}
{"id": "20634", "revid": "1982", "url": "https://it.wikipedia.org/wiki?curid=20634", "title": "Joseph Roth", "text": " Grande cantore della \"finis Austriae\", della dissoluzione dell'impero austro-ungarico che aveva riunito popoli di origini disparate, con lingue, religioni, tradizioni diverse. Lui stesso era nato alla periferia dell'impero, nell'odierna Ucraina.\nBiografia.\nRoth ha pi\u00f9 volte elaborato, anche con falsificazioni, la storia della sua famiglia. In realt\u00e0, nacque a Schwabendorf, localit\u00e0 nei pressi del piccolo centro di Brody, in Galizia, alle estreme propaggini dell'Impero austro-ungarico, nei pressi di Lemberg (italiano Leopoli, polacco Lw\u00f3w, ucraino L'viv). La zona presentava una fiorente cultura ebraica.\nLa madre, Maria Gr\u00fcbel, apparteneva ad una famiglia ebrea residente a Brody; il nonno era commerciante di tessuti, i cinque zii commerciavano in luppolo. Il padre, Nachum Roth, proveniva da un ambiente chassidico ortodosso. Al tempo del matrimonio (1892) era commerciante di cereali per una ditta di Amburgo. Egli doveva regolarmente andare ad Amburgo per affari. In un viaggio di ritorno, per il suo strano comportamento in treno, fu ricoverato dapprima in una casa di cura per malati mentali, quindi fu consegnato ai suoi parenti galiziani, che lo affidarono alla sorveglianza di un rabbino \"guaritore\" russo-polacco, in casa del quale l'anno dopo fu trovato da uno zio di Roth. Quest'ultimo descrisse suo padre come molto bello, sempre sorridente e del tutto incapace d'intendere e di volere.\nInfanzia e adolescenza a Brody.\nRoth pi\u00f9 tardi raccont\u00f2 di avere sofferto povert\u00e0 e miseria. Tuttavia, fotografie dell'epoca e i racconti dei suoi parenti indicano una condizione di vita non proprio di benessere, ma borghesemente decorosa: la madre aveva una cameriera, egli prese lezioni di violino e frequent\u00f2 il ginnasio.\nAd ogni modo, la posizione di sua madre era precaria: non era vedova, in quanto il marito viveva ancora, anche se era considerato disperso. Inoltre, nell'ambiente ebraico ortodosso della Galizia la pazzia era considerata un castigo di Dio, che pesava sull'intera famiglia e peggiorava le prospettive matrimoniali dei figli; perci\u00f2 nella famiglia non si parlava della sorte del padre e si prefer\u00ec diffondere la voce che Nachum Roth si fosse impiccato.\nLa madre visse in modo ritirato e si occup\u00f2 del nonno fino alla sua morte nel 1907. Si concentr\u00f2 principalmente sull'educazione del figlio, che cresceva molto protetto e chiuso. Il rapporto madre-figlio sembra essere stato difficile negli anni successivi. Nel 1922 la madre si ammal\u00f2 di cancro dell'utero e fu operata a Leopoli, dove il figlio pot\u00e9 vederla brevemente l'ultima volta.\nGli studi.\nDal 1901 (a sette anni) Roth frequent\u00f2 la scuola commerciale fondata a Brody da un magnate e filantropo ebreo, il barone Maurice de Hirsch. Diversamente dalle scuole ortodosse chiamate \"cheder\", non vi si tenevano solo lezioni di religione, ma, oltre all'ebraico e allo studio della Torah, si studiavano il tedesco, il polacco e materie pratiche. Le lezioni si tenevano in tedesco.Dal 1905 al 1913 Roth frequent\u00f2 il Ginnasio Arciduca Rodolfo a Brody. Era un bravo studente: unico studente ebreo del suo anno, egli ottenne nel diploma di maturit\u00e0 la dicitura \"sub auspiciis imperatoris\". Ai compagni di scuola dava l'impressione di essere riservato fino all'arroganza, un'impressione che si mantenne anche in seguito tra i suoi compagni all'Universit\u00e0 di Vienna. In questo periodo si collocano i suoi primi lavori letterari (poesie).\nUniversit\u00e0 a Leopoli e Vienna.\nDopo la maturit\u00e0 (maggio 1913), Roth si trasfer\u00ec a Leopoli, dove si iscrisse all'Universit\u00e0. Trov\u00f2 alloggio presso lo zio materno Siegmund Gr\u00fcbel, ma presto si crearono tensioni tra il sobrio commerciante e l'aspirante scrittore. Per molti anni trov\u00f2 un'amicizia materna in Helene von Szajnoda-Schenk, una signora quasi sessantenne, malaticcia ma intellettualmente vivace e molto colta, che aveva affittato un appartamento nella casa dello zio. Roth strinse anche amicizia con le cugine Resia e Paula.\nA Leopoli vi erano acute tensioni, non solo tra le varie nazionalit\u00e0 (all'universit\u00e0 ci furono scontri tra studenti polacchi e ruteni), ma anche all'interno del mondo ebraico fra chassidismo, haskalah (\"illuminismo ebraico\") e il movimento sionista che stava diventando sempre pi\u00f9 forte. A Brody l'anno di Roth era stato l'ultimo con lezioni in tedesco, e all'Universit\u00e0 di Leopoli dal 1871 il polacco era la lingua d'insegnamento. Questa pu\u00f2 essere la ragione per cui Roth (che vedeva la sua patria letteraria nella letteratura tedesca) decise di lasciare Leopoli e di iscriversi per il semestre estivo 1914 all'Universit\u00e0 di Vienna. Non \u00e8 ben chiaro che cosa abbia studiato a Leopoli; in ogni caso gi\u00e0 nell'autunno 1913 aveva trascorso qualche tempo a Vienna, dove prese parte all'XI Congresso Sionista (2-9 settembre).\nDopo qualche mese in una piccola stanza a Leopoldstadt, si trasfer\u00ec in un appartamentino insieme a sua madre, che era fuggita a Vienna prima dei disordini dell'inizio della guerra. In seguito li raggiunse la zia Rebekka; nei primi tempi vissero in condizioni davvero misere: Roth non aveva redditi, sua madre percepiva un piccolo sussidio per i profughi e durante l'occupazione russa della Galizia gli aiuti dello zio Siegmund potevano arrivare solo sporadicamente.\nTuttavia Roth si mostrava ottimista e cominci\u00f2 con slancio lo studio della letteratura tedesca. Sostenne con ottimi risultati gli esami e si fece conoscere e apprezzare dai professori. In seguito giudic\u00f2 in modo completamente negativo studenti e compagni di universit\u00e0.Presto la sua condizione materiale miglior\u00f2, grazie a borse di studio e a qualche incarico come insegnante privato.\nLa prima guerra mondiale.\nUn'esperienza determinante fu per Roth la Prima guerra mondiale, con il conseguente crollo dell'Impero austro-ungarico. Diversamente da molti altri, assunse all'inizio una posizione pacifista e reag\u00ec con una specie di rincrescimento spaventato. Con il tempo - era stato valutato inabile al servizio militare - la sua posizione gli apparve vergognosa e penosa:\nIl 31 maggio 1916 Roth si arruol\u00f2 e il 28 agosto inizi\u00f2 l'addestramento come volontario per un anno. Il 21 novembre mor\u00ec l'imperatore Francesco Giuseppe. Roth fece parte del cordone di soldati lungo il percorso del corteo funebre:\nLa morte dell'imperatore ottantaseienne apparve come metafora centrale per il tramonto dell'impero asburgico e la perdita della patria in alcune opere di Roth, come per esempio nei romanzi \"La marcia di Radetzky\" e \"La cripta dei cappuccini\".\nInvece di prendere servizio con i suoi commilitoni nel 21\u00ba Reggimento di fanteria, Roth fu mandato alla 32\u00aa divisione in Galizia. Nel 1917, e fino alla fine della guerra, fu assegnato al servizio stampa nella zona di Leopoli.\nDopo la fine della guerra, Joseph Roth dovette interrompere lo studio universitario e concentrarsi su come procurarsi da vivere. Dopo il ritorno a Vienna trov\u00f2 dapprima un alloggio presso Leopold Weiss, cognato di suo zio Norbert Gr\u00fcbel. Per breve tempo Roth and\u00f2 a Brody, ma nel ritorno fu coinvolto negli scontri tra militari polacchi, cecoslovacchi e ucraini, dai quali solo a fatica riusc\u00ec a liberarsi e a ritornare a Vienna.\nGi\u00e0 nel corso del servizio militare Roth aveva cominciato a scrivere per i giornali \"Der Abend\" e \"Der Friede\" e suoi testi in poesia e in prosa erano apparsi nella rivista \"\u00d6sterreichs Illustrierte Zeitung\". Dal mese di aprile 1919 divenne redattore del giornale \"Der Neue Tag\", al quale collaboravano anche Alfred Polgar, Anton Kuh ed Egon Erwin Kisch.\nGiornalismo a Vienna e Berlino.\nAlla fine di aprile del 1920 il \"Neue Tag\" sospese le pubblicazioni. Roth si trasfer\u00ec a Berlino. Qui ebbe difficolt\u00e0 con il permesso di soggiorno, poich\u00e9 i suoi documenti austriaci erano poco chiari e volutamente errati..Presto comparvero suoi articoli in diversi giornali, tra cui la \"Neue Berliner Zeitung\"; dal gennaio 1921 lavor\u00f2 principalmente per il \"Berliner B\u00f6rsen-Courier\".Dal gennaio 1923 lavor\u00f2 per alcuni anni come corrispondente culturale per il prestigioso giornale \"Frankfurter Zeitung\". L'inflazione in Germania e in Austria lo indusse a spostarsi spesso tra Berlino e Vienna; scrisse, oltre che per la FZ, anche per giornali di Vienna e di Praga. Il suo primo romanzo (\"La tela di ragno\") fu pubblicato a puntate a Vienna sull\"'Arbeiter-Zeitung\", ma rimase incompiuto.\nIl rapporto con la \"Frankfurter Zeitung\" e il responsabile della redazione culturale non fu senza attriti. Quando Roth decise di andarsene, fu pregato di continuare a lavorare come corrispondente da Parigi. Nel maggio del 1925 si trasfer\u00ec a Parigi e dapprima si mostr\u00f2 entusiasta della citt\u00e0; in seguito a nuove delusioni, si giunse ad un accomodamento: Roth fu incaricato di grandi serie di reportage. Per questo visit\u00f2 l'Unione Sovietica (settembre-dicembre 1926), l'Albania e la Jugoslavia (maggio-giugno 1927), la Saargebiet (autunno 1927), la Polonia (maggio-luglio 1928) e l'Italia (ottobre-novembre 1928).\nIl matrimonio e le relazioni.\nIl 5 marzo 1922 Roth spos\u00f2 a Vienna Friederike (Friedl) Reichler, conosciuta tre anni prima. Friedl era una donna attraente e intelligente, ma non era un'intellettuale n\u00e9 era adatta alla vita irrequieta e mondana al fianco di un giornalista di successo che viaggiava di frequente. Per di pi\u00f9 Roth mostr\u00f2 sintomi di una gelosia quasi patologica.Dal 1926 erano apparsi in Friedl i primi segni di una malattia mentale, che nel 1928 divenne evidente. Friedl dapprima fu ricoverata in casa di cura, poi, con l'assistenza di un'infermiera, si stabil\u00ec per un certo tempo da un amico di Roth. La malattia provoc\u00f2 in Roth una profonda crisi. Non era preparato ad accettare la disgrazia, sperava in un miracolo, si incolpava della malattia. In questo periodo cominci\u00f2 a bere troppo (si ubriacava bevendo quantit\u00e0 smodate di \"Pernod\") e anche la situazione finanziaria peggior\u00f2.\nLa sistemazione di Friedl presso i genitori non port\u00f2 alcun miglioramento e, poich\u00e9 la malattia si trasform\u00f2 in una grave apatia, fu ricoverata dal 1930 in diverse cliniche a Vienna. Nel 1935 i suoi genitori si trasferirono in Palestina e Roth chiese il divorzio. Nel 1940 Friedl Roth fu mandata a Linz, ma non c'\u00e8 traccia del suo arrivo l\u00e0: fu vittima del programma di eutanasia dei nazisti. L'atto di morte porta come data il 15 luglio 1940.\nAnche se in seguito la malattia della moglie fu per Roth fonte di sensi di colpa e afflizione, egli si liber\u00f2 relativamente in fretta da quella situazione senza speranza. Conobbe diverse donne con le quali ebbe relazioni di varia durata. Dapprima, per pochi mesi, l'attrice Sybil Rares; poi, per sei anni dal 1929, Andrea Manga Bell, di Amburgo, sposata infelicemente con Alexandre Douala Manga Bell, il \"principe di Douala e Bonanyo\" del Camerun, un tempo colonia tedesca. Essa manteneva i suoi figli con il lavoro di redattrice. Roth fu affascinato dalla sua autonomia e dalle origini esotiche (era figlia di una cubana di colore). Ben presto andarono a vivere insieme, con i due bambini. Quando Roth dovette emigrare, lei e i figli lo seguirono. Con il tempo, per\u00f2, si crearono attriti, perch\u00e9 Roth attribuiva i persistenti problemi finanziari al carico della famiglia Manga Bell. Ragione pi\u00f9 probabile della rottura fu l'estrema gelosia di Roth, che \u00e8 anche documentata nel matrimonio e nelle altre relazioni di Roth.\nAll'inizio di luglio del 1936 Roth fu invitato da Stefan Zweig a Ostenda, dove incontr\u00f2 la scrittrice Irmgard Keun che vi era emigrata. L'interesse fu reciproco. Vissero insieme a Parigi dal 1936 al 1938. Entrambi bevevano molto. Anche questa relazione si interruppe bruscamente, secondo la Keun per la gelosia di Roth.\nL'emigrazione.\nIl 30 gennaio 1933, il giorno in cui Hitler divenne cancelliere del Reich, Roth lasci\u00f2 la Germania. In una lettera a Stefan Zweig mostr\u00f2 una sorprendente chiarezza di vedute e un atteggiamento di assoluto e coraggioso rifiuto del nazismo:\nSempre nel 1933, scrisse ancora a Stefan Zweig: \" La Germania \u00e8 morta. \u00c8 stata solo un sogno, apra gli occhi, la prego!\".\nIl suo impegno contro l'ideologia nazionalista si spiega con il suo utopistico progetto che mirava al ritorno degli Asburgo a Vienna e anche con la sua critica al sionismo.\nIn un articolo apparso il 6 luglio del 1934 dal titolo \"Das Dritte Reich, die Filiale der H\u00f6lle auf Erden\" cos\u00ec definisce la Germania:\n\"Nessun corrispondente \u00e8 in grado di descrivere un paese in cui, per la prima volta dalla creazione del mondo, sono in azione non soltanto anomalie fisiche, bens\u00ec anche metafisiche: mostruosi aborti infernali: storpi che corrono, [...] diavoli che si mordono la coda. \u00c8 il settimo girone dell'inferno, la cui filiale sulla terra ha il titolo di Terzo Reich\".\nPresto anche i suoi libri furono dati alle fiamme. Roth scelse come luogo del suo esilio dapprima Parigi, ma nel corso degli anni seguenti non si trattenne costantemente in Francia. Fece diversi viaggi, anche di alcuni mesi, per esempio nei Paesi Bassi, in Austria e in Polonia. Il viaggio in Polonia lo fece nel 1937 per tenere una serie di conferenze su invito del PEN club polacco. Nell'occasione fece una puntata a Leopoli, per visitare i parenti che vi abitavano. Dal mese di giugno 1934 al 1935 Roth, come molti altri emigranti, si trattenne sulla Costa Azzurra. Aveva affittato una casa a Nizza insieme ad Andrea Manga Bell, con Hermann Kesten e Heinrich Mann.Diversamente da quanto accadde a molti altri scrittori emigrati, Roth non solo rimase attivo, ma ebbe anche la possibilit\u00e0 di pubblicare le sue opere, soprattutto nei Paesi Bassi.\nGli ultimi anni.\nNegli ultimi anni la salute e la situazione economica di Roth peggiorarono rapidamente. Nel 1937 dovette lasciare l'Hotel Foyot, dove aveva vissuto per dieci anni, perch\u00e9 pericolante.\nIl 23 maggio 1939 fu trasferito all'Ospedale Necker (l'ospizio dei poveri), dopo uno svenimento al \"Caf\u00e9 Tournon\" (presumibilmente in seguito alla notizia del suicidio di Ernst Toller). Il 27 maggio, abbandonato nelle mani di infermieri e medici negligenti, mor\u00ec per una polmonite bilaterale non diagnosticata tempestivamente. L'esito fatale della malattia fu favorito da una crisi di \"delirium tremens\".Il 30 maggio non fu sepolto nel cimitero di Montmartre, come avrebbe desiderato, ma nel pi\u00f9 periferico cimitero parigino di Thiais, a sud di Parigi. Su desiderio dell'unica lontana parente, Pauline Kulka, il funerale avvenne con un rito \"cattolico annacquato\", poich\u00e9 non si pot\u00e9 trovare un certificato di battesimo di Roth. Durante il funerale si giunse quasi a uno scontro fra i gruppi molto eterogenei dei partecipanti: legittimisti austriaci, comunisti, ebrei ortodossi, preti cattolici, reclamavano il morto come proprio. Alla cerimonia partecip\u00f2 anche Otto di Asburgo, che invi\u00f2 il conte Franz Trautmannsdorff, il quale, gettando una zolla di\nterra sulla tomba esclam\u00f2: \"Al fedele combattente della monarchia in nome di Sua Maest\u00e0 Otto di Asburgo\".\nLa tomba \u00e8 nella sezione cattolica del cimitero. L'iscrizione (una rozza lastra di cemento) dice: \"Joseph Roth po\u00e8te Autrichien MORT A PARIS EN EXIL 2.9.1894-27.5.1939\". Nel 1970 il Ministero dell'Istruzione austriaco sostitu\u00ec la ormai deteriorata lastra con una lapide, con scritta in oro, che indica il nome e la qualifica di \"Ecrivain Autrichien\", sbagliando per\u00f2 la data di nascita (da 2.9 a 26.9).\nOggi a Brody una piccola lapide in ucraino e in tedesco ricorda il grande figlio della citt\u00e0.\nL'opera.\nClassificazione.\nRisulta difficile attribuire le opere di Roth a un orientamento certo o a un raggruppamento definito della letteratura contemporanea. Al massimo lo si collega con l'orientamento della \"Nuova oggettivit\u00e0\" (\"Neue Sachlichkeit\"), e questa attribuzione potrebbe anche essere adeguata per i primi romanzi. \"Flucht ohne Ende\" (\"Fuga senza fine\") non solo ha il sottotitolo \"Ein Bericht\" (Un resoconto); nella prefazione l'autore afferma:\nD'altronde \u00e8 sempre Roth che in \"Schlu\u00df mit der \u201eNeuen Sachlichkeit\u201c\" critica da un punto di vista giornalistico la mancanza di forma di una letteratura che vuole limitarsi ai \"nudi fatti\", mentre egli mette a confronto la \"testimonianza\" col \"resoconto\".\nRinfaccia alla \"Nuova oggettivit\u00e0\" di condizionare l'atteggiamento del lettore ingenuo:\nRoth, da giornalista, conosce il lavoro che forma un resoconto da singole dichiarazioni; e da scrittore sa:\nHa un valore veramente di manifesto programmatico per la sua opera la frase:\nRoth rappresent\u00f2 qui anche la posizione degli \"artigiani\" del giornalismo. Era conosciuto dai contemporanei in primo luogo come giornalista, e lavori giornalistici compongono pi\u00f9 di met\u00e0 della sua opera. L'appartenenza di Roth alla \"Nuova oggettivit\u00e0\" - che era una reazione alla letteratura espressionistica dell'epoca di Weimar - spinge forse anche ad affermare che Roth non fu espressionista. Egli non prese parte alla sperimentazione linguistica dell'Espressionismo, anzi nei mezzi linguistici (padroneggiati con maestria) rimase tradizionale.\nMitomania o mistificazione.\n\"Verit\u00e0\" e \"giustizia\" sono, in quanto attributi divini, concetti centrali della cultura ebraica. Roth si sentiva profondamente legato a questi valori. Roth viene considerato \"fanatico della verit\u00e0\", perci\u00f2 ci si irrita di fronte al Roth \"mitomane\" e \"mistificatore\".\nPer esempio, egli raccont\u00f2 delle durezze patite in prigionia, finch\u00e9 Egon Erwin Kisch con ricerche approfondite dimostr\u00f2 che Roth non \u00e8 mai stato prigioniero. Il personaggio di Franz Tunda in \"Fuga senza fine\" era stato in prigionia e Roth si era fuso col suo personaggio. Roth disse:\nLa \"verit\u00e0 profonda\" della sua autopresentazione si scontr\u00f2 molte volte con la realt\u00e0:\nA questo punto dovrebbe essere notato, che non \u00e8 stato provato alcun caso in cui Roth abbia tratto vantaggi personali (forse anche materiali) dalle sue mistificazioni. Molte volte fu riconosciuto come pi\u00f9 generoso di quanto i suoi stessi mezzi potessero consentirgli e pronto ad aiutare chi si trovava in difficolt\u00e0. Pure, la trasformazione poetica della biografia di Roth ha provocato una certa irritazione non solo negli amici e conoscenti, ma anche nei biografi dello scrittore.\n\"Joseph il rosso\" e il legittimista austriaco.\nGeneralmente si rileva nel 1925/26 una trasformazione di Roth da socialista a monarchico. Come prova che fino a quel momento Roth fosse uno scrittore \"socialista\" o almeno \"di sinistra\" servono i suoi articoli di critica sociale degli anni precedenti. \u00c8 comunque evidente che una disfunzione sociale non \u00e8 per lui il punto di partenza per costruzioni teoriche o la prova di una teoria gi\u00e0 formulata; Roth rimane nel concreto e si dimostra osservatore molto preciso.Il fatto che alcuni articoli di Roth furono pubblicati nel giornale socialdemocratico \u00abVorw\u00e4rts\u00bb con lo pseudonimo \"Joseph il rosso\"\u201c non fonda necessariamente una caratterizzazione del primo Roth come socialista.\nAnche la sua appartenenza al \"Gruppo 1925\", un'associazione di scrittori di sinistra, non \u00e8 una vera prova: Roth appare come firmatario delle risoluzioni del gruppo, ma non prese parte agli incontri.\nQuanto a Roth \"monarchico\": nei primi lavori giornalistici Roth si era mostrato apertamente critico verso la monarchia. Questa posizione si trasform\u00f2 in un'idealizzazione della monarchia asburgica, che certo non disconosceva n\u00e9 ignorava gli errori e le mancanze dello Stato austriaco realmente (non pi\u00f9) esistente, ma dipingeva in una trasfigurazione romantica l'utopia di un'Austria come sarebbe potuta o dovuta essere. Roth non era l'unico rappresentante di questa specifica nostalgia dell'Austria imperial-regia (k.u.k.): da Fritz von Herzmanovsky-Orlando (\"Tarockanien\") a Robert Musil (\"Kakanien\") alcuni scrittori lavorarono a trasferire l'Austria nel campo del mito e dell'utopia.\nPer Roth questo cambi\u00f2 con l'avanzare del Nazionalsocialismo. Egli vide nella monarchia e nella chiesa cattolica le uniche forze, a suo giudizio, capaci di opporre resistenza sufficiente alla \"peste bruna\",\nqualora potessero decidersi a questo. Di conseguenza, non solo rafforz\u00f2 la propria autorappresentazione come ufficiale austriaco (naturalmente cattolico), bens\u00ec appoggi\u00f2 concretamente la causa dei monarchici con articoli e attivit\u00e0 politica.\nNegli ultimi anni cerc\u00f2 un contatto con circoli legittimisti intorno al pretendente al trono Otto d'Asburgo e per suo incarico il 24 febbraio 1938 (pochi giorni prima dell'Anschluss) and\u00f2 a Vienna con lo scopo di persuadere il cancelliere austriaco Kurt Schuschnigg a dimettersi in favore di Otto d'Asburgo. Il progetto forse non era cos\u00ec illusorio come appare \"a posteriori\"; in ogni caso Roth non ebbe successo: non riusc\u00ec a parlare con Schuschnigg e il ministro di Polizia di Vienna gli consigli\u00f2 di tornare subito a Parigi.\nPatria e perdita della patria.\nIn questi anni appaiono anche quelle opere di Roth al centro delle quali si trova il tramonto dell'Austria come metafora per la perdita della patria. A questo gruppo appartengono i grandi romanzi \"Radetzkymarsch\" (La marcia di Radetzy) (1932) e (collegato narrativamente a questo) \"Die Kapuzinergruft\" (La cripta dei cappuccini) (1938), cos\u00ec come il racconto \"Die B\u00fcste des Kaisers\" (Il busto dell'Imperatore) (1934). Nella prefazione alla pubblicazione anticipata di \"Radetzkymarsch\" nel \"Frankfurter Zeitung\", scrive:\nIn una lettera scritta a Stefan Zweig il 6 aprile 1933 dall'Hotel Foyot a Parigi, una delle sue residenze abituali, scrive: \"[...] Io sono un anziano ufficiale austriaco. Amo l'Austria. Ritengo vile non dire oggi che \u00e8 venuto il tempo di provare nostalgia per gli Asburgo. Voglio riavere la monarchia, e voglio dirlo\".\nIl tramonto dell'Austria come perdita della patria e la sua elaborazione da parte di Roth richiama l'attenzione sulla precoce perdita del padre. Questo sentimento di perdita e sradicamento viene visto per\u00f2 anche in altro modo, cio\u00e8 come senso della vita degli Ebrei galiziani e degli Ebrei in genere, per esempio nel saggio \"Juden auf Wanderschaft\" (Ebrei erranti).\nRoth, molto vicino alla fine, ha trasformato in direzione cattolica la nostalgia di un ritorno alla sicurezza (anche religiosa) della cultura ebraica dello \"Shtetl\" nella \"Legende vom Heiligen Trinker\" (La leggenda del santo bevitore), dove per miracolo e grazia divina il senzatetto ubriacone Andreas Kartak trova nella morte liberazione e ritorno a casa.\nIntervenendo nella polemica tra Klaus Mann e Benn, parlando di s\u00e9 dice: \"Forse \u00e8 consentito affermare che chi scrive queste righe \u00e8 un \"reazionario\", nient'affatto un seguace della \" concezione razionalista\" degli eventi storici e meno che mai un \"marxista\"\"\nCome opere espressamente ebraiche o meglio prevalentemente interessate a tematiche ebraiche si possono considerare il racconto \"Der Leviathan\" (Il Leviatano) e il romanzo \"Hiob\" (Giobbe).\nRoth e l'Italia.\nRoth ha percorso in Italia un itinerario paradossale: i suoi romanzi maggiori apparvero gi\u00e0 negli anni trenta a breve distanza dall'edizione in lingua originale. Altre opere apparvero, ma senza successo, subito dopo la guerra e verso la met\u00e0 degli anni sessanta. E ancora nel 1964, nella presentazione della \"Milleduesima notte\" edita da Vallecchi per iniziativa di Oreste Del Buono, si parlava di Roth come autore poco noto ai lettori italiani.\nSolo negli anni settanta, dopo il saggio di Claudio Magris \"Lontano da dove: Joseph Roth e la tradizione ebraico-orientale\" (Einaudi 1971), e con la pubblicazione della \"Cripta dei Cappuccini\" (Adelphi 1974), Roth conquist\u00f2 definitivamente pubblico e critica.\nDal suo soggiorno in Italia nell'ottobre - novembre 1928 dove viene inviato dal quotidiano Frankfurter Zeitung per raccontare a lettori tedeschi il Paese di Mussolini, sono venuti quattro articoli: \"incontro con la dittatura\", \"Dittatura in vetrina\", \"La polizia onnipotente\", \"Il sindacato dei giornalisti\". Gli articoli sono stati raccolti in un volume sotto il titolo di \"La quarta Italia\" usciti nel settembre 2013 per i tipi di Castelvecchi.\nCollegamenti esterni.\nin tedesco:\nin inglese:"}
{"id": "20635", "revid": "1305772", "url": "https://it.wikipedia.org/wiki?curid=20635", "title": "Toledo (disambigua)", "text": ""}
{"id": "20641", "revid": "1652635", "url": "https://it.wikipedia.org/wiki?curid=20641", "title": "Pesca", "text": ""}
{"id": "20655", "revid": "26630", "url": "https://it.wikipedia.org/wiki?curid=20655", "title": "33 (numero)", "text": "Trentatr\u00e9 (cf. latino \"triginta tres\", greco \"\u03c4\u03c1\u03b5\u1fd6\u03c2 \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 32 e prima del 34."}
{"id": "20656", "revid": "2218740", "url": "https://it.wikipedia.org/wiki?curid=20656", "title": "Sherlock Holmes", "text": "Sherlock Holmes (IPA: italiano , inglese ) \u00e8 un personaggio letterario ideato da Arthur Conan Doyle alla fine del XIX secolo appartenente al genere letterario del giallo deduttivo.\nIl personaggio, che esord\u00ec nel romanzo \"Uno studio in rosso\" del 1887, \u00e8 comparso in quattro romanzi e cinquantasei racconti, assurgendo al ruolo di icona del giallo e venendo ripreso in numerose opere teatrali, cinematografiche e televisive, oltre che in altri media, rappresentando secondo alcuni critici la pi\u00f9 celebre figura di investigatore della storia del giallo.\nBiografia del personaggio.\nLe origini del personaggio non vengono rivelate dall'autore che si limita a brevi cenni sul suo passato. Nel racconto \"L'ultimo saluto. Un epilogo\", ambientato nel 1914 (e compreso nella raccolta \"L'ultimo saluto di Sherlock Holmes\"), si dice che ha circa 60 anni. Le storie del personaggio sono quasi tutte raccontate in prima persona dal personaggio del dottor John Watson - suo amico e biografo - che Holmes conosce nel 1881 quando cerca un coinquilino con cui dividere l'appartamento al 221B Baker Street.\nIl personaggio e il suo successo segnarono profondamente la carriera di scrittore di Doyle, il quale giunse a volersi liberare della propria creazione in modo drastico e nel racconto \"L'ultima avventura\", il personaggio venne fatto morire nel corso di un duello con l'arcinemico Moriarty ma, in seguito alla richiesta dei lettori, fu convinto a scrivere un nuovo romanzo, \"Il mastino dei Baskerville\", ambientato prima della sua morte, avvenuta nel 1891 per poi, - dato che il corpo non era mai stato ritrovato - farlo ritornare in vita e in attivit\u00e0 ne \"L'avventura della casa vuota\", ambientata nel 1894 e, nei tre anni precedenti si narra che si tenne nascosto per aiutare in segreto il governo britannico.\nInfine, dopo una lunga carriera, Holmes si ritira prima nel Sussex a studiare l'apicoltura, quindi in una fattoria vicino a Eastbourne, dedicandosi alla filosofia e all'agricoltura, non prima di aver aiutato l'Inghilterra nel corso della prima guerra mondiale, come agente del governo. \nCaratterizzazione del personaggio.\nLe caratteristiche fisiche vengono delineate nel primo romanzo, \"Uno studio in rosso\", nel quale d\u00e0 sfoggio delle sue abilit\u00e0 deduttive, descrivendo minuziosamente la sua attivit\u00e0 di consulente investigativo per coloro che sono vittime di casi apparentemente irrisolvibili. Nello stesso romanzo Watson descrive le caratteristiche salienti di Holmes:\nIn realt\u00e0 questa lista, compilata da Watson pochi giorni dopo aver conosciuto Holmes, si rivela parzialmente fuorviante, in quanto il personaggio era ancora in fase di sviluppo. In numerosi racconti Holmes rivela di possedere un vasto interesse letterario e filosofico, citando numerose volte la Bibbia, Shakespeare e Goethe. In seguito Conan Doyle preciser\u00e0 che Holmes aveva frequentato l'universit\u00e0, abbandonandola per\u00f2 prima di laurearsi. Le sue conoscenze in vari campi sono tali da avergli fatto anche scrivere dei trattati - come un trattato navale e una monografia sul tabacco (come lui stesso afferma nel racconto \"Il segno dei quattro\"). Inoltre, come rivela Watson, Holmes \u00e8 un eccellente schermidore e pratica il pugilato a mani nude; nel racconto \"L'avventura della casa vuota\", Holmes afferma inoltre di conoscere il bartitsu, un sistema di lotta derivato dal jujitsu giapponese, il che, lo rende uno dei primi occidentali ad aver praticato le arti marziali orientali.\nUna tipica frase di Holmes \u00e8 poi:\nAltre caratteristiche salienti sono la grande conoscenza del tessuto criminale londinese, al cui interno ha numerosi informatori - in genere ragazzini - e le sue grandi doti di trasformista, che l'aiutano nella raccolta di prove per la risoluzione dei suoi complicati casi. Holmes possiede un cane segugio, che in certi racconti \u00e8 utile alla soluzione del caso; \u00e8 estremamente scettico sul paranormale e l'irrazionale come si vede ad esempio ne \"Il mastino dei Baskerville\". Non \u00e8 molto chiara invece la sua posizione riguardo alle religioni ma, come si nota nel racconto \"Il mistero di Boscombe Valley\", pare che creda nell'esistenza di una giustizia divina:\nIn altri racconti fa dei riferimenti espliciti a Dio e alla Provvidenza (ad esempio ne \"L'ultimo saluto. Un epilogo\" e \"L'avventura del cliente illustre\"), seppur sottolinei sempre che ci\u00f2 che \u00e8 spirituale non rientra nel suo campo, quindi non se ne occupa. \u00c8 probabile che sia quindi privatamente di religione anglicana, ma non lo si vede mai partecipare a riti religiosi o fare esplicite professioni di fede. In contrapposizione al personaggio di investigatore cattolico padre Brown di G.K. Chesterton, Holmes \u00e8 stato descritto come (si veda la critica fatta a Doyle da Antonio Gramsci nelle \"Lettere dal carcere\") \"il poliziotto 'protestante' che trova il bandolo di una matassa criminale partendo dall'esterno, basandosi sulla scienza, sul metodo sperimentale, sull'induzione\". Nelle rappresentazioni non canoniche \u00e8 stato talvolta rappresentato come un ateo razionalista, si veda la serie \"Sherlock\".\nIn alcuni racconti come \"L'avventura degli occhialini d'oro\" - contenuto nella raccolta \"Il ritorno di Sherlock Holmes -\" Holmes viene indicato come insignito della Legion d'onore. Nel racconto \"L'avventura dei tre Garrideb\", incluso nella raccolta \"Il taccuino di Sherlock Holmes\", Watson afferma che Holmes, nel giugno 1902, rifiut\u00f2 un cavalierato offertogli per servizi da lui resi al governo. Ne \"L'avventura dei piani Bruce-Partington\", avendo Holmes rifiutato le onorificenze ufficiali offerte da suo fratello Mycroft, alto funzionario governativo, riceve in dono per\u00f2 una preziosa spilla di smeraldo probabilmente dalla stessa regina Vittoria, dopo aver passato una giornata al castello di Windsor. Inoltre ha avuto come clienti anche il papa, il sultano di Turchia, i reali di Olanda e Scandinavia e il re di Boemia.\nHolmes ha un buon rapporto solo con Watson, mentre appare emotivamente molto distaccato e disinteressato agli altri. Tende poi a non interessarsi alle donne per mantenere la mente sempre lucida e sgombra da pensieri inutili e svianti (\u00abl'amore \u00e8 un'emozione, e tutto ci\u00f2 che \u00e8 emozione contrasta con la fredda logica che io pongo al di sopra di tutto\u00bb da \"Il segno dei Quattro\"), seppur le tratti quasi sempre in maniera assai cortese. Non viene raccontato molto della sua vita personale. Nutre, poi, una certa diffidenza sulle tecniche investigative di Scotland Yard, divertendosi alle spalle dell'ispettore Lestrade, pur aiutandolo.\nInizialmente, ogni volta che cade in uno stato d'inattivit\u00e0, per combattere la depressione e mantenere la sua mente in movimento fa uso di cocaina o di morfina:\nSuccessivamente tale dipendenza sar\u00e0 sostituita dalla pipa con un certo disappunto da parte di Watson, perch\u00e9 arriva, soprattutto per le indagini pi\u00f9 complesse, ad affumicare completamente il soggiorno del loro appartamento.\nIl personaggio applica il metodo scientifico alle investigazioni criminali (criminologia) osservando la realt\u00e0 circostante e raccogliendo le prove e indizi per poi fare delle deduzioni.\nQuesto metodo lo differenzia dal fratello Mycroft - comparso per la prima volta in \"L'interprete greco -\" in grado di risolvere un'indagine senza mai muoversi dalla propria residenza; Sherlock afferma che le capacit\u00e0 deduttive del fratello sono addirittura superiori alle proprie ma che Mycroft non le impiega per pigrizia dato che non si sposta mai pi\u00f9 di poche centinaia di metri da casa.\nCaratterizzazione apocrifa del personaggio.\nLa celebre esclamazione \u00abElementare, mio caro Watson!\u00bb (\u00abElementary, my dear Watson!\u00bb), non viene mai pronunciata in questa forma nelle versioni originali dell'autore; il personaggio usa l'espressione \u00abElementare!\u00bb solo nel racconto \"L'uomo deforme\" mentre nel primo capitolo del mastino dei Baskerville, afferma invece \u00abInteressante, anche se elementare\u00bb; in \"Un caso di identit\u00e0 -\" racconto della raccolta Le avventure di Sherlock Holmes - dice \u00abTutto ci\u00f2 \u00e8 divertente, anche se piuttosto elementare\u00bb; in \"L'avventura del soldato sbiancato -\" contenuta nella raccolta Il taccuino di Sherlock Holmes - il detective afferma che \u00ab[il problema] per quanto fosse elementare, presentava alcuni punti di interesse e novit\u00e0\u00bb.\nIn alcune traduzioni italiane, per scelta del traduttore, viene inserita l'espressione \u00abElementare!\u00bb assente nell'originale. Nella raccolta \"Le memorie di Sherlock Holmes\", nel racconto \"L'uomo deforme\" e nel romanzo \"Uno studio in rosso\", il personaggio, rispondendo a una domanda di Watson, esclama \u00abElementare!\u00bb, riferito a un suo ragionamento; nel racconto \"L'avventura degli omini danzanti -\" dalla raccolta \"Il ritorno di Sherlock Holmes -\" rivolgendosi a Watson afferma: \u00abOgni volta che glielo si spiega, qualsiasi problema diventa per lei elementare\u00bb; ne \"Il segno dei quattro\" afferma: \u00abLa cosa \u00e8 di una semplicit\u00e0 elementare\u00bb.\nLa frase \u00abElementare, mio caro Watson!\u00bb \u00e8 stata resa popolare dal cinema e appare per la prima volta in un film del 1907, \"The Return of Sherlock Holmes\"; la frase \u00abOh, this is elementary, my dear Watson\u00bb fu in realt\u00e0 inventata dall'attore e drammaturgo statunitense William Gillette, per il dramma teatrale \"Sherlock Holmes\" del 1899, scritto in collaborazione con lo stesso Conan-Doyle.\nLa classica immagine in cui il detective indossa il \"deerstalker\" (il cappellino da cacciatore) e fuma la pipa \"calabash\" (la caratteristica pipa ricurva) \u00e8 a sua volta apocrifa e soltanto in un racconto Watson fa riferimento a un \"berretto di stoffa aderente\", ma non al \"deerstalker\". In nessuna storia si trova invece traccia della pipa \"calabash\", mentre Holmes fuma indifferentemente pipa, sigari e sigarette.\nSia la pipa sia il cappello, divenuti elementi distintivi del personaggio, sono in realt\u00e0 apocrifi in genere di origine teatrale, riprese poi dal cinema. Fu William Gillette, uno dei primi e pi\u00f9 celebri interpreti del detective, a usare il \"deerstalker\" e la pipa ricurva anche se era stato l'illustratore Sidney Paget il primo a disegnarlo con il caratteristico cappello. Gillette port\u00f2 Holmes sul palco per oltre 1300 volte, interpretandolo inoltre in un film muto del 1916 e nel primo dramma radiofonico dedicato al personaggio.\nStoria editoriale.\nIl personaggio compare in quattro romanzi e 56 racconti scritti da Arthur Conan Doyle. Tale ciclo di storie \u00e8 suddiviso come segue:\nOltre a queste opere, Doyle scrisse anche due racconti molto brevi, composti interamente di dialoghi tra Holmes e Watson: \"La fiera per il campo\" (\"The field bazaar\", 1896), di 1047 parole, e \"Come Watson impar\u00f2 il metodo\" (\"How Watson learned the trick\", 1924), di 502 parole. Esiste inoltre un racconto incompiuto, \"L'avventura dell'uomo alto\" (\"The adventure of the tall man\"). Infine, Doyle cre\u00f2 anche tre commedie teatrali sul detective di Baker Street: \"Sherlock Holmes\" (1899), scritta con William Gillette, \"Il diamante della corona\" (\"The crown diamond\", 1910) e \"La banda maculata\" (\"The speckled band\", 1910). Le date di pubblicazione non coincidono con l'ordine cronologico interno delle opere.\nLa maggior parte delle storie sono narrate in prima persona da Watson che vi prende anche parte ma fanno eccezione \"Il caso del Gloria Scott\" e \"Il rituale dei Musgrave\" nei quali Watson descrive due casi giovanili di Holmes come questi li racconta in prima persona; \"L'avventura del soldato sbiancato\" e \"La criniera di leone\" - nei quali Watson non appare - e che Holmes racconta personalmente; \"L'avventura della pietra di Mazarino\" che viene narrata in terza persona sebbene Watson vi compaia; un caso a parte sono le lunghe storie, quasi romanzi nel romanzo, che fanno parte di \"Uno studio in rosso\" e \"La valle della paura\" e che ne spiegano gli antefatti; anch'essi raccontati in terza persona \nVenerd\u00ec 20 febbraio 2015 alcuni giornali inglesi hanno annunciato il ritrovamento in Scozia di un racconto su Sherlock Holmes intitolato \"Sherlock Holmes: Discovering the Border Burghs and, By Deduction, the Brig Bazaar\". L'autore del ritrovamento, Walter Eliot, sostiene che sia stato scritto da Arthur Conan Doyle. La pubblicazione ritrovata verr\u00e0 presto esposta in un museo scozzese.\nIl racconto era stato scritto per un libro, il \"Book of the brig\", una raccolta di racconti pubblicata nell'ambito di una fiera tenuta allo scopo di raccogliere fondi per il restauro di un ponte nella cittadina scozzese di Selkirk.\nDiversi esperti hanno messo in dubbio che l'autore del racconto sia effettivamente Conan Doyle. Le differenze stilistiche e l'assenza dell'indicazione esplicita del nome dello scrittore fanno ipotizzare che si tratti di un pastiche, inserito per rendere omaggio a Doyle, che aveva partecipato alla raccolta dei fondi e tenuto un discorso in un teatro di Selkirk in quei giorni.\nApocrifi.\nI romanzi e racconti apocrifi di Sherlock Holmes sono numerosi, in special modo dalla fine del 2000 quando i diritti d'autore sul personaggio sono scaduti in Europa.\nSecondo i cultori del genere, un apocrifo non dovrebbe entrare in contraddizione con gli scritti di Conan Doyle e dovrebbe rispettare la realt\u00e0 storica dell'epoca in cui sono ambientate le avventure di Holmes. Buona parte degli apocrifi su Sherlock Holmes considera aspetti della vita del personaggio tralasciati da Conan Doyle come la sua giovinezza, il periodo dopo il suo ritiro nel Sussex, il periodo tra la sua presunta morte e la sua ricomparsa tre anni dopo. Nelle opere apocrife il personaggio incontra anche svariati personaggi storici o letterari.\nLa prima serie di racconti ufficialmente approvata dagli eredi Doyle fu scritta nel 1954 dal figlio Adrian Conan Doyle, in collaborazione con lo scrittore statunitense John Dickson Carr. La raccolta, \"The Exploits of Sherlock Holmes\", venne pubblicata in italiano in due volumi: \"Le imprese di Sherlock Holmes\" e \"Nuove imprese di Sherlock Holmes\".\nGli apocrifi di Sherlock Holmes ebbero nuovo impulso nella seconda met\u00e0 degli anni sessanta dopo la pubblicazione del romanzo di Ellery Queen intitolato \"Uno studio in nero\", dove l'autore immagina di essere entrato in possesso di un manoscritto inedito del dottor Watson su un'indagine di Holmes riguardante Jack lo squartatore. Il romanzo ha dato il via ai cosiddetti \"apocrifi sperimentali\", opere che - pur rispettando il canone - introducono alcuni elementi innovativi.\nAltri media.\nCinema.\nIl personaggio letterario \u00e8 stato protagonista di un grande numero di lungometraggi cinematografici interpretati da diversi attori come Basil Rathbone che, assieme a Nigel Bruce nella parte di Watson, \u00e8 stato protagonista tra il 1939 e il 1946 di una serie di successo di quattordici pellicole.\nAltri.\nTra i vari film parodistici solo vagamente ispirati al personaggio di Holmes, ma senza la sua presenza, vi \u00e8 \"Sherlocko... investigatore sciocco\" (\"It'$ Only Money\", 1962), commedia diretta da Frank Tashlin e interpretata da Jerry Lewis. \"Il fratello pi\u00f9 furbo di Sherlock Holmes\" (\"The Adventure of Sherlock Holmes's Smarter Brother\", 1975), di Gene Wilder, \u00e8 una commedia parodica con Wilder nei panni del fratello minore di Sherlock Holmes.\nFumetti.\nLe opere di Conan Doyle sul detective di Baker Street hanno avuto innumerevoli trasposizione in fumetto, tra cui le fedeli riduzioni sceneggiate da Giancarlo Berardi (l'autore di Ken Parker e Julia) disegnate da Giorgio Trevisan. Talvolta il personaggio \u00e8 stato ripreso in storie originali. Assieme al fratello Mycroft e al Professor Moriarty, appare ad esempio tra i personaggi del romanzo a fumetti di Alan Moore \"La Lega degli Straordinari Gentlemen\". In Italia, Holmes \u00e8 comparso con Mycroft e Watson in un'indagine a sfondo soprannaturale, \"La cosa che attende nella nebbia\", contenuta nell'albo a fumetti della Bonelli \"Storie da Altrove\" (Martin Myst\u00e8re Special n. 16 bis, novembre 1999)\nTelevisione.\nSerie televisive.\nNel 1964 la BBC realizza la serie televisiva Sherlock Holmes interpretata da Douglas Wilmer nel ruolo di Sherlock Holmes e Nigel Stock in quello del dottor Watson. Visto il successo riscontrato viene realizzata una seconda stagione ma siccome Douglas Wilmer si rende indisponibile al suo posto viene scelto Peter Cushing che aveva gi\u00e0 interpretato Sherlock Holmes nel film \"La furia dei Baskerville\" (1959). Questa seconda stagione, che viene trasmessa dal 9 settembre al 23 dicembre 1968, ottiene ancora maggior riscontro della prima.\nDal 25 ottobre 1968 alle ore 21:05 sul Secondo Canale della Rai, viene trasmessa la miniserie televisiva \"Sherlock Holmes\", composta da due avventure di tre puntate l'una, \"La valle della paura\" e \"L'ultimo dei Baskerville\". La miniserie \u00e8 diretta da Guglielmo Morandi e interpretata da Nando Gazzolo, nei panni di Sherlock Holmes, e Gianni Bonagura, in quelli del dottor Watson.\nNel 1979 viene realizzata la serie \"Sherlock Holmes e il dottor Watson\" (\"Sherlock Holmes and Doctor Watson\") dalla televisione statunitense (in coproduzione con la Polonia). La serie si compone di una sola stagione per un totale di ventiquattro episodi ed \u00e8 interpretata da Geoffrey Whitehead nei panni di Holmes e da Donald Pickering in quelli di Watson. Presenza fissa della serie l'Ispettore Lestrade interpretato da Patrick Newell. Degno di nota il primo episodio \"Un movente per uccidere\" che ci racconta molto fedelmente il primo incontro tra il dottor Watson e Sherlock Holmes, esattamente come descritto nel romanzo \"Uno studio in rosso\".\n\"Le avventure di Sherlock Holmes\" (\"The Adventures of Sherlock Holmes\") \u00e8 un adattamento televisivo prodotto dalla compagnia televisiva Granada Television tra il 1984 e il 1985, con Jeremy Brett nei panni del famoso detective e David Burke in quelli del dottor Watson. A questa prima serie fecero seguito tre seguiti, realizzati fra il 1986 e il 1994, in cui Burke fu sostituito da Edward Hardwicke.\nDal 1996 al 1999 la TV canadese YTV trasmette per quattro stagioni \"Le avventure di Shirley Holmes\" (\"The Adventures of Shirley Holmes\"), serie televisiva che in Italia va in onda su da Rai 1. La serie tratta delle avventure di Shirley Holmes, ragazzina di dodici anni, pronipote del grande Sherlock, da cui ha ereditato le doti investigative.\nNel 2000 la BBC One trasmette la serie televisiva in cinque episodi \"Murder Rooms. Gli oscuri inizi di Sherlock Holmes\" (\"Murder Rooms: Mysteries of the Real Sherlock Holmes\"), incentrata sulla figura del giovane Arthur Conan Doyle e del dottor Joseph Bell, che sar\u00e0 l'ispirazione per il personaggio di Sherlock Holmes. Il dottor Joseph Bell e Arthur Conan Doyle sono interpretati da Ian Richardson e Charles Edwards.\nA partire dal 2010 BBC One trasmette la serie televisiva \"Sherlock\", ispirata alle opere di Arthur Conan Doyle ma ambientata nella Londra odierna. Sherlock Holmes e John Watson sono interpretati rispettivamente da Benedict Cumberbatch e Martin Freeman.\nDal settembre 2012 la CBS trasmette la serie televisiva \"Elementary\", rivisitazione in chiave moderna delle opere di Conan Doyle, in cui le vicende si spostano da Londra a New York. Sherlock Holmes \u00e8 interpretato da Jonny Lee Miller, mentre il personaggio di Watson \u00e8 stato rivisto in versione femminile con il nome Joan Watson, interpretata da Lucy Liu.\nVideogiochi.\nOltre a un'infinit\u00e0 di vecchi titoli, recentemente Sherlock Holmes \u00e8 ritornato a indagare in una serie di avventure grafiche, forse il genere di gioco pi\u00f9 consono alle sue investigazioni. I titoli di cui \u00e8 protagonista sono tutti prodotti da Frogwares:\nLa stessa Frogwares ha anche creato dei titoli casual su Sherlock Holmes per PC (\"\" e \"Sherlock Holmes and The Hound of The Baskervilles\"), Nintendo DS (\"Sherlock Holmes and the Mystery of Osborne House\") e 3DS (\"Sherlock Holmes - Il mistero della citt\u00e0 ghiacciata\").\nMerchandising.\nGiochi da tavolo.\nCome per i videogiochi, il personaggio di Sherlock Holmes \u00e8 tornato a essere il protagonista di nuovi giochi da tavolo ispirati alla deduzione e non solo. Di questo nuovo filone fanno parte:\nLibrogame.\nIl detective inventato da Conan Doyle fa da mentore e assistente al lettore-giocatore che interpreta un aspirante investigatore. I titoli usciti sono otto:\nInfluenza culturale.\nPersonaggi ispirati a Holmes.\nIl personaggio \u00e8 stato un punto di riferimento per molti dei successivi personaggi detective delle opere di fantasia, tra i quali Hercule Poirot, Philo Vance, Ellery Queen, Nero Wolfe. Esempi pi\u00f9 recenti sono anche Guglielmo da Baskerville protagonista de \"Il nome della rosa\" di Umberto Eco, Conan Edogawa protagonista del manga \"Detective Conan\" di G\u014dsh\u014d Aoyama.\nGrazie alla popolarit\u00e0 dei racconti di Doyle e delle opere derivate, il nome \"Sherlock Holmes\" o anche solo \"Sherlock\" \u00e8 diventato quasi sinonimo o antonomasia di \"investigatore geniale\"."}
{"id": "20657", "revid": "1386670", "url": "https://it.wikipedia.org/wiki?curid=20657", "title": "Le avventure di Sherlock Holmes", "text": "Le avventure di Sherlock Holmes (1892) \u00e8 una raccolta di 12 racconti di Arthur Conan Doyle, con protagonista Sherlock Holmes. La raccolta venne pubblicata per la prima volta nel 1892, anche se i racconti che la compongono furono editi individualmente sullo \"Strand Magazine\" tra il luglio 1891 e il giugno 1892, arricchiti dalle illustrazioni di Sidney Paget.\nNel 1987 il critico e scrittore H. R. F. Keating ha inserito \"The Adventures of Sherlock Holmes\" nella lista dei 100 migliori gialli letterari della storia del poliziesco.\nProtagonisti.\nSherlock Holmes.\nSherlock Holmes rappresenta l'investigatore per antonomasia, criminologo e uomo d'azione, dotato di un'altissima capacit\u00e0 deduttiva con la quale cerca prove fisiche e materiali per risolvere le sue indagini (caratteristiche mancanti nell'altro grande detective della narrativa inglese, Hercule Poirot). In questi dodici casi Holmes appare in splendida forma: il suo amore per la verit\u00e0 lo spinge a portare a termine le indagini anche senza un compenso.\nJohn H. Watson.\nIl Dottor Watson \u00e8 la fedele spalla di Holmes. In questi racconti svolge la funzione di io narrante, anche se Doyle non gli dedica uno spazio proprio, come invece accade nei romanzi (ad esempio ne \"Il segno dei quattro\" o ne \"Il mastino dei Baskerville\").\nI racconti.\nLa raccolta \u00e8 composta da dodici racconti, in alcuni casi \u00e8 riportato pi\u00f9 di un titolo in italiano visto che talvolta nelle diverse edizioni i titoli dei racconti sono stati tradotti in modo diverso. Il mese di pubblicazione \u00e8 relativo alla prima pubblicazione sullo \"Strand Magazine\".\nCinema.\nNel 1939 la 20th Century Fox ha distribuito un film omonimo, dove il protagonista viene interpretato da Basil Rathbone, che non ha nulla a che fare con la fonte letteraria.\nTelevisione.\nNel 1984-1985 la Granada TV ha proposto una trasposizione televisiva delle avventure di Sherlock Holmes, interpretata da Jeremy Brett e affiancato da David Burke, nel ruolo del dottor Watson. La serie \u00e8 divisa in due stagioni e raccoglie tredici episodi.\nCitazioni letterarie.\nLa raccolta viene citata da P.G. Wodehouse nel romanzo umoristico Le imprudenze di Archie pubblicato nel 1921: Lord Seacliff, amico ubriacone del protagonista Archie Moffam, non riuscendo a prendere sonno, decide di leggere il libro ed, in particolare il racconto \"L'avventura della banda maculata\". Questi, suggestionato dalle vicende narrate, e, ovviamente, violentemente terrorizzato dai serpenti, rimane letteralmente sconvolto quando, poi, vede materializzarsi davanti a s\u00e9, come nel racconto citato, un serpente vero. La circostanza, come in tutti i romanzi dello scrittore inglese, \u00e8 fonte di equivoci e di esilarati sviluppi farseschi, resi ancora pi\u00f9 comici dal confronto con il racconto citato, all'epoca famosissimo.\nCos\u00ec Wodehouse riassume la trama:\n\"\" Il racconto, come si ricorder\u00e0, parla delle attivit\u00e0 di un ingegnoso signore che teneva un serpente e che aveva l'abitudine di lasciarlo andare libero per le camere da letto della gente come preliminare alla riscossione della loro polizza assicurativa\"\"."}
{"id": "20660", "revid": "123593150", "url": "https://it.wikipedia.org/wiki?curid=20660", "title": "Le memorie di Sherlock Holmes", "text": "Le memorie di Sherlock Holmes (\"The Memoirs of Sherlock Holmes\", 1893 ma datata 1894) \u00e8 una raccolta di 11 racconti di Arthur Conan Doyle, editi originariamente sullo \"Strand Magazine\" dal dicembre 1892 al dicembre 1893 col titolo \"The Adventures\" e numerati dal 13 al 24. Il protagonista \u00e8 per l'appunto Sherlock Holmes, il suo personaggio pi\u00f9 famoso. \u00c8 la seconda raccolta di storie brevi della serie, apparse come la prima con le illustrazioni di Sidney Paget. Nelle intenzioni dell'autore avrebbe dovuto concludere le storie del detective, con la morte di Holmes nel racconto \"The Final Problem\". Ma le richieste e le proteste dei lettori portarono infine Doyle a far \"resuscitare\" il personaggio in nuovi romanzi e racconti.\nIl racconto \"L'avventura della scatola di cartone\", non apparso nella prima edizione britannica, bench\u00e9 facente parte della serie di 12 pubblicata su \"The Strand Magazine\", usc\u00ec invece nella prima edizione USA, sebbene venisse subito espunto nelle edizioni successive. I motivi dell'esclusione sono incerti: fatto sta che fin\u00ec poi in un'altra raccolta di racconti, L'ultimo saluto di Sherlock Holmes.\nLa si pu\u00f2 considerare, e non a torto, una raccolta memorabile. Vi sono infatti all'interno dei racconti alcuni fatti notevoli di un certo interesse. Innanzitutto i due racconti \"La faccia gialla\" e \"Il cerimoniale dei Musgrave\" sono casi atipici, in cui nonostante alcuni errori e incertezze di Holmes, la verit\u00e0, alla fine, viene a galla. Inoltre ne \"Il trattato navale\", vengono citati altri due casi del detective: \"L'avventura della seconda macchia\" e \"L'avventura di Black Peter\" pubblicati ne \"Il ritorno di Sherlock Holmes\".\nI due racconti \"Il mistero della Gloria Scott\" e \"Il cerimoniale dei Musgrave\" hanno come protagonista un Holmes giovane ancora alle prime armi, che risolve alcuni casi in cui sono stati coinvolti suoi vecchi compagni di scuola.\n\u00c8 poi lo stesso Holmes a raccontare a Watson queste sue avventure in modo che le trascriva insieme agli altri racconti in cui entrambi compaiono come protagonisti.\nFa poi la sua prima apparizione Mycroft Holmes, fratello maggiore di Sherlock, nel racconto \"L'avventura dell'interprete greco\".\nRacconti.\n\"Barbaglio d'Argento\" (\"Silver Blaze\").\nIl racconto, pubblicato nel dicembre del 1892 nello Strand Magazine, si svolge a Dartmoor, dove Holmes e Watson tentano di risolvere il caso della misteriosa scomparsa di Silver Blaze (un famoso cavallo da corsa) e la morte del suo allenatore, il signor John Straker. La polizia ritiene che il colpevole sia il giovane Fitzroy Simpson, ma Holmes \u00e8 convinto che gli indizi a suo carico, per quanto schiaccianti, non siano sufficienti. Dopo una breve indagine nella brughiera circostante Holmes e Watson trovano le impronte del cavallo e seguendole giungono alle vicine scuderie Capleton, dove Holmes riesce a far confessare l'anziano proprietario Silas Brown di aver trovato il cavallo che vagava nei campi, e di averlo nascosto per impedire che corresse alla Wessex Cup, nella quale era considerato favorito. Anche il mistero della morte dell'allenatore viene presto risolto: l'assassino \u00e8 lo stesso Silver Blaze. L'allenatore infatti desiderava che il cavallo venisse sconfitto nella corsa per poter guadagnare dalle scommesse, per questo motivo lo aveva condotto nella brughiera per praticargli un'incisione nella coscia, ma il cavallo spaventato lo aveva colpito alla testa con un calcio.\n\"La faccia gialla\" (\"The Adventure of the Yellow Face\").\nIl racconto, pubblicato nel febbraio del 1893 nello Strand Magazine, tratta del caso del signor Grant Munro, che si presenta a Holmes per chiedere consiglio sullo strano comportamento di sua moglie Effie, la quale aveva iniziato ad allontanarsi di casa, anche nel cuore della notte, per recarsi nella casa dei vicini recentemente affittata da una vecchia signora e uno strano essere con la faccia gialla. Grant, insieme ai due amici, si reca nella casa per risolvere il mistero, ma sar\u00e0 la stessa Effie a dare spiegazioni: la casa era stata affittata da lei per nascondere sua figlia, nata dal precedente matrimonio con un uomo afroamericano. La bambina veniva coperta con la maschera gialla in modo tale da celare ai vicini il colore della sua pelle, poich\u00e9 Effie aveva paura che il marito scoprendola potesse abbandonarla. Il signor Munroe decide invece di accogliere la bambina a casa sua.\n\"L'impiegato dell'agenzia di cambio\" (\"The Adventure of the Stockbroker's Clerk\").\nIl racconto, pubblicato nel marzo del 1893 nello Strand Magazine, si svolge a Birmingham dove Holmes e Watson si recano per aiutare il signor Hall Pycroft, impiegato nel campo finanziario. Dopo essere stato licenziato dalla banca per la quale lavorava, Hall riesce a ottenere un lavoro in un prestigioso istituito di credito, ma la sera stessa in cui ottiene il posto riceve una visita da un agente finanziario, Arthur Pinner, che cerca di dissuaderlo da accettare l'incarico, proponendogli un impiego meglio retribuito nella societ\u00e0 di suo fratello, Henry Pinner. Il signor Pycroft accetta l'offerta e si reca al lavoro presso il fratello dell'agente, ma l'unica mansione che gli viene affidata \u00e8 quella di copiare indirizzi dall'elenco telefonico di Parigi. Il signor Pycroft scopre che Harry ed Arthur Pinner sono la stessa persona, e grazie all'aiuto di Holmes e Watson riesce a impedire al malfattore di suicidarsi. Il signor Pinner era in realt\u00e0 il membro di una banda che aveva ordito un piano per svaligiare l'istituito di credito: mentre Pinner teneva occupato Pycroft uno dei membri della banda ne aveva rubato l'identit\u00e0 per poter entrare indisturbato nella banca.\n\"Il mistero della Gloria Scott\" (\"The Adventure of the Gloria Scott\").\nIl racconto, pubblicato nell'aprile del 1893 nello Strand magazine, parla della prima indagine di Holmes, quando da giovane si rec\u00f2 a Donnithrope nel Norfolk per trascorrere le vacanze a casa del suo amico Victor Trevor. L'ultimo giorno di vacanza a casa Trevor giunge un marinaio di nome Hudson, che si rivela una vecchia conoscenza del padre di Victor. L'anziano Trevor sconvolto dalla visita fa di tutto per accontentare i desideri del marinaio assumendolo addirittura come maggiordomo. In seguito a una lite fra Victor e il marinaio, che provoca l'allontanamento di quest'ultimo, il vecchio Trevor si ammala e muore per la disperazione. Holmes e Victor durante le indagini scoprono una lettera nella quale il vecchio Trevor spiega che in passato era stato arrestato per truffa e deportato in Australia in un brigantino di nome Gloria Scott. I prigionieri, con a capo un tale Jack Prendergast erano riusciti a prendere possesso della nave, ma il vecchio Trevor e altri compagni si erano tirati indietro, rifiutandosi di uccidere tutta la ciurma, per questo erano stati abbandonati su una scialuppa. Poco dopo la Gloria Scott era affondata e Trevor e i compagni erano riusciti a metter in salvo solo il marinaio Hudson. Temendo che potesse svelare il suo segreto Trevor aveva deciso di assecondare ogni suo desiderio fino a morire.\n\"Il cerimoniale dei Musgrave\" (\"The Adventure of the Musgrave Ritual\").\nIl racconto, pubblicato nel maggio 1893 nello Strand Magazine, tratta del caso di Reginald Musgrave, che chiede aiuto a Holmes per risolvere il mistero della sparizione di due suoi collaboratori domestici: il maggiordomo Brunton e una cameriera. Musgrave aveva licenziato il maggiordomo poich\u00e9 aveva letto un documento segreto della famiglia, \"Il cerimoniale dei Musgrave\", contenente un enigma in versi del XVII secolo. Brunton aveva chiesto un periodo di tempo prima di essere licenziato ma pochi giorni dopo era scomparso, e la cameriera, Rachel Howells, ex amante di Brunton, era scomparsa poco dopo di lui. Reginald Musgrave aveva avviato le ricerche dragando il fiume vicino, ma aveva trovato solo un sacchetto con delle parti metalliche. Holmes esaminando il cerimoniale capisce che si tratta di una serie di istruzioni per trovare qualcosa, e probabilmente anche Brunton era riuscito a risolvere l'enigma. Holmes decide di recarsi nel luogo indicato dal documento portando con s\u00e9 la polizia, sul posto per\u00f2 troveranno il cadavere di Brunton, morto soffocato. Brunton probabilmente, capendo di non riuscire a sollevare da solo la porta del nascondiglio, aveva coinvolto la sua ex amante nella ricerca, e questa lo aveva abbandonato all'interno dopo che la porta si era richiusa. Dopo aver analizzato i pezzi di metallo trovati nel fiume, Holmes afferma che potrebbero appartenere alla corona di re Carlo I d'Inghilterra, e che il rituale fosse una guida per recuperarlo, ma probabilmente, il primo possessore era morto prima di poter spiegare il significato ai suoi successori.\n\"L'enigma di Reigate\" (\"The Adventure of the Reigate Squire\").\nIl racconto, pubblicato nel giugno 1893 nello Strand Magazine, si svolge a Reigate, nel Surrey, dove Watson e Holmes si trovano per trascorrere una vacanza ospiti del colonnello Hayter, amico di Watson. Durante il soggiorno si verifica un tentativo di furto ai danni del vecchio Acton e l'omicidio di William Kirwan, il cocchiere della famiglia Cunnigam (vicini di casa del colonnello). Holmes decide di partecipare alle indagini affiancando l'ispettore locale Forrester e scopre che i responsabili del furto e dell'omicidio sono i Cunnungham, padre e figlio, vicini di casa del vecchio Acton, con il quale avevano intrapreso una battaglia legale per determinare i confini delle rispettive propriet\u00e0. Il loro cocchiere William aveva seguito i suoi padroni la notte del furto e aveva cominciato a ricattarli e per questo venne ucciso.\n\"Il caso dell'uomo deforme\" (\"The Adventure of the Crooked Man\").\nIl racconto, pubblicato nel luglio del 1893 nello Strand Magazine, \u00e8 ambientato a Aldershot dove Holmes e Watson indagano per risolvere il caso della morte del comandante James Barclay. L'uomo \u00e8 stato trovato morto nel soggiorno di casa sua e tutti gli indizi sembrano accusare Nancy Devoy, sua moglie, trovata svenuta accanto al marito. Sar\u00e0 un'amica di Nancy a dare la chiave del mistero a Holmes: il giorno della morte Nancy aveva incontrato un ex militare, Henry Wood, suo vecchio spasimante che tutti credevano morto da tempo. Henry Wood, interrogato da Holmes, racconter\u00e0 di essere stato tradito da James Barclay, che lo aveva consegnato in mano nemica per poter sposare Nancy. La signora Devoy dopo aver saputo la verit\u00e0 aveva affrontato il marito, ma durante la lite era sopraggiunto Henry, e il signor James, sorpreso, era morto a causa di un colpo apoplettico.\n\"Il paziente interno\" (\"The Adventure of the Resident Patient\").\nIl racconto, pubblicato nell'agosto del 1893 nello Strand magazine, tratta del caso del dottor Percy Trevelyan, che si reca da Holmes per chiedere aiuto riguardo al suo padrone di casa, il signor Blessington, che teme di poter subire un furto all'interno del suo appartamento. Holmes intuisce che Blessington sta mentendo e si rifiuta di aiutarlo, e il giorno seguente il gentiluomo viene trovato morto, apparentemente suicida. Dopo aver raccolto gli indizi, Holmes scioglie il mistero: gli assassini sono due uomini che si fingevano pazienti del dottor Percy ma in realt\u00e0 erano membri di una banda criminale - di cui in passato faceva parte anche Blessington - che cercavano vendetta per la morte di un altro componente della loro banda, Cartwright, condannato alla forca a causa della confessione di Blessington.\n\"L'avventura dell'interprete greco\" (\"The Adventure of the Greek Interpreter\").\nIl racconto, pubblicato il settembre 1893 nello Strand magazine, tratta del caso del signor Melas, un interprete greco che viene presentato a Holmes e Watson da Mycroft Holmes, il fratello del detective. Il signor Melas racconta di essere stato rapito per una notte da uno strano individuo, Harold Latimer, per essere condotto in una localit\u00e0 sconosciuta, dove era stato costretto a fare da interprete a un uomo greco tenuto in ostaggio da Latimer. Il signor Latimer voleva convincere l'ostaggio, Paul Kratides, a firmare un testamento a favore di sua sorella Sophy Kratides, che era intenzionato a sposare. Dopo il colloquio Mycroft decide di mettere un annuncio sul giornale per rintracciare la giovane Sophy, ma l'unico risultato \u00e8 quello di far rapire per una seconda volta il signor Melas. I fratelli Holmes insieme a Watson riusciranno a trovare la casa di Latimer e salvare in extremis il signor Melas, mentre Paul Kratides verr\u00e0 trovato morto. Latimer e il suo complice riescono a fuggire insieme a Sophy prima dell'arrivo degli investigatori, ma dopo qualche tempo Holmes viene a sapere che i due uomini sono stati trovati morti in Ungheria.\n\"Il trattato navale\" (\"The Adventure of the Naval Treaty\").\nIl racconto, pubblicato nell'ottobre-novembre del 1893 nello Strand magazine, \u00e8 ambientato a Woking, dove Holmes e Watson si recano per rispondere alla richiesta di aiuto del signor Percy Phelps, vecchio amico di Watson. Il signor Phelps, che ricopre un ruolo di rilievo al Foreign Office, racconta che gli era stato consegnato un importante documento da suo zio, membro del Gabinetto, in modo tale che potesse conservarlo e produrre una copia. Durante il lavoro per\u00f2 Percy si era allontanato dall'ufficio e il documento gli era stato rubato, inoltre, qualche settimana dopo, un uomo armato di coltello aveva cercato di introdursi a casa sua. Holmes si trova sommerso da indizi contrastanti e rivolge dapprima la sua attenzione al portiere dell'ufficio e a sua moglie, e successivamente allo zio di Percy. Solo appostandosi nel dintorni di casa di Percy riuscir\u00e0 a scoprire che il documento si trova al suo interno, nascosto da Joseph Harrison, cognato di Percy. L'uomo aveva perso ingenti somme giocando in borsa e sperava di recuperare il denaro col furto del documento.\n\"L'ultima avventura\" (o \"Il problema finale\") (\"The Final Problem\").\nIl racconto, pubblicato nel dicembre del 1893 nello Strand magazine, tratta del caso del professor Moriarty, il pi\u00f9 famigerato e intelligente criminale di Londra. Holmes riuscir\u00e0 a far arrestare tutta la sua banda, ma cadr\u00e0 in un burrone durante la lotta con Moriarty."}
{"id": "20661", "revid": "22475", "url": "https://it.wikipedia.org/wiki?curid=20661", "title": "Mercato", "text": "Il termine mercato, in economia ha due accezioni correnti, una indica il luogo (anche in senso figurato) in cui vengono realizzati gli scambi economico-commerciali di materie prime, beni, servizi, denaro, strumenti finanziari eccetera, la seconda si riferisce al meccanismo istituzionale per mezzo del quale si svolge un commercio.\nDescrizione.\nSecondo una definizione scientifica (come ad esempio nel campo dell'economia politica), il mercato \u00e8 l'insieme della domanda e dell'offerta, cio\u00e8 degli acquirenti e dei venditori. In termini equivalenti microeconomici o macroeconomici, il mercato \u00e8 definito come il punto di incontro della domanda e dell'offerta. Queste definizioni possono quindi riferirsi ad un luogo fisico, o ad un concetto immateriale. Spesso con il termine mercato si indica sinteticamente il sistema economico pi\u00f9 precisamente definito economia di mercato.\nCon l'articolazione degli studi della disciplina, si sono nel tempo attribuite crescenti attenzioni allo sviluppo di specifiche branche del mercato, costituenti i mercati specifici per i quali valgano peculiarit\u00e0 funzionali, di andamento e di organizzazione tali da renderli analizzabili individualmente (ed anche in comparazione con gli altri).\nSi parla dunque al plurale di \"mercati\" poich\u00e9 non solo se ne avr\u00e0 pluralit\u00e0 sinch\u00e9 persister\u00e0 una pluralit\u00e0 di sistemi economici indipendenti (ad esempio i sistemi nazionali), ma anche all'interno stesso di un sistema economico possono individuarsi prevedibili ed analizzabili movimenti dei soggetti economici raggruppabili per categorie di localizzazione, tipologia, modalit\u00e0 ed innumerevoli altre caratteristiche. Si hanno cos\u00ec i mercati regionali (intendendosi per \"regione\" una porzione significativa, per qualit\u00e0 o quantit\u00e0 dei soggetti o degli scambi, del sistema generale), oppure i mercati internazionali. \nUn'antica partizione scolastica individuava intanto una prima distinzione tipologica merceologica generale, per il tipo di oggetto degli scambi, fra il mercato mobiliare (oggi pi\u00f9 noto come mercato finanziario) ed il mercato immobiliare; le classificazioni merceologiche, infinite quanto le merceologie, hanno consentito di enucleare una quantit\u00e0 non inquadrabile di atomistici mercati, ad esempio \"della piastrella in cotto di seconda scelta\" o \"delle punte intercambiabili per avvitatore a batteria\", che nonostante l'apparente capziosit\u00e0 sono oggetto di utili studi da parte degli interessati. Altre differenziazioni possono riguardare il modo (anche pratico) di effettuazione degli scambi (ad esempio il recente mercato telematico, distinto dal mercato tradizionale).\nI soggetti.\nI singoli agenti economici \u00e8 solito distinguerli, a seconda della loro funzione, in due categorie principali, compratori e venditori.\nI compratori includono i consumatori (che acquistano beni e servizi per uso personale), e le imprese, che strumentalmente acquistano lavoro, capitale e materie prime per produrre beni e servizi.\nI venditori includono le imprese, che vendono i beni ed i servizi da loro prodotti, i lavoratori che vendono i propri servizi ed i proprietari di risorse produttive (ad esempio beni immobili) che possono essere cedute a titolo definitivo (vendita, o meglio alienazione) al fine di ricavarne il prezzo, oppure a titolo temporaneo (per locazione o altri tipi di diritto di godimento) al fine di ricavarne la rendita.\nLa maggior parte degli individui e delle imprese sono allo stesso tempo compratori e venditori, ma \u00e8 pi\u00f9 semplice a volte considerarli separatamente, come compratori nel momento in cui acquistano e come venditori nel momento in cui vendono.\nCompratori e venditori, secondo una delle citate definizioni, interagiscono per formare i mercati. Un mercato \u00e8 in questo senso un insieme di compratori e venditori che interagiscono, generando cos\u00ec delle opportunit\u00e0 di scambio.\nTipologie.\ni principali tipi di mercato sono:\n\u25cf mercato commercio su area pubblica\n\u25cf mercato delle materie prime\n\u25cf mercato agricolo\n\u25cf mercato dei beni di consumo\n\u25cf mercato immobiliare\n\u25cf mercato dei capitali\n\u25cf mercato finanziario\n\u25cf mercato azionario\n\u25cf mercato del lavoro\nIn senso metaforico:\nDal punto di vista geografico si distingue tra:\nMercati concorrenziali e mercati non concorrenziali.\nUn mercato perfettamente concorrenziale soddisfa quattro condizioni:\nUn mercato concorrenziale \u00e8 inoltre composto da molti compratori e molti venditori, in modo che nessun singolo compratore o venditore possa esercitare un'influenza significativa sui prezzi. Il mercato perfettamente concorrenziale \u00e8 di fatto un modello ideale in quanto tutti i mercati reali esistenti non raggiungono tutte le precedenti condizioni, pur tuttavia esistono dei mercati reali che si avvicinano molto alla nozione di mercato perfettamente concorrenziale come ad esempio la maggior parte dei mercati agricoli (sebbene questa antica condizione sia oggi da taluni dubitata per molte ragioni). Molti altri mercati raggiungono un grado di concorrenza tale da farli considerare alla stregua di mercati perfettamente concorrenziali (per esempio, il mercato del rame). Altri mercati, costituiti solo da un numero ristretto di produttori, possono essere trattati per semplicit\u00e0 come se fossero mercati concorrenziali.\nInfine, alcuni mercati, pur essendo formati da molti produttori, sono di tipo \"non concorrenziale\", cio\u00e8 in esso singoli operatori (anche riuniti in cartello) sono in grado di influenzare i prezzi dei prodotti (come accade, per esempio, nel mercato mondiale del petrolio, condizionato dall'oligopolio delle famose sette sorelle). Un caso particolare di oligopolio \u00e8 il duopolio.\nAll'estremo opposto del mercato concorrenziale vi \u00e8 il modello di mercato di tipo monopolista caratterizzato da un solo venditore che detiene quindi il pieno controllo sul mercato stesso e libero quindi di agire nelle scelte dei prezzi dei beni imponibili sui consumatori non essendo vincolato da scelte o politiche di vendita di altri venditori. Questo tipo di mercato, al pari di quella oligopolista, \u00e8 stata molto diffusa in passato nel mondo occidentale; successivamente interventi legislativi da parte dei governi hanno portato all'abolizione dei monopoli e all'instaurazione di sistemi economici basati sul pluralismo dei venditori ovvero alla cosiddetta liberalizzazione del mercato per avvicinarsi ad un modello il pi\u00f9 possibile concorrenziale con l'abbattimento dei prezzi a favore dei consumatori.\nI modi del mercato e della concorrenza.\nA seconda del tipo di sistema economico in uso, in dipendenza quindi delle previsioni ordinamentali in materia di propriet\u00e0, di commercio e di impresa, che sono di fonte politica, le azioni dei soggetti del mercato possono essere sottoposte a regolamentazione (in genere statale, spesso applicata da enti regolatori appositi) oppure lasciate al libero arbitrio degli operatori.\nNei sistemi di tipo liberista, si ha la tendenza a lasciare la massima libert\u00e0 d'azione agli operatori, mentre in sistemi a forte influenza politica (come nel caso d'estremo dei sistemi collettivistici) precise regole determinano le quantit\u00e0 di prodotto che possono essere fatte confluire sul mercato, i loro prezzi, le condizioni di vendita ed altri aspetti minori.\nCresce anche nei sistemi liberisti, per la sopravvivenza stessa del principio libertario, l'esigenza di combattere la tentazione monopolistica dell'operatore, o la sua forma minore che \u00e8 l'abuso di posizione dominante, contrastando l'affermarsi di posizioni di controllo di fatto di un mercato da parte di un singolo operatore (o di un cartello di operatori). Sono le cosiddette \"politiche \"antitrust\"\", che anche in Italia sono da tempo allo studio di appositi enti governativi.\nAltri tipi di regolamentazione dei mercati tendono, ad esempio nel mercato azionario, a contrastare le manovre speculative, non in quanto potenzialmente lesive degli interessi dell'azienda che avrebbe a subirle, quanto invece per tutelare i piccoli risparmiatori che hanno investito in tali aziende. Sono di questo genere, ad esempio, le sospensioni di un titolo per eccesso di ribasso.\nIl prezzo di mercato.\nI mercati garantiscono la possibilit\u00e0 di effettuare transazioni tra compratori e venditori. Una certa quantit\u00e0 di un bene \u00e8 venduta ad un prezzo specifico. Di solito in un mercato perfettamente concorrenziale si stabilisce un unico \"prezzo di mercato\"; di solito questi prezzi sono semplici da misurare.\nSe i mercati non sono perfettamente concorrenziali, imprese diverse possono praticare prezzi diversi per lo stesso prodotto. Questo pu\u00f2 accadere perch\u00e9 un'impresa cerca di attirare consumatori dalle imprese concorrenti, o perch\u00e9 la fedelt\u00e0 alla marca da parte dei clienti consente ad alcune imprese di praticare prezzi superiori a quelli delle imprese concorrenti.\nI prezzi di mercato della maggior parte delle merci sono soggetti a fluttuazioni periodiche, e per molti di essi le fluttuazioni possono essere improvvise. Questo \u00e8 vero soprattutto per i beni venduti sui mercati concorrenziali."}
{"id": "20662", "revid": "123525217", "url": "https://it.wikipedia.org/wiki?curid=20662", "title": "Numero primo di Mersenne", "text": "In matematica un numero primo di Mersenne \u00e8 un numero primo inferiore di uno rispetto ad una potenza di due. \u00c8 quindi esprimibile come:\ncon formula_2 intero positivo primo. Tale numero formula_2 \u00e8 talvolta indicato come \"esponente di Mersenne\" (successione in OEIS). Si noti che formula_4 non \u00e8 primo e che quindi non tutti i numeri primi corrispondono a un esponente di Mersenne, ma solo quelli per cui formula_5 risulta anch'esso primo.\nA volte nella definizione di numero primo di Mersenne formula_6 non viene richiesto a priori che l'indice formula_7 sia primo. L'equivalenza delle due definizioni segue dal fatto che se formula_8 \u00e8 primo, allora anche formula_7 deve essere primo, come si vede facilmente dall'identit\u00e0\nIn generale un numero del tipo formula_11 viene detto \"numero di Mersenne\" (anche quando non \u00e8 un numero primo di Mersenne). Si conoscono diverse propriet\u00e0 dei fattori primi degli formula_12 composti con formula_2 primo. Ad esempio (e Fermat fu il primo ad evidenziare e usare questa propriet\u00e0) si pu\u00f2 dimostrare che ogni fattore primo di formula_12 dev'essere del tipo formula_15 con formula_16 intero positivo.\nI numeri primi di Mersenne prendono il nome dal matematico francese Marin Mersenne (1588-1648). Mersenne compil\u00f2 una lista di numeri primi di questo tipo considerando tutti i valori di formula_7 fino a formula_18. Tale lista conteneva per\u00f2 alcuni errori: includeva formula_19 e formula_20 (che non sono primi), mentre non comparivano formula_21, formula_22 e formula_23 (che sono primi).\nI primi dodici numeri primi di Mersenne sono:\nI numeri primi di Mersenne sono collegati con i numeri perfetti. Nel IV secolo a.C. Euclide dimostr\u00f2 che se formula_6 \u00e8 un numero primo, allora formula_37 \u00e8 un numero perfetto.\nNel XVIII secolo Eulero prov\u00f2 che tutti i numeri perfetti pari hanno questa forma. Nessun numero perfetto dispari \u00e8 conosciuto, ed \u00e8 anche possibile che non ne esistano.\nL'avvento dei calcolatori elettronici ha notevolmente accelerato la scoperta dei primi di Mersenne. I primi dodici numeri primi di Mersenne sono stati scoperti prima del XX secolo. Alla fine del millennio i primi di Mersenne conosciuti erano 38; oggi invece se ne conoscono 51 e i diciassette pi\u00f9 recenti sono stati scoperti nell'ambito della GIMPS, la \"Great Internet Mersenne Prime Search\", iniziativa che sfrutta le risorse disponibili di migliaia di computer in rete per cercare i primi di Mersenne. Il test di primalit\u00e0 usato dal GIMPS \u00e8 il Test di Lucas-Lehmer che \u00e8 molto pi\u00f9 veloce dei test generici a parit\u00e0 di ordine di grandezza nel numero; ecco perch\u00e9 in assoluto i record dei pi\u00f9 grandi numeri primi conosciuti sono ormai da tempo dei numeri primi di Mersenne. Il pi\u00f9 grande numero primo conosciuto (al 21 dicembre 2018) \u00e8 formula_38. Ha pi\u00f9 di 24 milioni di cifre decimali ed \u00e8 stato anch'esso trovato nell'ambito GIMPS:\nSe scritti in base 2, tutti i numeri primi di Mersenne sono repunit primi, ovvero sono rappresentati da stringhe di\u00a0\"p\"\u00a0cifre unitarie, dove p \u00e8 l'esponente primo di Mersenne. Negli esempi qui di seguito l'indice denota la base in cui il numero viene espresso:\nSi noti che questa propriet\u00e0 \u00e8 posseduta quando si sottrae 1 da tutte le potenze di 2 aventi per esponente un numero primo. In sostanza tutti i candidati a essere numeri primi di Mersenne (chiamati come detto sopra semplicemente \"numeri di Mersenne\") in notazione binaria sono primi repunit.\nSi pu\u00f2 osservare scorrendo la lista pi\u00f9 sotto, che a parte il 3, tutti i numeri primi di Mersenne terminano con 1 o con 7. Questo \u00e8 dovuto al fatto che le potenze di 2 terminano ciclicamente per 2, 4, 8, 6, quando l'esponente \u00e8 rispettivamente della forma 1+4k, 2+4k, 3+4k e 4+4k (k numero naturale positivo). Per questa ragione soltanto le potenze di 2 terminanti per 2 e 8 hanno esponenti della forma 1+4k e 3+4k, ovvero hanno esponenti dispari, mentre quelle terminanti per 4 e 6 hanno esponenti pari. Dato infine, che in un numero primo di Mersenne formula_40 , deve essere formula_2 numero primo, questo deve essere dispari tranne nel caso di formula_42 corrispondente all'unico numero di Mersenne terminante con 3 (il numero 3 appunto).\nI primi di Mersenne, scritti in base 2, sono anche primi palindromi, primi permutabili e primi di Gauss."}
{"id": "20664", "revid": "2730", "url": "https://it.wikipedia.org/wiki?curid=20664", "title": "Thomas Woodrow Wilson", "text": "\u00c8 stato il 28\u00ba presidente degli Stati Uniti (in carica dal 1913 al 1921), mentre in precedenza fu governatore dello stato del New Jersey; anche uomo accademico, ricopr\u00ec la carica di rettore dell'Universit\u00e0 di Princeton. Divenne il terzo presidente degli Stati Uniti del Partito Democratico, dopo Andrew Jackson e Grover Cleveland, ad essere rieletto per un secondo mandato. Nel 1919 gli venne assegnato il Premio Nobel per la pace.\nWilson \u00e8 ricordato per essere stato il presidente degli Stati Uniti in un momento storico cos\u00ec turbolento e cruciale come la Prima guerra mondiale e l'immediato dopoguerra ed avervi giocato un ruolo importante soprattutto alla Conferenza di pace di Parigi in cui impose gli Stati Uniti, per tanto tempo potenza economica e militare di secondo piano, in un ruolo dominante sullo scacchiere internazionale. Grazie a questa nuova linea della politica estera statunitense, Wilson \u00e8 stato il primo presidente degli Stati Uniti ad avere avuto un peso importantissimo tra i grandi leader mondiali del momento.\nTuttavia la storiografia pone Wilson come una figura ambigua in quanto, se da una parte fu considerato il principale promotore di una nuova pace e stabilit\u00e0 europea, cosa che gli valse il Nobel ma che in realt\u00e0 non si realizz\u00f2 mai compiutamente (e questo sar\u00e0 uno dei tanti motivi che nel loro insieme contribuiranno allo scoppio della Seconda guerra mondiale), dall'altra viene ricordato per il suo deciso incitamento alla segregazione razziale e al suprematismo bianco e per la sua politica favorevole all'imperialismo nei confronti delle nazioni deboli e arretrate dell'America come Messico, Nicaragua, Haiti, Panama, Cuba e Repubblica Dominicana dove l'esercito degli Stati Uniti si rese complice di numerosi massacri.\nBiografia.\nOrigini e formazione.\nThomas Woodrow Wilson nacque a Staunton, in Virginia, nel 1856 (\u00e8 stato l'ultimo presidente degli Stati Uniti a essere nato in quello Stato): i suoi genitori erano il reverendo Joseph Ruggles Wilson e Janet Woodrow. La sua famiglia aveva origini scozzesi-irlandesi e proveniva dall'Irlanda del Nord. Wilson crebbe ad Augusta, nello Stato della Georgia, e dichiar\u00f2 sempre che il suo primo ricordo era l'annuncio che era stato eletto Abraham Lincoln e che una guerra stava per arrivare; il padre e la madre di Wilson venivano dall'Ohio, ma simpatizzarono per i sudisti nella guerra civile statunitense.\nEssi curavano i feriti dei confederati nella loro chiesa; lasciarono uscire loro figlio per andare a vedere Jefferson Davis sfilare in manette tra il vittorioso esercito unionista. Wilson avrebbe sempre ricordato di stare \u00abper un momento al fianco del generale Lee e di guardarlo in faccia\u00bb. Nonostante soffrisse di dislessia, Wilson impar\u00f2 da solo la stenografia per compensare le sue difficolt\u00e0 e fu capace di riuscire negli studi grazie alla determinazione e alla disciplina, ma non riusc\u00ec a superarla del tutto.\nFrequent\u00f2 il Davidson College per un anno e quindi si trasfer\u00ec all'universit\u00e0 di Princeton, laureandosi nel 1879; era membro dell'associazione studentesca Phi Kappa Psi. In seguito studi\u00f2 legge all'universit\u00e0 della Virginia per un anno. Dopo aver terminato e pubblicato la sua dissertazione, \"Il Governo Congressionale\", nel 1886 ottenne il titolo di dottore (Ph.D.) in scienze politiche dall'universit\u00e0 Johns Hopkins (un'incisione delle sue iniziali \u00e8 ancora visibile nel lato inferiore di un tavolo al Dipartimento di Storia). Prima della nomina presidenziale di Barack Obama, laureato \"magna cum laude\" alla Harvard Law School nel 1991, Woodrow Wilson era stato l'unico presidente degli Stati Uniti ad aver conseguito il titolo di dottore.\nIl matrimonio con Ellen Axson.\nWilson incontr\u00f2 Ellen Axson, figlia di un ministro di culto, per la prima volta in una chiesa: la corteggi\u00f2 non ricambiato per diverse settimane. Mesi dopo, nel 1883, la rincontr\u00f2 per caso in una stazione ferroviaria e fu pi\u00f9 ricettiva: si sposarono il 24 giugno 1885 a Savannah, in Georgia. Ebbero tre figlie, Margaret nel 1886, Jessie nel 1887 e Eleanor nel 1889. Nessuna di loro era ancora sposata quando Wilson fece ingresso alla Casa Bianca, ma ci furono rapidi cambiamenti: Jessie spos\u00f2 Francis B. Sayre il 25 novembre 1913 mentre Eleanor spos\u00f2 William G. McAdoo, il segretario del Tesoro (cio\u00e8 ministro del Tesoro Americano) il 7 maggio 1914.\nGli scritti politici e l'inizio della carriera accademica.\nL'epoca di Wilson furono i decenni successivi alla guerra di secessione, quando il Congresso degli Stati Uniti era al massimo potere - \u00abi fondamenti di ogni attivit\u00e0 politica sono decisi dal potere legislativo\u00bb - e la corruzione dilagante. Anzich\u00e9 concentrarsi sui singoli individui per spiegare dove fosse il problema della politica statunitense, Wilson si sofferm\u00f2 sulla struttura costituzionale.\nSotto l'influenza dell'opera di Walter Bagehot \"La Costituzione Inglese\", Wilson giudicava la Costituzione statunitense come pre-moderna, ingombrante, permeabile alla corruzione. Prima delle forti presidenze all'inizio del XX secolo, Wilson era perfino favorevole a un sistema parlamentare per gli Stati Uniti. Nei primi anni ottanta dell'Ottocento, su un giornale pubblicato da Henry Cabot Lodge, Wilson scrisse:\nWilson inizi\u00f2 \"Governo Congressionale\", il suo pi\u00f9 famoso lavoro sulla politica, a sostengo di un sistema parlamentare, ma Wilson rest\u00f2 impressionato da Grover Cleveland e \"Governo Congressionale\" ne usc\u00ec come una descrizione critica del sistema degli Stati Uniti, con frequenti e negativi paragoni con il governo inglese. Wilson stesso puntualizz\u00f2: \u00abSto analizzando fatti - diagnosticando, non prescrivendo rimedi\u00bb. Egli credeva che l'intricato sistema americano di misure e contromisure (\"checks and balances\") fosse la causa dei problemi delle istituzioni: sosteneva infatti che aver suddiviso il potere rendeva impossibile agli elettori di riconoscere chi fosse responsabile degli errori. Se il governo si comportava male, chiedeva Wilson,\nLa pi\u00f9 lunga sezione di \"Governo Congressionale\" \u00e8 dedicata alla Camera dei rappresentanti degli Stati Uniti, in cui Wilson esprime disprezzo per il sistema delle commissioni. \u00abIl potere\u00bb, scriveva \u00ab\u00e8 suddiviso, come era una volta, in quarantasette signorie, in ciascuna delle quali una Commissione permanente \u00e8 il barone di corte e il suo presidente il signore proprietario. Questi minuscoli baroni, alcuni dei quali non poco potenti, ma nessuno di essi abbastanza vicino ai pieni poteri del governo, possono esercitare a piacere un rimescolamento quasi dispotico delle proprie contee, e possono talvolta minacciare di arrivare a sconvolgere il regno stesso\u00bb. Wilson diceva che il sistema delle commissioni era fondamentalmente non democratico, perch\u00e9 le presidenze delle commissioni, nominate in base all'anzianit\u00e0, non erano responsabili di fronte a nessuno tranne i propri componenti, anche se determinavano la politica delle istituzioni nazionali.\nIn aggiunta alla loro natura non democratica, credeva anche che il sistema delle commissioni facilitasse la corruzione.\nMa al tempo in cui termin\u00f2 il \"Governo Congressionale\", era presidente Grover Cleveland e Wilson nutr\u00ec fiducia che il governo degli Stati Uniti ne uscisse rinsaldato. Prima di divenire egli stesso presidente, Wilson aveva assistito alle vigorose presidenze di William McKinley e Theodore Roosevelt, e Wilson non tratt\u00f2 pi\u00f9 della forma di governo parlamentare. Nel suo ultimo lavoro accademico, \"Governo Costituzionale degli Stati Uniti\", del 1908, Wilson sostenne che la presidenza \u00absar\u00e0 tanto grande e tanto influente quanto l'uomo che riveste la carica\u00bb. Al tempo della sua presidenza, Wilson semplicemente sperava che i presidenti potessero essere capi di partito allo stesso modo di un primo ministro. Wilson sperava anche che i partiti potessero riorganizzarsi secondo principi ideologici e non geografici. \u00abOtto parole,\u00bb scriveva Wilson, \u00abcontengono la sostanza della attuale degradazione dei nostri partiti politici: nessun capo, nessun principio; nessun principio, nessun partito\u00bb.\nWilson insegn\u00f2 al Bryn Mawr College e alla Wesleyan University prima di entrare alla universit\u00e0 di Princeton come professore di giurisprudenza e economia politica nel 1890. Popolare come insegnante e rispettato come accademico, tenne un discorso alle celebrazioni del centocinquantesimo anno di Princeton (1896) intitolato \"Princeton al servizio della Nazione\" (questo \u00e8 divenuto un celebre motto allusivo dell'Universit\u00e0, qualche volta espanso a \"Princeton al servizio del mondo\"): in questo famoso discorso, egli deline\u00f2 la sua visione dell'universit\u00e0 in una nazione democratica, chiamando le istituzioni di istruzione superiore \u00abal dovere di illuminare attraverso ogni lezione che possa essere tratta dal passato\u00bb.\nWilson fu eletto all'unanimit\u00e0 rettore dell'universit\u00e0 di Princeton il 9 giugno 1902: nel suo discorso inaugurale, svilupp\u00f2 questi temi, cercando di mantenere un equilibrio per soddisfare sia i populisti che gli aristocratici tra il pubblico. Come rettore, inizi\u00f2 una campagna di raccolta fondi a sostegno dell'universit\u00e0: le linee guida che mantenne durante il suo rettorato di Princeton si dimostrarono tra le pi\u00f9 importanti innovazioni nell'istruzione superiore. Istitu\u00ec un nuovo sistema di corsi base seguiti da due anni di specializzazione nel settore prescelto. Quando cerc\u00f2 di ridurre l'influenza degli elitari \"circoli sociali\", tuttavia, Wilson si scontr\u00f2 con la resistenza degli amministratori e dei potenziali finanziatori. Credeva che quel sistema soffocasse la vita intellettuale e morale degli studenti: l'opposizione di ricchi e potenti ex allievi lo convinsero ulteriormente della indesiderabilit\u00e0 dell'elitismo e lo spinsero verso una posizione politica pi\u00f9 populista.\nIl 23 giugno 1918 divenne Socio dell'Accademia delle Scienze di Torino. \nLa carriera politica.\nWilson fu presidente della \"American Political Science Association\" (\"Associazione americana di Scienze Politiche\") dal 1910 al 1911. Attraverso la pubblicazione dei suoi commenti sulle questioni politiche del tempo, si guadagn\u00f2 una reputazione a livello nazionale e consider\u00f2 sempre pi\u00f9 seriamente una carriera come uomo politico. Nel 1910 ricevette un'inaspettata offerta di candidatura per la carica di governatore del New Jersey, che accett\u00f2 volentieri: alle elezioni sconfisse il candidato repubblicano Vivian M. Lewis con oltre voti di scarto.\nLa presidenza.\nPer le elezioni presidenziali del 1912 il Partito Democratico nomin\u00f2 a sorpresa Wilson come proprio candidato: il grande favorito era Champ Clark. William Howard Taft e Theodore Roosevelt divisero il Partito Repubblicano candidandosi entrambi, consentendo a Wilson di vincere.\nIl giorno prima del suo insediamento, nel marzo 1913, Elisabeth Freeman e altri membri dell'Unione Congressionale, in seguito chiamatasi Partito Nazionale delle Donne, organizzarono una manifestazione in favore del suffragio femminile a Washington, per distogliere l'attenzione dalle celebrazioni dell'insediamento: quando Wilson arriv\u00f2 in citt\u00e0, si dice, trov\u00f2 le strade senza folla per salutarlo e gli fu detto che erano tutti sulla Pennsylvania avenue a guardare la manifestazione.\nWilson ottenne successi immediati, traducendo in legge le sue promesse di \"Nuova Libert\u00e0\" nel campo delle modifiche dell'antitrust, revisione dei dazi e riforme nel sistema bancario e monetario. La sua azione port\u00f2 all'istituzione del Sistema Federale della Riserva (\"Federal Reserve System\") e della Commissione Federale del Commercio (\"Federal Trade Commission\").\nIl suffragio fu solo una delle insidiose questioni che Wilson affront\u00f2 durante la sua presidenza; finch\u00e9 Wilson annunci\u00f2 il suo appoggio al diciannovesimo emendamento della Costituzione degli Stati Uniti riguardo al suffragio, un gruppo di donne che si facevano chiamare le \"sentinelle silenziose\" protestava di fronte alla Casa Bianca, esibendo cartelli con scritte come \u00abSignor Presidente - Che cosa farai per il suffragio delle donne?\u00bb. In politica interna, le sue proposte di riforma furono spesso contrastate, anche se riusc\u00ec a far approvare la legge istitutiva della \"Federal Reserve\".\nIl suo atteggiamento verso le questioni razziali \u00e8 generalmente considerato una macchia sulla sua reputazione: molti sostengono che contribu\u00ec a creare il pi\u00f9 cupo periodo di razzismo nella storia degli Stati Uniti e che fosse egli stesso un razzista. La sua amministrazione istitu\u00ec la segregazione razziale nel governo federale, per la prima volta da quando Abraham Lincoln inizi\u00f2 la desegregazione nel 1863, e . Wilson inoltre aveva un atteggiamento sospettoso per quelli da lui chiamati \u00abAmericani col trattino\u00bb (\"hyphenated Americans\": tedeschi-americani, irlandesi-americani, etc.): \u00abOgni uomo che porta con s\u00e9 un trattino, porta un pugnale che \u00e8 pronto ad affondare nelle parti vitali di questa Repubblica ogni volta possibile\u00bb.\nLa \"Storia del Popolo Americano\" di Wilson \u00e8 ripetutamente citata nel film \"Nascita di una nazione\", che glorifica l'ascesa del Ku Klux Klan in contrasto ai Repubblicani radicali durante la ricostruzione americana. Il film \u00e8 basato su una trilogia di Thomas Dixon, compagno di scuola di Wilson, il cui obiettivo dichiarato era \u00abrivoluzionare i sentimenti del nord presentando una storia che trasformerebbe ogni uomo del mio pubblico in un buon Democratico!\u00bb. Wilson guard\u00f2 il film in una speciale proiezione alla Casa Bianca il 18 febbraio 1915. Il regista David Wark Griffith rifer\u00ec alla stampa che Wilson aveva esclamato: \u00ab\u00c8 come scrivere la storia con il fulmine, il mio unico rammarico \u00e8 che \u00e8 tutto cos\u00ec terribilmente vero\u00bb. Eppure, subito dopo la proiezione, Wilson dichiar\u00f2 di disapprovare quella \"nefasta produzione\". Il braccio destro di Wilson, Joseph Tumulty, disse: \"il presidente ignorava la natura dello spettacolo prima di vederlo, e non ha nemmeno per un istante espresso approvazione per lo stesso.\" .\nFatto sta che l'affermazione di Griffith fu ampiamente riportata dai mezzi di informazione e fu immediatamente discussa: in una successiva corrispondenza con Griffith, Wilson gli scriveva in modo entusiasta delle sue regie, senza mettere in dubbio l'accuratezza della citazione. Dato il messaggio del film, fortemente schierato per i Democratici, e le documentate opinioni di Wilson riguardo alla razza, . Wilson cerc\u00f2 di mantenersi estraneo dal dibattito ma infine, il 30 aprile, rese nota una smentita in realt\u00e0 molto tenue. Il sostegno di Wilson all'accuratezza storica della pellicola fu di grande peso e contribu\u00ec alla popolarit\u00e0 del film: questo fu a sua volta uno dei principali fattori che portarono, nello stesso anno, alla riorganizzazione (a Stone Mountain, in Georgia) del Ku Klux Klan, che era stato silente dalla sua messa fuorilegge negli anni settanta dell'Ottocento.\nNell'ultimo anno del suo primo mandato (1916), Wilson collezion\u00f2 un'impressionante serie di riforme, adottandone molte dal programma del 1912 di Theodore Roosevelt. Wilson firm\u00f2 la legge federale sui prestiti agricoli (\"Federal Farm Loan Act\"), che fece abbassare immediatamente i tassi di interesse per gli agricoltori, i quali la accolsero come \u00abla Magna Carta della finanza agricola americana\u00bb. Wilson esercit\u00f2 una pressione aggressiva e vincente sul Parlamento per la legge Keating-Oven, che mise al bando il lavoro minorile, per la legge Kern-McGillicuddy, che istitu\u00ec un sistema di assicurazione contro gli infortuni dei lavoratori, e la legge Adamson, che miglior\u00f2 le condizioni e gli stipendi dei lavoratori delle ferrovie. Per prepararsi alla possibilit\u00e0 di un ingresso in guerra, Wilson ingrand\u00ec l'esercito e la marina militare tramite una tassa sulle successioni e una tassa sugli alti redditi.\nWilson fu in grado di vincere di misura la sua rielezione nel 1916, raccogliendo molti voti che nel 1912 erano andati a Roosevelt e Eugene V. Debs. Negli anni dal 1914 al 1917 Wilson cerc\u00f2 sempre di tenere gli Stati Uniti fuori dalla prima guerra mondiale: si offr\u00ec come mediatore, ma n\u00e9 gli Alleati n\u00e9 le Potenze centrali presero seriamente le sue proposte. Quando la Germania riprese la guerra sottomarina senza limitazioni e fece un azzardato tentativo di portare dalla sua parte il Messico, tramite la nota Zimmermann, Wilson fece entrare in guerra gli Stati Uniti come \u00abbelligerante alleato\u00bb. . \nWilson fece approvare dal Congresso nel 1917 la legge sullo spionaggio e nel 1918 la legge sulla sedizione per combattere le opinioni socialiste, anti-Britanniche, pro-Irlanda, pro-Germania o contro la guerra. Egli istitu\u00ec inoltre il Comitato degli Stati Uniti sull'Informazione Pubblica, con a capo George Creel (da cui il suo nome popolare, Comitato Creel), . Wilson fece arrestare il capo socialista e candidato alla presidenza Eugene V. Debs, per aver accusato i poteri finanziari di essere i responsabili della prima guerra mondiale e per aver criticato la legge sullo spionaggio. Wilson, inoltre, appoggiava la \"American Protective League\", un'organizzazione privata pro-guerra nota per le sue flagranti violazioni delle libert\u00e0 civili\nTra il 1914 e il 1918 gli Stati Uniti intervennero molte volte, anche con invasioni, in America Latina, in particolare in Messico, Haiti, Cuba e Panama; anche continuando nella \"diplomazia del dollaro\" inaugurata da William Howard Taft. Truppe statunitensi rimasero in Nicaragua per tutta la durata dell'amministrazione Wilson e furono usate per scegliere il presidente del Nicaragua e quindi per costringere il Nicaragua a sottoscrivere il trattato Bryan-Chamorro. Le truppe statunitensi ad Haiti obbligarono i politici haitiani a eleggere presidente il candidato prescelto da Wilson: quando Haiti si rifiut\u00f2 di dichiarare guerra alla Germania, Wilson fece sciogliere il governo di Haiti e quindi impose una nuova, meno democratica, costituzione, attraverso un referendum farsa. I soldati statunitensi, inoltre, cacciarono i piccoli proprietari terrieri dalle loro terre per farli lavorare in opere pubbliche, in condizioni di reclusione e in catene, e trasferirono le loro terre ai latifondisti; nel 1919 gli Haitiani si sollevarono in rivolta contro gli statunitensi; la ribellione cost\u00f2 morti. \nTra il 1917 e il 1920 gli USA appoggiarono il movimento dei Russi Bianchi nella guerra civile russa, dapprima finanziariamente, ma in seguito con un blocco navale e truppe di terra a Murmansk, Arcangelo e Vladivostok.\nLa prima guerra mondiale.\nIn politica estera Wilson affront\u00f2 sfide maggiori rispetto ad ogni altro presidente dai tempi di Abraham Lincoln. Decidere se portare il paese nella prima guerra mondiale mise a dura prova la sua capacit\u00e0 di comando. Mantenne neutrali gli Stati Uniti durante i primi anni della guerra; questo contribu\u00ec alla sua rielezione del 1916: tuttavia, dopo pressioni crescenti, gli Stati Uniti entrarono nel conflitto con una formale dichiarazione di guerra alla Germania il 6 aprile 1917; una dichiarazione di guerra all'Austria-Ungheria fece seguito il 7 dicembre dello stesso anno.\nDopo la Grande Guerra, Wilson si impegn\u00f2, con alterno successo, a promuovere la sua idea di riassetto del mondo su base etnica: l'8 gennaio 1918 Wilson tenne il suo famoso discorso dei \"Quattordici punti\", avanzando la proposta di una Lega delle Nazioni, un'organizzazione che avrebbe dovuto tendere al mantenimento dell'integrit\u00e0 territoriale e all'indipendenza politica, sia per le grandi nazioni che per le piccole. Il punto pi\u00f9 innovativo della proposta di Wilson era quello del cosiddetto \"diritto all'autodeterminazione\" per ogni popolo, inteso come comunit\u00e0 etnica: secondo tale principio ogni etnia doveva avere il suo stato nazionale.\nIn base a tale principio il 3 settembre 1918 il segretario di stato Robert Lansing consegn\u00f2 a Masaryk una dichiarazione del governo degli Stati Uniti, in cui viene riconosciuto senza riserve il Consiglio nazionale cecoslovacco, guidato da Masaryk, come governo di nazione legittimamente belligerante, rendendo di fatto questo riconoscimento americano pi\u00f9 prominente rispetto alle precedenti dichiarazioni francesi e britanniche.\nIl ruolo nei Trattati di Pace di Parigi.\nWilson intendeva i Quattordici Punti come un mezzo per far terminare la guerra e raggiungere una pace equa per tutte le nazioni. Arriv\u00f2 a Versailles il 4 dicembre 1918 per la Conferenza della Pace del 1919 (diventando il primo presidente degli Stati Uniti a compiere un viaggio in Europa durante la carica), e si adoper\u00f2 a fondo per promuovere il suo piano. Alla fine anche le altre potenze vincitrici (Francia e Gran Bretagna in particolare) accettarono i principi di nazionalit\u00e0 e di autodeterminazione dei popoli, e il conseguente dissolvimento degli Imperi multinazionali (Austria-Ungheria e Impero ottomano). Il princ\u00ecpio di nazionalit\u00e0 fu la base per la costruzione dell'Europa democratica e degli Stati nazionali.\nTali princ\u00ecpi furono applicati soprattutto all'Europa orientale e al Medio oriente, per riempire il vuoto lasciato dal crollo simultaneo dei grandi imperi assolutisti. Per venire incontro all'Italia non furono invece applicati al Sudtirolo che venne annesso ad essa. Nonostante ci\u00f2 il presidente Wilson non fu certamente favorevole all'applicazione del Patto di Londra, dal quale non si sentiva vincolato, sfavorendo gli italiani che vivevano oltre quelli che furono i confini decisi alla fine della Grande Guerra.\nLo statuto della Lega delle Nazioni fu inserito nel trattato di Versailles, ma solo quattro dei Quattordici Punti (nel frattempo saliti a ventitr\u00e9) furono interamente rispettati.\nPer la sua opera ai trattati di pace, nel 1919 fu assegnato a Wilson il premio Nobel per la pace: l'onorificenza bilanci\u00f2 l'amarezza di non essere riuscito a convincere i suoi oppositori al Congresso, come Henry Cabot Lodge, ad appoggiare la risoluzione che impegnava gli Stati Uniti ad entrare nella Societ\u00e0 delle Nazioni. La partecipazione degli Stati Uniti, secondo Wilson, era essenziale per mantenere una durevole pace nel mondo. Il trattato di Versailles caus\u00f2 inoltre gravi problemi economici alla Germania, che provocarono una caduta dei consumi interni la quale avrebbe portato a una profonda depressione: gli oppositori di Wilson credevano che, appoggiando il trattato, avrebbero causato un disastro economico.\nL'invalidit\u00e0 e la morte.\nIl 25 settembre 1919 Wilson fu colto da un leggero ictus, che non fu reso pubblico. Una settimana dopo, il 2 ottobre, Wilson pat\u00ec un secondo e pi\u00f9 grave attacco che lo rese quasi totalmente inabile. Sebbene la gravit\u00e0 della sua menomazione fosse tenuta segreta fino alla sua morte, Wilson fu tenuto lontano dal suo vice presidente Thomas R. Marshall, dal suo governo e dai parlamentari in visita alla Casa Bianca per il resto della sua presidenza. John Barry, in \"The Great Influenza\", avanza l'ipotesi che la predisposizione di Wilson a questi attacchi fosse una complicazione derivata dalla pandemia di influenza spagnola del 1919, che qualche volta cervello.\nDurante la malattia di Wilson, la sua seconda moglie, Edith Bolling Galt Wilson, gli fece da segretaria, scegliendo i problemi da porre alla sua attenzione e delegando gli altri ai membri del governo. Questo \u00e8 tuttora il pi\u00f9 grave caso di inabilit\u00e0 presidenziale nella storia degli Stati Uniti e fu citata come esempio chiave del perch\u00e9 il venticinquesimo emendamento fosse considerato cos\u00ec importante. L'emendamento, che stabilisce che sia il vice presidente a esercitare le funzioni del presidente in caso di sua inabilit\u00e0, fu ratificato nel 1967.\nNel 1921, al termine del mandato, Wilson e sua moglie si ritirarono dalla Casa Bianca e si stabilirono in una casa a Washington, dove egli mor\u00ec il 3 febbraio 1924: \u00e8 sepolto nella cattedrale nazionale di Washington. La sua seconda consorte rimase nella loro casa per altri 37 anni, morendo il 28 dicembre 1961."}
{"id": "20666", "revid": "1305772", "url": "https://it.wikipedia.org/wiki?curid=20666", "title": "Apprendimento per rinforzo", "text": "L'apprendimento per rinforzo (o \"reinforcement learning\") \u00e8 una tecnica di apprendimento automatico che punta a realizzare agenti autonomi in grado di scegliere azioni da compiere per il conseguimento di determinati obiettivi tramite interazione con l'ambiente in cui sono immersi.\nL'apprendimento per rinforzo \u00e8 uno dei tre paradigmi principali dell'apprendimento automatico, insieme all'apprendimento supervisionato e a quello non supervisionato. A differenza degli altri due, questo paradigma si occupa di problemi di decisioni sequenziali, in cui l'azione da compiere dipende dallo stato attuale del sistema e ne determina quello futuro.\nLa qualit\u00e0 di un'azione \u00e8 data da un valore numerico di \"ricompensa\", ispirata al concetto di rinforzo, che ha lo scopo di incoraggiare comportamenti corretti dell'agente. Questo tipo di apprendimento \u00e8 solitamente modellizzato tramite i processi decisionali di Markov e pu\u00f2 essere effettuato con diverse tipologie di algoritmi, classificabili in base all'utilizzo di un modello che descriva l'ambiente, alle modalit\u00e0 di raccolta dell'esperienza (in prima persona o da parte di terzi), al tipo di rappresentazione degli stati del sistema e delle azioni da compiere (discreti o continui).\nDescrizione.\nQuesta tecnica si basa sul presupposto che all'interno di un sistema si possano predisporre:\nIl modo in cui questi meccanismi dovrebbero collaborare \u00e8 descritto dai seguenti punti:\nI meccanismi B e C sono quelli che vanno a costituire il metodo di \"rinforzo\" proprio di questa metodica di apprendimento.\nPer attuare i meccanismi ed i comportamenti descritti nelle righe precedenti, dal punto di vista logico, si necessita delle seguenti componenti:\nInput.\nGli input al sistema possono provenire dai pi\u00f9 svariati sensori. Ad esempio, nel caso di un robot che deve imparare a muoversi all'interno di un percorso, gli input potrebbero essere forniti da dei sensori di prossimit\u00e0 che dovrebbero essere poi rimappati in opportuni stati che nel caso dell'esempio potrebbero essere \"ostacolo di fronte\", \"strada libera\", \"muro sul lato\" ecc.\nPer mappare i valori dei sensori a particolari stati si sono rivelate particolarmente efficaci le tecniche basate su controllori fuzzy.\nFunzione di valore di stato.\nLa funzione valore di stato \u00e8 quella che ad ogni stato identificato dal sistema e determinato sulla base degli input, associa un valore relativo al grado di bont\u00e0 della situazione. Viene generalmente espressa nella seguente forma:\nformula_1\nFunzione di valore di azione.\nLa funzione di valore di azione \u00e8 quella che ad ogni coppia composta da stato e azione associa un valore relativo al grado di bont\u00e0 della combinazione. Viene generalmente espressa nella forma:\nformula_2\nTecnica di rinforzo.\nA seconda di come si progetta e si decide di implementare il sistema di apprendimento, possono essere utilizzate diverse \"funzioni di rinforzo\" per cambiare la \"funzione di valore di stato\" e diverse politiche per determinare \"premi\" e \"penalit\u00e0\".\nDal punto di vista modellistico tutte le \"funzioni di rinforzo\" possono essere ricondotte alla seguente formula base:\nformula_3\ndove formula_4\ne formula_5 \u00e8 il \"premio\" o la \"penalit\u00e0\" che \u00e8 stata associata alla corrente azione da parte della \"funzione di azione\".\nQuesta funzione, come si pu\u00f2 intuire dalla formula, altera la \"funzione di valore di stato\" a partire dal prossimo istante in cui verr\u00e0 richiamata e in base alla valutazione dell'azione corrente effettuata dalla politica di \"premio\" (o di \"penalit\u00e0\").\nLe pi\u00f9 diffuse politiche di \"premio\" (o di \"penalit\u00e0\") sono:\nOutput.\nL'output consiste in una delle azioni che il sistema pu\u00f2 intraprendere. La scelta \u00e8 effettuata in modo da massimizzare il valore della funzione di valore di azione ed \u00e8 strettamente dipendente dal rinforzo distribuito durante gli istanti passati."}
{"id": "20674", "revid": "123653670", "url": "https://it.wikipedia.org/wiki?curid=20674", "title": "Apprendimento non supervisionato", "text": "L'apprendimento non supervisionato \u00e8 una tecnica di apprendimento automatico che consiste nel fornire al sistema informatico una serie di input (esperienza del sistema) che egli riclassificher\u00e0 ed organizzer\u00e0 sulla base di caratteristiche comuni per cercare di effettuare ragionamenti e previsioni sugli input successivi. Al contrario dell'apprendimento supervisionato, durante l'apprendimento vengono forniti all'apprendista solo esempi non annotati, in quanto le classi non sono note a priori ma devono essere apprese automaticamente.\nCampi di applicazione.\nUn esempio tipico di questi algoritmi lo si ha nei motori di ricerca. Questi programmi, data una o pi\u00f9 parole chiave, sono in grado di creare una lista di link rimandanti alle pagine che l'algoritmo di ricerca ritiene attinenti alla ricerca effettuata. La validit\u00e0 di questi algoritmi \u00e8 legata all'utilit\u00e0 delle informazioni che riescono ad estrarre dalla base di dati, nell'esempio sopracitato \u00e8 legata all'attinenza dei link con l'argomento cercato.\nLe tecniche di apprendimento non supervisionato lavorano confrontando i dati e ricercando similarit\u00e0 o differenze. Sono molto efficienti con elementi di tipo numerico, dato che possono utilizzare tutte le tecniche derivate dalla statistica, ma risultano essere meno efficienti con dati non numerici. Se i dati sono dotati di un ordinamento intrinseco, gli algoritmi riescono comunque ad estrarre informazioni, al contrario possono fallire.\nSe i dati non sono dotati di ordinamento, cercare di ordinarli imponendo una graduatoria arbitraria non risolve il problema. Questo si pu\u00f2 facilmente capire con un esempio. Supponiamo di disporre di un database con l'elenco dei colori utilizzati da uno stilista. Si potrebbe cercare di associare ad ogni colore uno specifico numero e su quello fare delle analisi di tipo statistico. Ma dato che l'associazione tra colore e numero \u00e8 arbitraria si possono pensare ad infinite associazioni che darebbero infiniti risultati diversi.\nQuesti algoritmi in conclusione lavorano correttamente in presenza di dati contenenti un ordinamento o un raggruppamento netto e chiaramente identificabile.\nPrincipali algoritmi:\nIl cognitrone di Fukushima.\nNel 1975 Kunihiko Fukushima propose un modello di rete neurale ispirato alla struttura del sistema nervoso visivo. Questo modello, chiamato dall'autore cognitrone, ha la caratteristica di auto organizzare i collegamenti sinaptici tra i propri neuroni, e quindi apprendere senza la supervisione di un insegnante. Il cognitrone fu poi seguito nel 1981 dal \"neocognitrone\", che \u00e8 uno dei modelli alla base delle reti neurali convoluzionali."}
{"id": "20676", "revid": "124946946", "url": "https://it.wikipedia.org/wiki?curid=20676", "title": "Tesla (unit\u00e0 di misura)", "text": "Il tesla (simbolo T) \u00e8 un'unit\u00e0 di misura derivata del sistema internazionale (SI). Viene utilizzata per misurare l'induzione magnetica, ossia la densit\u00e0 del flusso magnetico. Alla \"Conf\u00e9rence G\u00e9n\u00e9rale des Poids et Mesures\" (CGPM) tenutasi a Parigi nel 1960, il nome \"tesla\" fu scelto in onore dell'inventore e ingegnere elettrico serbo Nikola Tesla, che diede molti importanti contributi nel campo dell'elettromagnetismo.\nValgono le seguenti relazioni tra il tesla e altre unit\u00e0 di misura:\ndove:\nUn suo sottomultiplo \u00e8 il gauss, unit\u00e0 di misura del sistema fondato da Gauss nel 1853, che equivale a 10\u22124 T.\nEsempi.\nIl Tesla, come il Coulomb, \u00e8 una unit\u00e0 molto pratica, perch\u00e9 quadrano con le altre unit\u00e0 del S.I., ma grande rispetto ai campi magnetici comuni.\nInfatti, valori esemplari della densit\u00e0 del flusso magnetico sono:"}
{"id": "20677", "revid": "1705737", "url": "https://it.wikipedia.org/wiki?curid=20677", "title": "Lingua islandese", "text": "L'islandese (nome nativo \u00edslenska ) \u00e8 una lingua indoeuropea del gruppo delle lingue germaniche. \u00c8 la lingua ufficiale in Islanda e viene parlata da circa 320\u00a0000 persone.\nStoria.\nNel Medioevo, prima ancora dell'introduzione della scrittura, in Islanda e in altri Paesi nordici (Svezia, Danimarca e Norvegia) si parlava il norreno, che ci \u00e8 noto soprattutto attraverso complessi componimenti poetici, detti sk\u00e1ldskapur, composti e recitati da poeti detti sk\u00e1ld.\nGli sk\u00e1ld hanno tramandato in questo modo buona parte della storia dei Paesi nordici.\nL'occupazione danese dell'Islanda dal 1380 al 1918 non ha avuto quasi nessuna influenza sull'evoluzione della lingua islandese, che rest\u00f2 in uso per le comunicazioni quotidiane tra la popolazione. Il danese veniva impiegato solamente per le comunicazioni ufficiali, .\nNel 1944 la costituzione stabilisce che l'islandese \u00e8 la lingua ufficiale del Paese e da allora \u00e8 la sola autorizzata negli scritti ufficiali o nei dibattiti pubblici.\nL'isolamento dell'Islanda e la sua forte cultura scritta hanno permesso un'eccezionale conservazione della lingua antica, rimanendo quasi immutata negli ultimi mille anni, in particolare nella sua versione scritta, ma anche in quella orale, rendendola, all'interno delle attuali lingue nordiche, la pi\u00f9 simile all'originario norreno: di fatto un islandese di oggi \u00e8 tuttora capace di leggere senza grandi difficolt\u00e0 una saga scritta dai suoi antenati nel XIII secolo.\nParticolarit\u00e0 grammaticali che nelle altre lingue sono andate attenuandosi sono rimaste sostanzialmente invariate nella lingua islandese. Inoltre in Islanda si pone attenzione a non introdurre parole straniere oltre lo stretto necessario e i nuovi termini vengono formati facendo uso del vocabolario gi\u00e0 esistente.\nIn questo modo sono venute a crearsi parole come \"t\u00f6lva\" (= \"computer\") dalla radice modificata per metafonia del verbo \"tala\" (= \"calcolare\") unita al comune suffisso formativo \"-va\", oppure \"aln\u00e6mi\" (= \"AIDS\") formata da \"al\" (= \"tutti/completa/omni\") e \"n\u00e6mi\" (= \"sensibilit\u00e0\").\nSi fa pure notare la ricchezza di vocabolario presente nella lingua islandese.\nMolto simile all'islandese \u00e8 il faroese, lingua delle Isole F\u00e6r \u00d8er.\nAlfabeto.\nL'alfabeto islandese \u00e8 formato da 32 lettere, che corrispondono in buona parte a quelle presenti nell'alfabeto italiano.\nSi trovano tutte le vocali pi\u00f9 la \"Y\", le quali esistono pure in una seconda forma accentata (con altra pronuncia).\nLe lettere C, W, Q e Z non sono presenti in parole islandesi; la Z era ancora in uso fino a qualche decennio fa, ma le regole che ne stabilivano l'impiego erano cos\u00ec complicate che fu sostituita dalla S, la cui pronuncia era di fatto la stessa. Tuttavia, alcuni ancora si rifiutano di abbandonare la Z, e quelli che furono alfabetizzati prima della sostituzione ancora la usano.\nIn aggiunta ci sono le lettere \u00d0/\u00f0, \u00de/\u00fe, nonch\u00e9 \u00c6/\u00e6. \nFonologia.\nLa fonologia islandese \u00e8 piuttosto inusuale per una lingua europea.\nTabella dei fonemi in trascrizione IPA:\n Note:\nTutte le vocali, dittonghi e consonanti con eccezione di h, \u00f0 e \u00fe possono essere sia lunghe che brevi.\nGrammatica.\nLa grammatica islandese \u00e8 ritenuta una delle pi\u00f9 complesse tra quelle delle lingue germaniche.\nEssa ha mantenuto vari tratti distintivi delle lingue germaniche antiche, infatti distingue in tre generi (maschile, femminile, neutro), quattro casi (nominativo, dativo, genitivo, accusativo) e due numeri (singolare e plurale).\nI verbi sono coniugati per modo, tempo e persona, ma sia verbi che sostantivi presentano numerosissime irregolarit\u00e0."}
{"id": "20679", "revid": "33665", "url": "https://it.wikipedia.org/wiki?curid=20679", "title": "Comuni d'Italia per superficie", "text": "Il seguente \u00e8 un elenco dei comuni pi\u00f9 estesi d'Italia, in ordine decrescente di superficie, secondo i dati dell'ISTAT riferiti al 9 ottobre 2011. In grassetto sono evidenziati i comuni capoluogo di provincia."}
{"id": "20681", "revid": "78273", "url": "https://it.wikipedia.org/wiki?curid=20681", "title": "Geometrie non-euclidee", "text": ""}
{"id": "20682", "revid": "287204", "url": "https://it.wikipedia.org/wiki?curid=20682", "title": "Rasura", "text": "Rasura (\"R\u00e8s\u00fcra\" in dialetto valtellinese) \u00e8 un comune italiano di 295 abitanti della provincia di Sondrio in Lombardia.\nGeografia fisica.\nRasura \u00e8 un paesino montano sito a 800 m s.l.m nella Valle del Bitto di Gerola (Alpi Orobie Valtellinesi). La parte medio/alta del territorio comunale \u00e8 all'interno del Parco Regionale delle Orobie Valtellinesi dove l'ambiente Alpino e alpestre predomina incontrastato. L'abitato \u00e8 posto su versante ai piedi della Cima Rosetta 2140 m s.l.m. Verso nord, da tutto il territorio comunale si ha una meravigliosa vista sulle Alpi Retiche ed in particolare sul Granitico Gruppo del Masino/Disgrazia e dei ghiacciai della Val di Mello e di Preda Rossa (Monte Disgrazia 3678m). Verso Sud la vista spazia sulla testata dell'alta Val Gerola con il Torrione di Tronella e il Pizzo Trona in primo piano.\nEconomia.\nArtigianato.\nL'artigianato locale \u00e8 incentrato sulla produzione del tappeto tipico denominato il \"pezzotto\" valtellinese, caratterizzato da una grande vivacit\u00e0 e variet\u00e0 di colori, oltre a pregevoli disegni geometrici."}
{"id": "20684", "revid": "1444396", "url": "https://it.wikipedia.org/wiki?curid=20684", "title": "Rogolo", "text": "Rogolo (\"R\u00f9gul\" in dialetto valtellinese) \u00e8 un comune italiano di 540 abitanti della provincia di Sondrio in Lombardia, dal cui capoluogo dista circa 32 chilometri ad ovest. Il territorio comunale, come per tutta la provincia sondriese, appartiene alla diocesi di Como.\nGeografia fisica.\nTerritorio.\nRogolo si trova nella bassa Valtellina. Il territorio del comune si sviluppa parzialmente nel fondovalle per poi risalire tutto il versante della montagna passando dai 205 ai 2.495 metri sul livello del mare, infatti l'escursione altimetrica complessiva del territorio comunale risulta essere di 2.290 metri.\nClima.\nIl clima del centro abitato nel fondovalle, \u00e8 alpino, con inverni molto freddi. A causa della situazione geografica in inverno, dalla met\u00e0 di novembre alla met\u00e0 di febbraio circa, il sole non raggiunge il paese e questo fa s\u00ec che anche una piccola nevicata o le solite brinate rimangano al suolo fino a febbraio.\nIn estate per\u00f2 il clima \u00e8 caldo e la temperatura arriva fino ai 30\u00a0\u00b0C. L'autunno \u00e8 caratterizzato da venti monsoni e un clima fresco che per\u00f2 diventa freddo verso l'inizio dell'inverno. La primavera si fa sentire solo a met\u00e0 marzo e per le case ai piedi del monte \u00e8 in questo periodo che si ricomincia a \"vedere\" il sole."}
{"id": "20685", "revid": "123251354", "url": "https://it.wikipedia.org/wiki?curid=20685", "title": "Samolaco", "text": "Samolaco (\"Samolich\" in dialetto locale, \"Summus Lacus\" in latino) \u00e8 un comune sparso italiano di abitanti della provincia di Sondrio in Lombardia.\nA differenza delle altre due frazioni pi\u00f9 importanti cio\u00e8 Era e San Pietro, la frazione di Somaggia si trova sul lato opposto della valle.\nIl Municipio di Samolaco \u00e8 sito nella frazione di Era. \nL'attuale Sindaco \u00e8 Michele Rossi.\nStoria.\nLe origini.\nSamolaco era anticamente bagnata dall'estremit\u00e0 nord del lago di Como, all'epoca in cui questo si estendeva fino all'attuale lago di Mezzola (il nome latino \"Summus Lacus\" significa appunto \"capo del lago\"). Il territorio era gi\u00e0 abitato a partire dal Neolitico, ci\u00f2 \u00e8 testimoniato da delle incisioni rupestri rinvenute sul territorio. L'origine dei primi abitanti rimane, tuttavia, incerta a causa della mancanza di fonti certe. Gli storici hanno opinioni discordanti riguardo a una possibile presenza dei Reti, popolazione di origine etrusca, nel territorio di Samolaco; tale ipotesi viene avvalorata da alcuni toponimi.\nIl periodo Romano.\nDurante il dominio romano la Valchiavenna godette di una relativa indipendenza, sebbene la \"Tabula Clesiana\", documento che attestava che la Valchiavenna era un \"Municipium\" di Como, fosse ancora in vigore nel 16 a.C. . La valle venne divisa in nuclei amministrativi detti \"vici-fundi\", che accorpavano sia terre che uomini di un determinato territorio di fronte al fisco romano. Dopo la discesa dell'imperatore romano Augusto ci fu un periodo di tranquillit\u00e0 e si verific\u00f2 una progressiva latinizzazione delle parlate della valle.\nDa Samolaco, in epoca romana, passava la \"via Spluga\", strada romana che metteva in comunicazione Milano con Lindau passando dal passo dello Spluga. Il Cristianesimo si insedi\u00f2, forse gi\u00e0 dal primo secolo d.C., nei territori di Samolaco; secondo la tradizione cattolica proprio in queste zone avvenne il martirio di San Fedele alla cui memoria sorge oggi il Tempietto di San Fedelino.\nLe invasioni barbariche.\nIl territorio di Samolaco fu interessato, dopo il 350, dall'invasione degli Alemanni che vennero per\u00f2 sconfitti nel 368 da Valentiniano I. Nel 401 il generale romano Stilicone scacci\u00f2, poi, dalla Valchiavenna il re barbaro Alarico. In seguito attraversarono il territorio anche gli Ostrogoti, i Goti, i Bizantini e i Franchi. \nA partire dal 728 il territorio di Samolaco fu interessato dalla dominazione dei Longobardi, ne rimane forse testimonianza in alcuni termini dialettali.\nPeriodo carolingio e Ottoni.\nNell'800 Carlomagno venne incoronato Imperatore del Sacro Romano Impero. Egli promosse, attraverso la Valchiavenna, i legami economico-politici tra il territorio italiano e la Rezia. Successivamente il potere pass\u00f2 al figlio Ludovico il Pio e infine al nipote Lotario I a cui venne affidato il territorio italiano. Nel 895, quando era al potere Berengario I, le corti di Riva e Samolaco vennero donate all'allora regina Anna.\nNegli anni successivi il controllo della Valchiavenna pass\u00f2 agli Ottoni. Nel 964 a Samolaco avvenne il ritrovamento delle presunte spoglie di San Fedele e fu cos\u00ec costruito in quegli anni, per volere del vescovo di Como Waldone, l'oratorio di San Fedele; in un documento risalente al 973 la \"Pieve di Samolaco\" viene citata con il nome di \"Pieve di S.Fedele di Samolaco\". \nDopo il Mille.\nIntorno al Mille venne introdotto il contratto della enfiteusi, fu anche permessa la compra-vendita dei terreni. Sopravvissero per\u00f2 anche le propriet\u00e0 collettive, le \u201cvicanalia\u201d, propriet\u00e0 dei \u201cvici\u201d, e le \u201cconceliba\u201d, che appartenevano, invece, alla plebs. La \u201cconceliba\u201d venne in seguito detta \u201cComunia\u201d e dalla necessit\u00e0 di amministrare i beni comuni nacque il Comune. \nChiavenna nel 1097 divenne libero comune con propri consoli, a Samolaco venne posta una sede un distaccamento della sua guardia civica. In precedenza la Pieve di Samolaco era affidata al Vescovo di Como che vi aveva eretto un castello, distrutto da una frana nel 1060. Venne poi nuovamente costruito un castello-fortezza che controllava gli accessi dal Lago di Como.\nNel 1210 ci fu una spartizione della Valchiavenna in due zone, Sud-Ovest e Nord-Est tra il Vescovo di Como e i Consoli di Chiavenna, Samolaco venne affidato al Vescovo di Como.\nAnche Como venne interessata dallo scontro tra Guelfi e Ghibellini. Nel 1282 i Rusconi, importante famiglia Guelfa, distrussero il palazzo vescovile. In quel periodo veniva praticata un'agricoltura di sussistenza, la pastorizia, la produzione di carbone e la raccolta di castagne. Nel 1301 Samolaco diventa un comune indipendente con un proprio console. Il console veniva eletto ogni anno a rotazione tra i capofamiglia provenienti dalle diverse frazioni. \nSegu\u00ec poi un periodo di stabilit\u00e0 sotto il dominio dei Visconti che si interessarono del recupero dell'antica strada che dall'alto Lario arrivava fino a Chiavenna passando per Samolaco.\nNel 1447 il potere pass\u00f2 a Francesco Sforza, sotto il quale continu\u00f2 un periodo di benessere che si manifest\u00f2 nell'aumento della popolazione e all'introduzione dei primi cognomi. \nA partire dal XV secolo inizia il declino della Pieve di Samolaco, che allora comprendeva anche i territori di Gordona e di Novate Mezzola, nei primi del '400 abbondanti detriti sabbiosi e ghiaiosi seppellirono la chiesa di San Giovanni all'Archetto che fu interessata da lavori di soprelevazione che permisero che venisse officiata fino al 1424. Il letto dell'Adda cambi\u00f2 corso in seguito all'alluvione del 1520 e la melma che si deposit\u00f2 nei territori di Samolaco spost\u00f2 le rive del lago pi\u00f9 a Sud. L'alluvione ebbe effetti devastanti sulla antica via Regina che cadde in rovina..\nCuriosit\u00e0.\nArturo Umberto Illia Francesconi, politico e medico argentino e presidente dell'Argentina dal 12 ottobre 1963 al 28 giugno 1966, era figlio del samolichese Martino Illia."}
{"id": "20686", "revid": "1516566", "url": "https://it.wikipedia.org/wiki?curid=20686", "title": "San Giacomo Filippo", "text": "San Giacomo Filippo (\"San Giac\u00f9m\" in dialetto chiavennasco) \u00e8 un comune italiano di 364 abitanti della provincia di Sondrio in Lombardia, situato nella Valle Spluga, detta anche Valle di San Giacomo.\nNel suo territorio si trova uno dei pi\u00f9 noti santuari mariani della provincia, il Santuario della Madonna della Misericordia di Gallivaggio, con il pi\u00f9 alto campanile della valle (52 metri) non annesso al santuario.\nStoria.\nLa Val San Giacomo, dall'inizio del Duecento fino al 1815, era un comune unico diviso in tre terzieri:\nDurante la Restaurazione, in un primo momento il governo austriaco decise infatti spezzare in tre parti il vecchio comune per indebolirlo, dato che la popolazione aveva mostrato forti simpatie verso la Svizzera fin dall\u2019annessione alla Repubblica Cisalpina, avvenuta vent\u2019anni prima solo grazie alle minacce di Antonio Aldini, rappresentante di Napoleone.\nL'accorpamento dei distinti comuni di San Bernardo, di Sommarovina con Albaredo e di Gallivaggio con Lirone, Vh\u00f2, Cimaganda e Prestone avvenne solo nel 1816, nel contesto di alcune variazioni amministrative della neonata provincia della Valtellina. Fino al 1864, il nuovo comune si chiam\u00f2 semplicemente \"San Giacomo.\"\nFrana di Gallivaggio.\nIl 29 maggio 2018 una massa di circa 5000 metri cubi di materiale fran\u00f2 sull'area nei pressi del santuario di Gallivaggio, provocando numerosi danni.\nSimboli.\nLo stemma municipale riprende fedelmente la blasonatura della cosiddetta \"bandiera di San Giacomo\", conservata a San Giacomo Filippo. Si tratta di una bandiera divisa in tre fasce orizzontali (una per ciascun terziere della valle), ognuna delle quali \u00e8 a sua volta divisa in quattro strisce di colore nero, verde, rosso e giallo (in onore dei quartieri di ogni terziere). Al centro campeggia un riquadro con l'effigie di San Giacomo, contornata da due palme e sormontante un cartiglio con l'iscrizione . \nMonumenti e luoghi d'interesse.\nArchitetture religiose.\nChiesa di San Giacolo.\nLa chiesa parrocchiale di San Giacomo \u00e8 nominata per la prima volta nel 1119 e ancora nel 1178 risultava essere l'unica chiesa della valle cui d\u00e0 il nome. Dal 1460 divenne anche chiesa battesimale. Fu ampliata in forme barocche \u2013 che conserva tutt'ora \u2013 a met\u00e0 del XVII secolo. L'interno presenta l'altare principale in legno scolpito e dorato e, nella cappella di destra, un secondo altare di lavorazione simile dedicato alla Madonna. Sulla controfacciata si trovano affreschi settecenteschi attribuiti a Pietro Bianchi di Como; sulla parete di destra un dipinto della \"Madonna con il Bambino e personaggi locali\" eseguito da Gian Battista Macolino, originario della valle, nel 1644. Il grande affresco sulla volta \u00e8 opera del 1915 di Eliseo Fumagalli di Delebio. Sulla facciata della casa parrocchiale si pu\u00f2 vedere un affresco della seconda met\u00e0 del Quattrocento di una \"Madonna e il Bambino tra san Giacomo e san Guglielmo\" dove in un angolo \u00e8 raffigurato, pi\u00f9 piccolo rispetto agli altri personaggi sacri, l'offerente, il vice curato Pietro della Maria di Prat.\nSantuario della Madonna di Gallivaggio.\nIl Santuario della Madonna della Misericordia di Gallivaggio fu completato e consacrato nel 1615 per ricordare l'apparizione della Vergine Maria a due fanciulle, avvenuta secondo la tradizione il 10 ottobre 1492 mentre raccoglievano castagne nel bosco. \nNella primavera del 2018, una frana che da giorni minacciava la zona del Santuario si stacc\u00f2 dalla montagna. La chiesa rimase in piedi, anche se i danni causati dai detriti resero la struttura inagibile. Qualche giorno prima dello smottamento, le principali opere d'arte del Santuario furono spostate in luogo sicuro. \nEconomia.\nArtigianato.\nDiffusa \u00e8 la lavorazione del peltro, finalizzata alla produzione di oggetti artistici, monili, trofei, vassoi e piatti."}
{"id": "20687", "revid": "399", "url": "https://it.wikipedia.org/wiki?curid=20687", "title": "Sernio", "text": "Sernio (\"S\u00e8ran\" in dialetto valtellinese) \u00e8 un comune italiano di 487 abitanti della provincia di Sondrio in Lombardia.\nMonumenti e luoghi d'interesse.\nLa chiesa dei Ss. Cosma e Damiano.\nDell'antica chiesa dei Santi Cosma e Damiano, prima chiesa Parrocchiale di Sernio, non esiste pi\u00f9 alcun avanzo. Probabilmente sorgeva nell'area stessa dell'attuale chiesa e fu abbattuta per lasciare posto alla nuova costruzione sorta nel secolo XVII.\nPurtroppo non ci rimane una narrazione documentata circa la costruzione di questa nuova chiesa: la sua architettura ariosa e imponente, con la navata solenne e armoniosa, sta indubbiamente a dimostrare l'audacia e la fede della popolazione d'allora nel programmare un edificio cos\u00ec grandioso. L'unica documentazione d'archivio, che abbiamo potuto trovare sulle origini di questa chiesa, \u00e8 un'ordinanza del Vescovo di Como Filippo Archinti giunto a Sernio in visita pastorale nel 1614. il Presule comense intimava in quell'anno, alla comunit\u00e0 di Sernio di compiere ogni sforzo per fare una chiesa capace per il popolo di questa cura.\nL'ordine del Vescovo trov\u00f2 immediata accoglienza e la costruzione della nuova chiesa ebbe subito inizio. Nella cronaca si legge che nel 1620 il tempio veniva su a poco a poco, si presentava gi\u00e0 nelle strutture murarie. Le spese di costruzione dovettero essere notevoli. In quegli anni per\u00f2, come risulta da documenti notarili tuttora esistenti, vennero fatte alla chiesa parrocchiale di Sernio cospicue donazioni. Nel 1630 Giovanni Ceppi rinchiuso in casa per timore della pestilenza che infieriva, leg\u00f2 alla chiesa parrocchiale un fondo. Altre cospicue donazioni vennero fatte nel 1636 e nel 1639. Persino un emigrante di Sernio a Cologna nel 1640 assegn\u00f2 alla Fabbriceria di Sernio la somma di lire valtellinesi trecento due. Risulta anche che nel 1656, un Omodei, offr\u00ec lire settecento per pagare la campana maggiore.\nUn altro elemento sicuro sulle vicende dell'attuale chiesa parrocchiale, \u00e8 la data della consacrazione avvenuta il 6 giugno 1681 ad opera del Vescovo di Como Carlo Ciceri. In quella data quindi la chiesa doveva gi\u00e0 essere completa anche nelle sue principali decorazioni interne.\nTra i documenti d'archivio si trova una lettera del Vescovo Ciceri che, in data 22 maggio 1682, richiama i parrocchiani all'obbligo di provvedere per il Parroco a una nuova casa parrocchiale decorosa.\nNegli anni seguenti la chiesa dei Santi Cosma e Damiano, cos\u00ec dedicata, and\u00f2 via via arricchendosi di pregevoli opere d'arte. Nel 1704 furono commissionati i quadri a olio raffiguranti la Passione del Signore che ornano le pareti dell'altare maggiore. Nel 1736 fu acquistata la croce processionale, pregevole opera di argenteria di un artista milanese. Nel 1790 fu commissionata l'organo e la cassa risulta opera dell'intagliatore Carlo Venosta di Grosotto. Di qualche anno posteriore e l'imponente monumentale \u201cbussola\u201d d'ingresso centrale della chiesa.\nL'attuale altare maggiore fu costruito nel 1856. Molti arredi di buona fattura, calici, ostensorio e turibolo, e alcuni apparati di stoffa pregiata, opera del sei e del settecento, attestano la generosit\u00e0 e l'attaccamento dei Serniesi alla loro parrocchia.\nOltre all'altare maggiore nella chiesa vi sono altri tre altari, dedicati rispettivamente alla Beata Vergine del Rosario, a Sant'Andrea d'Avellino e a Sant'Antonio Abate. In questo altare vi \u00e8 una buona tela del 1931 del pittore Bracchi. Nel 1954, il Parroco Lenatti don Pio, diede mano a radicali restauri di tutta la chiesa, che fu completamente decorata dal pittore comasco T. Conconi.la decorazione sobria ed elegante, \u00e8 valsa a far risalire le nobili linee di tutta l'ampia navata. La decorazione \u00e8 intramezzata da pregevoli affreschi che raffigurano SS. Cosma e Damiano e i quattro Evangelisti posti sopra l'altare maggiore; e San Giuseppe e San Pio X, con i quattro Profeti Maggiori, lunghi gli archi della navata. Nel 1957 un fulmine cadde sul campanile e lesion\u00f2 gravemente le strutture superiori della cella campanaria. Nel giro di pochi mesi, con notevole sforzo finanziario, tutto fu riparato e ripristinato, e le cinque campane della torre, rifatta pi\u00f9 solida e ardita hanno ripreso a rilanciare nella valle il loro canto armonioso. Queste campane che hanno scandito le ore liete e tristi della comunit\u00e0 di Sernio hanno una loro storia. La prima campana (baiona) risale al 1613, rifusa nel 1720 e rifatta nel 1901. Porta l'immagine della Sacra Famiglia, della Madonna, di San Pietro e Paolo. Una scritta latina dice: \u201cNon nobis, Domine, non nobis, sed nomini tuo da gloriam\u201d. La seconda fusa nel 1841, rifatta nel 1901, porta le raffigurazioni di Ges\u00f9 in Croce, della Madonna Addolorata e dell'Assunta. Una scritta latina dice: \u201cSit nomen Domini benedictum\u201d. La terza, risale al 1901, porta le immagini del Sacro Cuore di Ges\u00f9 e di Maria, dei Santi Cosma e Damiano e di San Giorgio. Porta l'iscrizione latina: Refusa ex sumptibus populi Sernii\u201d (rifusa con le offerte del popolo di Sernio). La quarta campana fusa nel 1870, rifatta nel 1907, porta la raffigurazione della Madonna delle Grazie e dei quattro Evangelisti. La quinta campana, la pi\u00f9 piccola del concerto, rifusa nel 1901, vi \u00e8 raffigurato il Battesimo di Ges\u00f9, San Luigi, San Martino e San Antonio da Padova. Vi \u00e8 inciso \u201cA fulgore et tempestate, libera nos, Domine\u201d.\nAccanto alla chiesa parrocchiale sorge l'oratorio di San Pietro del 1769.\nDi epoca incerta \u00e8 l'ossario che sorge dirimpetto, fornito di una pregevole cancellata in ferro lavorato.\nLa chiesa di san Gottardo.\nDi epoca assai antica risale la prima costruzione della chiesa di San Gottardo.\nUn documento Vescovile del 1332, rilasciato dal Vescovo di Como Benedetto degli Asnaghi, incoraggia un certo frate Romerio da Postalesio, a portare a termine una chiesa dedicata a San Gottardo a Sernio e autorizzava lo stesso a raccogliere elemosine per questo scopo. Sembra quindi logico collocare ai primi del '300 l'inizio della costruzione della chiesa di San Gottardo. In quegli anni intorno alla chiesa di San Gottardo vi erano certamente delle abitazioni e alcuni documenti dell'archivio di Tirano, stesi dal notaio Cannobio, che rogava nella seconda met\u00e0 del \u2018400, sono datati in contrada San Gottardo: va quindi ritenuto che questo nucleo di abitazioni sia stato travolto da qualche alluvione o frana, poich\u00e9 l'attuale chiesa sorge completamente isolata. \u00c8 probabile che la chiesa sia stata pi\u00f9 volte lesionata dalle acque alluvionali. Verso la fine del \u2018500, la chiesa si presentava per\u00f2 in buone condizioni, e il Vescovo Ninguarda nella sua visita pastorale rileva che in questa chiesa vi \u00e8 grande devozione per San Gottardo. Il grande concorso di devoti in questa chiesa \u00e8 attestato da grazie e prodigi avvenuti nella chiesa stessa per intercessione del glorioso Vescovo Gottardo. Vi si ricorda i pellegrinaggi e l'afflusso di devoti non solo dalle parrocchie vicine, ma da ogni parte della Valtellina e anche da zone pi\u00f9 lontane come da Bormio, Bergamo e molti altri che in tutto il mese di maggio, venivano in gran numero, parte ad onorare questo Santo, e parte a rendere grazie a Dio delle grazie per suo merito ottenute. In quell'epoca doveva esserci gi\u00e0 una chiesa abbastanza ampia per accogliere le frequentatissime celebrazioni liturgiche, ma nel secolo seguente le numerose scorrerie militari, la danneggiarono gravemente e fu incendiata nel settembre 1620 allorch\u00e9 i confederati Svizzeri scesero dall'Alta Valle per punire i Valtellinesi dopo l'insurrezione del 1620. Fu proprio nei dintorni della Valchiosa che inizi\u00f2 la sanguinosa battaglia di Tirano e le truppe bivaccarono nel tempio. La chiesa verso la met\u00e0 del Seicento fu restaurata, ma riteniamo che l'attuale chiesa, nella sua struttura attuale, sia di epoca pi\u00f9 recente. Risulta che nel 1684 i fabbriceri Gottardo Omodei e Gottardo Tampalini lasciavano al tempio di San Gottardo un vistoso patrimonio; probabilmente in quegli anni si stava costruendo l'attuale edificio. La Chiesa di San Gottardo, con i suoi sei altari, si mostrava dunque quasi completa in tutte le sue parti. Nel 1717 il Papa Clemente XI, con suo rescritto, concedeva ai fedeli che visitavano la chiesa di San Gottardo, l'indulgenza plenaria. Nel 1757 il Papa Benedetto XIV dotava la chiesa di altre cospicue indulgenze. Nel 1776 veniva costruito il prezioso altare maggiore in marmi policromi. Nel 1738 Papa Gregorio XVI concedeva il privilegio di celebrare la festa di San Gottardo nella domenica, che seguiva immediatamente la ricorrenza liturgica del Santo (4 maggio).\nLa chiesa della Madonna della Neve.\nDella Chiesa della Madonna della Neve in Sernio non si conosce l'epoca esatta della sua costruzione. Vi sono alcuni documenti dei primi anni del Settecento che parlano di donazioni fatte a questa chiesa.\nDi dimensioni molto ridotte \u00e8 tutto bianco, costituisce con la torre campanaria un complesso ben proporzionato, di armonia semplicit\u00e0.\nL'interno quasi spoglio contiene un'antica ancona lignea intagliata e dipinta.\nGrande interesse artistico presenta questa ancona lignea di altissima qualit\u00e0, scolpita da Giacomo del Maino (Milano 1469 \u2013 Pavia 1505), incorporata nell'altare maggiore della piccola chiesa. Nell'ancona lignea di questa chiesa compare nella predella forse per la prima volta anche la mano del suo giovane e promettente figlio Giovan Angelo, che diventer\u00e0 in un breve volgere d'anni il pi\u00f9 grande di tutti gli scultori in legno della regione.\nSi tratta di una fastosa opera quattrocentesca di legno intagliato (1486 \u2013 1488), dipinto con forti dorature, ha la forma architettonica a due piani, sormontati al centro da una cimasa con fastigio triangolare con dipinto l'Eterno Padre e una Annunciazione alla Beata Vergine. Nel primo piano dell'ancona si aprono quattro piccole nicchie fiancheggiate da cinque pilastrini con intagli variamente intrecciati, dentro le quali stanno da destra a sinistra, le piccole statue di San Gottardo, dei Santi Patroni della Comunit\u00e0 Parrocchiale Cosma e Damiano e di San Pietro.\nIl secondo piano \u00e8 diviso in tre grandi nicchie: quella centrale, pi\u00f9 alta delle altre due, contiene il gruppo della Vergine incoronata che inginocchiata adora il Bambin Ges\u00f9, mentre in quelle laterali figurano le statue delle Sante Martiri Lucia e Caterina. La struttura che fa da cornice, con decorazioni a volute e conchiglie, \u00e8 evidentemente di epoca molto posteriore, si tratta di un lavoro secentesco con forti caratteristiche barocche e termina con una corona intagliata e dipinta.\nTutto intorno schiere di Angeli e di Putti sembrano vegliare questa importante opera sacra.\nQuesta pregevole ancona \u00e8 ritenuta dagli esperti una delle opere pi\u00f9 significative dell'arte valtellinese del tardo Quattrocento.\n\u00c8 probabile che quest'opera provenga da un'altra chiesa pi\u00f9 antica e formuliamo l'ipotesi che sia appartenuta all'antica chiesa di San Pietro che \u00e8 andata distrutta da una frana.\nLa Chiesa di San Rocco.\nLa Chiesa di San Rocco in Sernio fu edificata tra la fine del Seicento e l'inizio del Settecento al termine della famosa peste del 1629 che colp\u00ec luttuosamente tutta la Valle riducendo gli abitanti di tutti i paesi, secondo lo storico Quadrio da 150.000 a 39.000.\nL'attuale Chiesa sorge accanto al cimitero del paese in prossimit\u00e0 della frazione Biolo.\nL'interno totalmente spoglio da elementi decorativi contiene un solo altare sormontato da una tela raffigurante la Beata Vergine Maria con in braccio il Bambin Ges\u00f9 tra San Rocco e San Carlo Borromeo. Un paliotto dipinto, di epoca recente, adorna l'altare. Alle pareti del presbiterio dipinti su tavolette di legno raffigurano diverse grazie ricevute attraverso la preghiera e la devozione dei Santi a cui \u00e8 dedicata la piccola Chiesa.\nLa facciata in pietra locale, appare nella sua semplicit\u00e0 e nelle sue linee costruttive, unica decorazione la vetrata centrale che permette l'illuminazione interna della suddetta Chiesa.\nIl campanile non molto elevato, e l'intero tetto perimetrale con legni interni a vista, \u00e8 ricoperto da pietre locali (piode).\nIl portone principale a due battenti, \u00e8 incorniciato da una struttura portante in pietra verde con scolpiti semplici elementi sacri\nPalazzo Omodei.\nSovrasta l'abitato del Comune di Sernio la Torre medioevale voluta dalla Famiglia Omodei.\nLa nobile famiglia, nel 1623, fece costruire anche l'omonimo palazzo, oggi perfettamente restaurato: un palazzo sorto nel segno della sobriet\u00e0, caratterizzato da un susseguirsi armonico di finestre.\nOriginari di Bellagio, gli Omodei (o Homodei) si trasferirono a Tirano all'inizio del XIII secolo, dando vita a una discendenza numerosa. Da Tirano gli Omodei si spostarono anche in altri paesi della Media Valtellina fra cui Sernio dove, nel 1377, \u00e8 presente un certo Ser Alberto, la cui discendenza and\u00f2 via via accumulando ricchezza e prestigio. Nel 1623, pur possedendo una signorile dimora in paese e la torre medioevale, Giovanni Antonio Omodei fece erigere una nuova residenza in contrada Piazza, ad occidente del paese. Ampliato durante il XVIII secolo con l'allungamento dell'ala nord, il palazzo perse splendore insieme alla famiglia, estintasi all'inizio del Novecento, e fin\u00ec per essere parcellizzato in diverse propriet\u00e0 e adeguato alle pi\u00f9 svariate destinazioni d'uso. Imponente nelle dimensioni, rispetto alle altre abitazioni del paese, il nuovo palazzo sorse comunque all'insegna della sobriet\u00e0. Solo i fronti maggiormente in vista, verso la strada e verso il giardino, presentano infatti qualche dettaglio di rappresentanza. Mostrano invece un volto pi\u00f9 severo i prospetti verso sud e verso est, affacciati su orti e frutteti."}
{"id": "20689", "revid": "1516566", "url": "https://it.wikipedia.org/wiki?curid=20689", "title": "Spriana", "text": "Spriana \u00e8 un comune italiano di abitanti della provincia di Sondrio in Lombardia, che si trova in Valmalenco. Il calo demografico degli ultimi anni \u00e8 dovuto non solo allo spopolamento delle aree alpine, ma anche alla presenza di una frana che incombe sull'abitato. Questa viene costantemente monitorata dalla Protezione civile. Confina con il capoluogo.\nStoria.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 25 novembre 2019.\nLa mucca simboleggia l'allevamento dei bovini della pregiata razza Bruna alpina, il palo rappresenta il torrente Mallero che scorre nella Valmalenco."}
{"id": "20690", "revid": "110157", "url": "https://it.wikipedia.org/wiki?curid=20690", "title": "Talamona", "text": "Talamona (\"Talamona\" in dialetto talamonese, : ) \u00e8 un comune italiano di abitanti della provincia di Sondrio in Lombardia.\nGeografia fisica.\nSituata sul versante sud della Valtellina confina a nord con il fiume Adda. A sud il comune si estende sulle Alpi Orobie fino allo spartiacque che separa le due vallate della Roncaiola e della Malasca dalla Val Tartano e dalla Valle di Albaredo. Le cime principali sul confine sud del paese sono l'alpe Pisello e l'alpe Pedroria.\nL'abitato \u00e8 situato su un conoide di deiezione attraversato dai torrenti Roncaiola, Malasca e Ransciga. Si tratta dell'unico paese della Valtellina ad essersi sviluppato sull'apice e non sull'unghia di un conoide di deiezione dei torrenti Roncaiola e Tartano.\nStoria.\nSin dalla sua origine \u2014 che la leggenda riporta \"molti secoli prima dell'era cristiana\" a causa dell'occupazione del territorio celtico da parte di una popolazione di \"Tirreni o Etruschi\" \u2014 ha costruito la propria identit\u00e0 attorno alla realt\u00e0 rurale nella quale \u00e8 inserito. \nLa sua conformazione caratteristica, infatti, si basa sulle contrade, una decina da fine Ottocento, tutte facenti riferimento a una chiesa o a una cappella votiva. Il sentimento religioso era fortemente radicato tra i talamonesi, i quali vantavano il primato di non aver mai annoverato tra di loro un solo protestante; addirittura, gli antichi statuti vietavano il commercio di grano con gli abitanti della fascia retica della Valle perch\u00e9 questi erano stati gli ultimi a convertirsi al cristianesimo. \nSul finire del XIX secolo, il Comune comprendeva anche la Val Tartano e contava circa 2000 abitanti le cui abitazioni erano disperse tra i prati, dal fondovalle ai maggenghi, ma collegate tra loro da una fitta rete di strade sterrate, mulattiere spesso delimitate da muracche \u2014 i caratteristici e spessi muri a secco ricavati dalla roncatura delle pietre trasportate dai torrenti che tagliano il territorio del paese \u2014 che avevano il compito di dividere ogni appezzamento, rimarcando l'importanza della propriet\u00e0 privata e, conseguentemente, il carattere chiuso ed indipendente della popolazione della zona.\nCome quella degli abitanti degli altri centri valtellinesi della fascia orobica, anche l'esistenza dei talamonesi era segnata dal susseguirsi delle stagioni, tanto che, dall'avvento dei Grigioni nel XVI secolo sino all'Unit\u00e0 d'Italia, la loro vita non aveva subito rilevanti variazioni: gli stessi ritmi e i medesimi schemi si perpetravano ben poco dissimili di secolo in secolo, cos\u00ec da denotare nella popolazione segregata tra le montagne un certo immobilismo economico e culturale dovuto alla particolare gestione del patrimonio fondiario. \nInfatti, la suddivisione della scarsa terra e la sua conduzione erano intimamente connesse alla struttura della societ\u00e0 e ai caratteri della sua tradizione.\nDell'intero territorio, come accadeva nel resto d'Italia, gli appezzamenti migliori e le porzioni pi\u00f9 vaste facevano capo alle poche famiglie agiate e di antica origine nobiliare come i Valenti, gli Spini e i Mazzoni.\nDiffidenti e chiuse nei confronti di altre attivit\u00e0 economiche, al pari delle classi inferiori, tali famiglie legavano i loro interessi esclusivamente alle rendite fondiarie, senza per altro interessarsi direttamente alla gestione delle terre. Secondo la mentalit\u00e0 del valligiano, volta alla difesa della propria indipendenza, era di basilare importanza poter contare sulla propriet\u00e0 diretta di uno o pi\u00f9 fondi. La maggior parte dei contadini, per\u00f2, poteva usufruire solo di miseri appezzamenti che faticavano a raggiungere l'ampiezza di una pertica; addirittura \"non \u00e8 infrequente il caso che nell'arare si volgano i buoi sull'altrui propriet\u00e0 mancando lo spazio di farlo nella propria\". \nNella diffusione della piccola e piccolissima propriet\u00e0 si collocava il carattere peculiare dei valtellinesi e dei talamonesi. La consistenza del patrimonio di ogni famiglia era minacciata dai lasciti ereditari: ogni padre divideva tra tutti i suoi figli, anche le femmine, le proprie sostanze, dai beni fondiari alle stanze delle abitazioni, dagli arredamenti agli abiti, tanto che prati, campi e boschi venivano frazionati al punto di perdere valore e in una stessa casa convivevano pi\u00f9 famiglie alcune proprietarie anche soltanto di mezzo locale.\nMolto diffusa era la locazione ereditaria, il contratto agrario conosciuto col nome di livello, particolarmente caratterizzante la provincia di Sondrio e unica forma contrattuale usata in alcune vallate. Infatti, in un contesto territoriale particolarmente complesso quale quello valtellinese, il patto livellario si rivelava il pi\u00f9 idoneo a promuovere l'attivit\u00e0 agricola e gli stessi nobili avevano tutti gli interessi a salvaguardarlo a causa della valenza sociale che possedeva: sui livelli si fondava, \"specialmente nella Valtellina centrale, la distinzione dei ceti della societ\u00e0, essendo composta la rendita delle famiglie pi\u00f9 agiate da una quantit\u00e0 di canoni livellarj\". Il titolo di direttario valeva perci\u00f2 come dimostrazione e garanzia del proprio rango attraverso il quale antichi casati riuscivano a mantenere gli agricoltori in posizione subalterna. Nel caso specifico di Talamona, i livellari che potevano contare su appezzamenti migliori erano i Valenti e i Mazzoni.\nA livello venivano gestiti anche i beni di propriet\u00e0 della parrocchia e delle chiese sparse sul territorio comunale, in particolare, quelle facenti capo le confraternite di S. Giorgio, S. Girolamo e S. Maria Nascente; queste ultime, grazie ai lasciti dei fedeli, avevano potuto acquistare un intero alpeggio, il monte Pedena.\nI fondi ricavati dalla diffusa usanza di devolvere i propri beni in suffragio alle anime dei defunti e le donazioni delle famiglie abbienti permisero, inoltre, l'istituzione di una casa di ricovero, di un Asilo Infantile, della scuola elementare e di una biblioteca ambulante. \nOltre che dalla lavorazione dei piccoli appezzamenti privati nel fondovalle e da quelli gestiti dalla parrocchia, la sussistenza dei talamonesi era garantita dallo sfruttamento dei beni demaniali.\nPer consentire ad ogni paesano di far uso di boschi, pascoli e castagneti, il Comune si faceva garante della salvaguardia del territorio: gli statuti comunali dedicavano ampio spazio alla regolamentazione del taglio della legna. I boschi, infatti, costituivano una preziosa fonte di introiti, preservavano il territorio talamonese dalle frane e consentivano l'arginatura dei numerosi corsi d'acqua le cui esondazioni spesso minacciavano l'abitato. Il fiume Tartano, ad esempio, recava \"frequenti rovine\", tanto che, sul finire dell'Ottocento, l'arciprete Ciaponi lasciava scritto: \"nella notte del 27 settembre 1885, dopo tre giorni di insistenti piogge, nella val lunga del Tartano essendo cadute varie frane arrestarono per parecchie ore il corso delle acque; indi irruppero con violenza traendo seco piante e macigni [\u2026], la fiumana si divise in pi\u00f9 rami nelle sottostanti praterie che rimasero distrutte per circa la met\u00e0 del territorio. \nLa strada provinciale e conseguentemente la ferrovia [\u2026] rimasero distrutte per oltre 300 metri. Varie famiglie soffersero gravissimi danni e perdite di bestiame\". \nSecondo quanto conservato presso l'archivio comunale, \"i danni nelle praterie furono calcolati in lire 120.000\". In un suo studio sulla provincia di Sondrio, Francesco Visconti Venosta aveva tracciato il profilo del lavoratore valtellinese ricordando come \"egli \u00e8 troppo esclusivamente agricolo, e forma in questo una specialit\u00e0 fra gli abitatori delle montagne che tutti si ajutano o con qualche ramo di commercio, o qualche arte industriale\". Al contrario, il caso del valligiano si presentava quasi paradossale: \"persino le arti pi\u00f9 comuni del ferrajolo, del legnaiuolo, del muratore vi sono esercitate da forestieri, e mentre esso esce nel verno in cerca di pane, altri entra per soddisfare ai bisogni di questi esercizi\".\nAnche in Talamona una buona met\u00e0 della popolazione trovava occupazione nell'ambito agricolo, mentre solo una ridotta parte degli uomini lavorava come muratore, falegname e boscaiolo; le donne erano per lo pi\u00f9 dedite alla famiglia e davano una mano nei campi. Le acque dei torrenti e delle rulge \u2014 i canaletti scavati tra i prati \u2014, appositamente incanalate, fornivano forza motrice a mulini e segherie e favorirono l'impianto di filande; la diffusione della lavorazione della seta aveva spinto le famiglie talamonesi ad allevare in casa i bachi per poter ricavare denaro dalla vendita dei bozzoli o dalla trattura e dalla prima lavorazione del filato grezzo.\nNelle vigne, a lato delle muracche, iniziarono ad essere piantati numerosi gelsi. L'estensione dei prati e degli alpeggi insieme alla qualit\u00e0 delle colture foraggiere, che era tra le migliori della provincia, consent\u00ec nell'ultimo ventennio del XIX secolo, di incentivare qualitativamente e quantitativamente l'allevamento di bovine da latte. Di particolare rilievo divenne la produzione di burro e formaggio presso la Latteria Valenti \u2014 avviata nel 1880 dall'ing. Clemente Valenti \u2014 che aveva raccolto in cooperativa oltre 150 proprietari di bestiame.\nLa durezza della vita spingeva, per\u00f2, costringeva parte della popolazione maschile a cercare lavoro anche fuori dal paese; durante la stagione invernale si era soliti emigrare in Svizzera o in Francia, ma da fine Ottocento molti talamonesi presero la via meno usuale del Sud America o dell'Australia. In particolare, l'Argentina divenne la meta favorita dei talamonesi.\nIn totale, furono 2358 i valtellinesi che raggiunsero il paese sudamericano, e di questi 139 erano originari di Talamona, per il 70% uomini e per il 30% donne. Pi\u00f9 della met\u00e0 degli emigrati aveva un'et\u00e0 compresa tra i 18 e i 37 anni, mentre solo il 14% era costituito da minorenni tra i 5 e i 17 anni; si trattava dei figli di agricoltori e braccianti partiti per Buenos Aires i quali, una volta sistemati, ottenevano il permesso di congiungersi con i propri famigliari. In generale, l'attaccamento alla propria terra, comunque, favoriva il rientro al paese; anzi, molti paesani erano disposti a emigrare solo in vista di un rientro, per investire quanto guadagnato nell'ampliamento e nel miglioramento della conduzione degli appezzamenti appartenenti alla propria famiglia.\nLa societ\u00e0 talamonese si basava sul patriarcato e si strutturava attorno alla famiglia allargata, i giovani rimanevano a stretta dipendenza degli anziani genitori e dividevano con essi l'abitazione. Ogni nucleo abitativo, inoltre, faceva capo ad una stalla o ad una caneva \u2014 un ampio magazzino seminterrato che fungeva pure da ricovero per il bestiame \u2014 dove il vicinato si ritrovava a passare insieme le rigide serate invernali, lavorando, chiacchierando e pregando. Tale spinta alla condivisione di stili di vita, di credenze e di lingua portava a rimarcare il forte senso d'appartenenza al gruppo e lo spirito d'identit\u00e0 che ancora oggi caratterizza Talamona rispetto ad altri paesi della zona.\nSimboli.\nLo stemma\u00a0del Comune di\u00a0Talamona \u00e8 stato concesso con Decreto del presidente della Repubblica n. 2092 del 26 aprile 1983.\nMonumenti e luoghi d'interesse.\nArchitetture religiose.\nLa chiesa parrocchiale.\n\u00c8 la chiesa parrocchiale.\nChiesa di San Carlo Borromeo.\nAntistante al cimitero sorge la chiesa di San Carlo Borromeo, del Seicento, con facciata a capanna ed interno ad una sola navata con tre cappelle. Venne edificata a partire dal 1612, sotto il dominio dei Grigioni e fu dedicata a San Carlo Borromeo benefattore della Patria. All'interno vi erano molti affreschi del pittore Romegialli di Morbegno. Verso la fine del Seicento, durante l'epidemia di peste, la chiesa di San Carlo divenne un lazzaretto e le pareti furono dipinte di bianco. Sul portale esterno \u00e8 possibile osservare la dedica a S. Carlo scolpita nella pietra con la data 1623.\nChiesa di San Girolamo.\nLa chiesa di San Girolamo \u00e8 quella pi\u00f9 antica di Talamona sorge a Serterio superiore. La sua consacrazione risale al 1464. Si presenta con la facciata a capanna con portale in marmo in stile barocco. Vi \u00e8 dipinto un grande San Cristoforo in compagnia di un pi\u00f9 piccolo San Girolamo con due Santi. L'interno si presenta ad una sola navata con tre cappelle. Tutta la cappella centrale \u00e8 affrescata con una Crocifissione fra Santi, Padre Eterno tra gli angeli e gli Evangelisti episodi della vita di S. Girolamo, Madonna con il Bambino fra San Sebastiano e San Rocco e l'Annunciazione.\nAll'intero \u00e8 presente anche un'Ultima cena che presenta molte similitudini con quella di San Giorgio in Premiana. Gli artisti Francesco Guaita di Como e Abbondio Baruta di Domaso sono gli autori degli affreschi esterni ed interni.\nChiesa di San Giorgio.\nLa chiesa di San Giorgio nel 1589 \u00e8 ricordata tra le altre chiese filiali di Talamona, ma essa sorse assai prima, nel 1930 risulta custodita da un Pietro Massizi, detto il frate di San Giorgio.\nNei dipinti che dovevano decorare tutto l'interno ora restano solo l'effigie della Madonna su una lesena della cappella e un'ultima cena, dipinte nel 1570 dai pittori Abondio Baruta di Domaso e Francesco Guaita.\nDegna di nota \u00e8 anche la tela raffigurante la Vergine con il Bambino, con ai lati i santi Giorgio e Adalberto, del 1601.\nChiesa di Case Barri.\nLa piccola chiesa di Case Barri dell'omonima contrada sorge nelle vicinanze della Strada Statale 38, appena prima del viadotto sul torrente Tartano. \n\u00c8 stata edificata al termine della seconda guerra mondiale come atto di ringraziamento per la mancata deflagrazione di un ordigno bellico lanciato sulla zona per colpire il ponte della ferrovia Milano-Sondrio. I resti dell'ordigno sono ancora visibili nella piazzetta della contrada Barri. \nSul fronte della chiesa \u00e8 collocata una delle opere pi\u00f9 celebri ed apprezzate di Giovanni Gavazzeni, la cosiddetta \"Madonna di Case Barri\".\nSociet\u00e0.\nLingue e dialetti.\nIl dialetto talamonese \u00e8 la variante locale del dialetto valtellinese, a sua volta appartenente al gruppo dei dialetto lombardo occidentale."}
{"id": "20691", "revid": "121579506", "url": "https://it.wikipedia.org/wiki?curid=20691", "title": "Tartano", "text": "Tartano (\"T\u00e0rten\" in dialetto valtellinese) \u00e8 un comune italiano di 197 abitanti della provincia di Sondrio in Lombardia, situato sul versante orobico della bassa Valtellina.\nGeografia fisica.\nIl comune si trova in una valle laterale della Valtellina detta Val Tartano.\nStoria.\nIl comune di Tartano \u00e8 stato uno dei comuni pi\u00f9 disastrati dall\u2019alluvione dell\u2019estate 1987: il 18 luglio, nelle prime ore del pomeriggio, una violenta colata di fango e detriti travolsero un condominio, detto \"la Quiete\", distruggendolo e spostandolo di circa 4 metri. Nella catastrofe fu coinvolto anche il sottostante albergo \"Gran Baita\" dove morirono 11 turisti e vi furono anche dei feriti. Questo, assieme alla frana di Valdisotto, \u00e8 uno degli eventi pi\u00f9 tragici di tutto il nubifragio, che port\u00f2 a 53 vittime e decine di localit\u00e0 distrutte.\nPonte nel cielo.\nIl 22 settembre 2018, presso la frazione di Campo Tartano (circa 1000 metri s.l.m.), \u00e8 stato inaugurato il \"Ponte nel cielo\", un ponte tibetano lungo 234 metri, sospeso a 140 metri sopra il sottostante letto del torrente Tartano. Collega la frazione di Campo con la localit\u00e0 di Frasnino, sull'altro lato della vallata."}
{"id": "20692", "revid": "125072549", "url": "https://it.wikipedia.org/wiki?curid=20692", "title": "Teglio", "text": "Teglio (\"Tej\" in dialetto valtellinese, \"Tell\" in tedesco desueto) \u00e8 un comune italiano di abitanti della provincia di Sondrio in Lombardia, situato nella media Valtellina.\n\u00c8 il borgo che d\u00e0 il nome alla Valtellina.\nStoria.\nOrigini.\nFin dal III millennio a.C. questa zona attirava diverse stirpi che si fondevano all'originaria homo alpinus grazie alla sua fertilit\u00e0 e alla sua quota. Per diversi secoli, a differenza di oggi, le zone sui versanti erano pi\u00f9 adatte all'attivit\u00e0 agricola rispetto al fondovalle che era ricco di paludi. Diverse steli dell'et\u00e0 del bronzo ritrovate dal 1940 in poi sono conservate nel museo archeologico all'interno del \"Palazzo Besta\" denominato \"Antiquarium tellinum\".\nIl nome corrisponde al dialettale \"t\u00e9i\" che significa \"tiglio\", anche se Dante Olivieri ha ipotizzato l'origine da un gentilizio romano (Tillius o Tellius). Dal nome Teglio deriva il nome della Valtellina.\nMedioevo.\nSuccessivamente alla caduta dell'Impero Romano, Teglio, come la Valtellina, passa sotto il dominio di diversi popoli. Nel IV secolo viene annesso al Regno ostrogoto, nell'VIII secolo passa ai longobardi e nel biennio 951-952 viene conquistato da Ottone I. Nel 962 lo stesso Ottone I cede Teglio all'Arcivescovo di Milano. Successivamente l'intera Valtellina diviene una terra combattuta tra Milano e Como. Nel 1262 Teglio viene espugnata dai Milanesi e nel 1335 tutta la Valtellina diventa parte del Ducato di Milano. Nel 1432 Teglio viene distrutto durante degli scontri perch\u00e9 filoveneziana.\nDominazioni straniere.\nDal 1500 la Valtellina passa sotto il dominio francese fino all'invasione dei Grigioni avvenuta nel 1512. Nel 1526 una grande pestilenza provoca circa 1500 morti a Teglio. Durante il loro dominio i Grigioni diffondono il protestantesimo in Valtellina provocando feroci scontri con i cattolici che sfociano nel Sacro Macello di Valtellina avvenuto nella notte tra il 18 e il 19 luglio 1620. In questa notte un gruppo di fanatici cattolici uccise circa 600 protestanti presenti in Valtellina. A Teglio durante il Sacro Macello viene incendiata e distrutta la chiesa di Sant'Orsola. Nel 1797 Napoleone conquista la Valtellina e la annette alla Repubblica Cisalpina.\nStoria recente.\nSuccessivamente la Valtellina segue le vicende della Lombardia.\nNel 1983 una frana a Tresenda causa 18 morti.\nIl tellino Paolo Ugg\u00e8 \u00e8 stato deputato dal 2006 al 2008 e sottosegretario ai Trasporti nel terzo governo Berlusconi dal maggio 2003.\nSport.\nPallacanestro.\nL'Astel A.S.D. Tellina (Basket Teglio) (sponsorizzata \"Molino Tudori\") \u00e8 una squadra di pallacanestro maschile, fondata nel 2007, che al momento milita nel campionato di Promozione di Bergamo. Gioca le partite casalinghe nel Palsport Comunale di Teglio: ristrutturato tra il 2011 e il 2014, pu\u00f2 contenere fino a 500 persone.\nSci.\nDalla stagione invernale 2012-2013 Teglio ha nuovamente la sua stazione sciistica, situata in localit\u00e0 Prato Valentino tra i 1690 ad 2340 metri di quota, con le piste principali servite da una seggiovia ed uno skilift.\nCalcio.\nEsiste anche la squadra di calcio Astel Teglio che milita nel campionato CSI provinciale e gioca le sue partite al campo sportivo di San Giovanni.\nGeografia fisica.\nIl comune si sviluppa dalle Alpi Retiche a quelle Orobiche. Nel passato anche Aprica, un paese situato a sud-est di Teglio, era parte del comune, mentre ora \u00e8 un comune indipendente.\nIl territorio del comune di Teglio \u00e8 composto da molti blocchi:\nTeglio centro.\nIl centro di Teglio si sviluppa lungo le Alpi Retiche ad una quota media di 900 m s.l.m. ed \u00e8 la zona maggiormente esposta al sole e panoramica. Per questo fu di grande importanza strategica nel passato.\nSan Giovanni.\nFrazione a ovest del comune sul versante retico a 650 m s.l.m.\nTresenda.\nLa zona di Tresenda si trova a sud-est del centro e si sviluppa principalmente sul fondovalle (circa 300 m s.l.m.) in prossimit\u00e0 della SS38 e del fiume Adda.\nDa Tresenda inoltre parte la strada per raggiungere il paese di Aprica, la SS. 39 dell'Aprica.\nSan Giacomo.\nLa zona di San Giacomo si trova a sud-ovest del centro e si estende tra il fondovalle (circa 300 m s.l.m.), in prossimit\u00e0 della SS38 e del fiume Adda, e le Alpi Orobiche.\nClima estivo.\nIl clima estivo \u00e8 mite grazie alla grande esposizione al sole bilanciata dal fresco procurato dall'altitudine.\nLe precipitazioni sono molto variabili fra i diversi anni, ma mediamente scarse.\nClima invernale.\nIl clima \u00e8 freddo ma soleggiato. Si hanno precipitazioni nevose tra novembre e marzo.\nEconomia.\nTeglio \u00e8 stato nel passato un paese con un'economia quasi esclusivamente rivolta all'agricoltura e l'allevamento. La coltivazione di grano saraceno denominato \"furment\u00f9n\", \"fraina\" o \"farina negra\" era molto rappresentativa tanto da diventare presidio Slow Food. La farina di grano saraceno veniva e viene utilizzata per Pizzoccheri, Sciatt e molti altri piatti.\nAttualmente il settore con maggiore crescita \u00e8 il terziario favorito dall'affluenza di molti turisti durante il periodo estivo e invernale."}
{"id": "20694", "revid": "287204", "url": "https://it.wikipedia.org/wiki?curid=20694", "title": "Torre di Santa Maria", "text": "Torre di Santa Maria (\"La Tur\" in dialetto valtellinese, \"La Tor\" in dialetto locale) \u00e8 un comune italiano di 756 abitanti della provincia di Sondrio in Lombardia. Nel territorio del comune \u00e8 compresa la cima del Monte Disgrazia (3.678 m). \u00c8 situato presso la confluenza del Torreggio nel Mallero. La parrocchiale ospita un quadro di Fermo Stella."}
{"id": "20695", "revid": "254059", "url": "https://it.wikipedia.org/wiki?curid=20695", "title": "Tovo di Sant'Agata", "text": "Tovo di Sant'Agata (\"Tuf\" in dialetto valtellinese) \u00e8 un comune italiano di 644 abitanti della provincia di Sondrio in Lombardia, situato ad est del capoluogo di provincia.\nStoria.\nL'insediamento abitato di Sant'Agata ha forse avuto origine in epoca romana. Il suo territorio era attraversato dalla \"via Spluga\", strada romana che collegava Milano e il passo dello Spluga.\nCuriosit\u00e0.\nDa Tovo di Sant'Agata parte un versante di ascesa del Passo del Mortirolo affrontato una sola volta dal Giro d'Italia nel 2012. Il versante \u00e8 particolarmente duro con un tratto sterrato-cementato, ma pi\u00f9 irregolare rispetto al versante classico da Mazzo di Valtellina."}
{"id": "20696", "revid": "15756", "url": "https://it.wikipedia.org/wiki?curid=20696", "title": "Tresivio", "text": "Tresivio (\"Tresif\" in dialetto valtellinese) \u00e8 un comune italiano di abitanti della provincia di Sondrio in Lombardia. Noto per la Santa Casa Lauretana, una traslazione di quella lauretana.\nOrigini del nome.\nIl nome di \"Tresivio\" deriva con tutta probabilit\u00e0 dal latino \"tres viae\", tre vie, per via dell'originario centro del paese in cui si incontravano le tre vie principali, dal quale poi si \u00e8 sviluppato il paese moderno.\nMonumenti e luoghi d'interesse.\nArchitetture religiose.\nEretta in stile barocco a partire dal 1646, \u00e8 una tra le chiese pi\u00f9 ampie della Valtellina ed \u00e8 dedicato alla nativit\u00e0 di Maria che ricorre l'8 settembre."}
{"id": "20699", "revid": "124954964", "url": "https://it.wikipedia.org/wiki?curid=20699", "title": "Valdidentro", "text": "Valdidentro (\"Val de Dint\" in dialetto valtellinese) \u00e8 un comune italiano sparso di abitanti della provincia di Sondrio in Lombardia, facente parte della Comunit\u00e0 Montana Alta Valtellina.\nGeografia.\nLa Valdidentro, bagnata dal torrente Viola Bormina, si apre a ovest di Bormio e si divide, dopo Semogo, in due rami: la Val Viola e la valle Foscagno che porta al passo omonimo dal quale si raggiunge Livigno.\nIl Comune, il secondo pi\u00f9 esteso dell'intera Regione Lombardia (dopo Livigno), \u00e8 diviso in frazioni: Premadio, Pedenosso, Isolaccia, Semogo, San Carlo e comprende anche due valli di interesse turistico: Valle di Fraele e la Val Viola. Valdidentro \u00e8 raggiungibile percorrendo la Strada statale 301 del Foscagno che da Livigno porta a Bormio.\nStoria.\nAbitata sin dall'anno mille la Valdidentro si trova tra il sud e il nord delle Alpi. Il paese in origine si \u00e8 sviluppato grazie all'economia agricolo-pastorale ed ai commerci che transitavano tra il Ducato di Milano e la Repubblica di Venezia con l'Impero tedesco.\nNumerosi sono i reperti storici che testimoniano il passato di questa area geografica: la \"chiesa di Pedenosso\" che sorge sulla roccia come segno di fortificazione, la chiesa San Gallo nella frazione Premadio e le Torri di Fraele che segnano il confine tra la Valdidentro e la Val San Giacomo. Esse sono due e sono poste tra il Monte delle Scale (2521 m s.l.m.) a est e la Cima Plator (2910 m s.l.m.) a ovest. Sino alla prima guerra mondiale, vi erano intorno a esse trincee che sono in parte ancora visibili, in particolare lungo il sentiero che porta al picco della croce sul Monte Scale.\nEconomia.\nValdidentro \u00e8 una localit\u00e0 turistica termale: le acque termali che sgorgano fra i 35\u00b0 ed i 40\u00b0 da diverse sorgenti nella parete del Monte Reit sono utilizzate per bagni, fangature, bibite diuretiche, cure inalatorie, massaggi. Sono inoltre indicate nel trattare le affezioni cutanee causate da agenti microbici e micotici e quelle delle vie aeree. Per usufruire di queste occorre recarsi nelle localit\u00e0 Bagni Vecchi e Bagni Nuovi vicino alla frazione Premadio.\nAmministrazione.\nElenco dei Sindaci del Comune di Valdidentro dal 1946 ad oggi:\nSport.\nNel comune si trovano impianti di risalita e lo Stadio del fondo Azzurri d'Italia per la pratica dello sci di fondo e del biathlon, nelle frazioni di Isolaccia e Pedenosso che nel 2019 sono stati inseriti nel dossier olimpico di Milano-Cortina 2026.\nIl 24 giugno 2019, con l'assegnazione a Losanna delle Olimpiadi Invernali a Milano-Cortina 2026, Valdidentro entra nella storia dello sport: nel 2026 il Comune ospiter\u00e0 infatti le paralimpiadi invernali di fondo e di biathlon."}
{"id": "20700", "revid": "2039709", "url": "https://it.wikipedia.org/wiki?curid=20700", "title": "Valdisotto", "text": "Valdisotto (\"Vald\u00e8sot\" in dialetto valtellinese) \u00e8 un comune sparso italiano di abitanti della provincia di Sondrio in Lombardia. Fa parte della Comunit\u00e0 montana Alta Valtellina. A sud di Bormio la Valdisotto, uno stretto corridoio percorso dal fiume Adda, mette in comunicazione la conca di Bormio con la Valtellina, con il lago di Como e con la Pianura Padana.\nStoria.\nIl comune di Valdisotto fu quello pi\u00f9 duramente colpito dai tragici eventi del luglio 1987, anno dell'alluvione della Valtellina. Infatti la frana che si stacc\u00f2 dal Monte Coppetto distrusse interamente il paese di Sant'Antonio Morignone e la contrada di Morignone.\nIl maggior numero di morti, 28, si ebbe per\u00f2 nella frazione di Aquilone che non era stata evacuata e che venne distrutta dallo spostamento d'aria. A questi bisogna aggiungere 7 operai che stavano lavorando per ripristinare la strada ingombrata da uno smottamento pochi giorni prima. Da questa rovinosa frana si salv\u00f2 la chiesa di San Bartolomeo de Castelaz che, grazie alla sua posizione un poco sopraelevata, venne interamente circondata dalla frana stessa.\nNel comune di Valdisotto sono presenti due comprensori sciistici: quella di Oga, che si collega a San Colombano e alle piste da sci di Isolaccia nel comune di Valdidentro, e quella di Bormio. Infatti le pendici del monte Vallecetta su cui si trovano gli impianti e le piste da sci si trovano in comune di Valdisotto."}
{"id": "20701", "revid": "228587", "url": "https://it.wikipedia.org/wiki?curid=20701", "title": "Valfurva", "text": "Valfurva (\"Forba\" in dialetto valtellinese) \u00e8 un comune sparso italiano di abitanti della provincia di Sondrio in Lombardia, all'interno della Comunit\u00e0 montana Alta Valtellina, nel cuore del Parco nazionale dello Stelvio, il pi\u00f9 orientale della provincia, con sede municipale nella frazione di San Nicol\u00f2.\nGeografia fisica.\nIl territorio del comune si apre a oriente della conca di Bormio, addentrandosi per circa 25 chilometri nel gruppo alpino dell\u2019Ortles-Cevedale, con l'omonima valle percorsa dal Frodolfo, ricca di boschi e acque. A Santa Caterina confluisce da sud la Val di Gavia, mentre a oriente appare il grandioso anfiteatro di vette, tutte oltre i 3.500\u00a0m s.l.m., che dal Tresero al Cevedale racchiude il pi\u00f9 esteso ghiacciaio delle Alpi italiane, il ghiacciaio dei Forni.\nStoria.\nNel XIV e XV sec. Valfurva costituisce un importante punto di transito che, attraverso la valle del Gavia, mette in comunicazione la Repubblica di Venezia e la Contea di Bormio, favorendo cos\u00ec lo sviluppo di proficui rapporti commerciali. Nel corso dei secoli Valfurva segue la storia e il destino della Magnifica Terra, la piccola repubblica autonoma di Bormio che ha saputo mantenere e accrescere nei secoli una fiorente attivit\u00e0 commerciale.\nSanta Caterina Valfurva diventa una famosa localit\u00e0 termale a partire dal XVII secolo, grazie alle fonti di acqua ferruginosa scoperte nel 1698 dal parroco don Baldassare Bellotti. Le sorgenti che sgorgano dal sottosuolo sono due: la sorgente di acqua solforosa, ricca di zolfo, e la sorgente di akua forta, impregnata di ferro e dal sapore acidulo e piccante. Si tratta di un\u2019acqua dalle notevoli propriet\u00e0 terapeutiche la cui fama supera ben presto i confini della valle; in numerosi accorrono dai passi Mortirolo e Gavia, soprattutto nobili e aristocratici che giungono in valle a bordo di diligenze.\nLentamente il paese comincia a trasformarsi e diventare pi\u00f9 ospitale; la sorgente viene abbellita e per proteggerla viene costruito un insolito padiglione di legno in stile gotico, un'opera molto diversa dalle tipiche costruzioni montane. Nel 1835 viene aperto a Santa Caterina Valfurva un vero e proprio stabilimento per l'imbottigliamento della \"akua forta\", che veniva esportata anche all\u2019estero.\nDurante gli anni che dividono la Prima e la Seconda Guerra Mondiale il turismo termale subisce un forte calo; i padiglioni della fonte, ampliati all'inizio del XX secolo, vengono convertiti in essiccatoi di torba e quindi demoliti nel 1952, dopo aver subito gravi danni. L'akua forta perde prestigio e la sua sorgente si estingue progressivamente nelle falde del sottosuolo.\nL'antico nome del paese di S. Antonio, Furva o Furvaplana, si estese fino a definire e identificare tutta la vallata. Una singolarit\u00e0 della Valfurva \u00e8 proprio l'abbandono di alcuni antichi toponimi per assumere il nome del santo titolare della chiesa: infatti, allo stesso modo di S. Antonio che perse il nome di Furva, Frodaglio si chiam\u00f2 S. Nicol\u00f2, Zurdo divenne S. Gottardo e Magliavacca S. Caterina. I piccoli agglomerati di case sparse sulle pendici della Reit, un tempo dette genericamente i Mont, hanno costituito la parrocchia intitolata alla Vergine del Carmine e hanno assunto il nome di Madonna dei Monti. Tutte la contrade della vallata costituivano anticamente la cura di Furva che si distacc\u00f2, di fatto nel 1379, dalla chiesa plebana di Bormio, avviando il processo di frazionamento dell'antica pieve. Preziose opere d\u2019arte sono conservate nei piccoli oratori edificati in ogni villaggio, ma, ad essi, i valligiani vollero aggiungere nel XVIII secolo, poco oltre l'imbocco della valle, un santuario intitolato alla Madonna della Misericordia. L'edificio poligonale barocco contiene un'edicola cinquecentesca raffigurante la Vergine che allatta; l'immagine, assai diffusa prima del concilio di Trento conclusosi nel 1563, fu in seguito rappresentata molto raramente.\nUna di queste immagini appare sulla facciata della chiesa, opera del pittore valligiano Giovanni Noale. Nelle istituzioni della Communitas Burmii, in particolare nel consiglio \u201cseduto\u201d, la Valfurva, come le altre due valli che confluiscono verso la Terra Mastra di Bormio, aveva due consiglieri dei sedici complessivi. Dopo la fine del dominio grigione, nel 1797, segu\u00ec le sorti del Contado ed entr\u00f2 a far parte della Lombardia. Nel 1816, dopo una prima divisione della vallata in due distinti comuni, si accorparono tutte le contrade nell'unico comune di Valfurva, come gi\u00e0 erano riunite nell'antico regime. Tra le attivit\u00e0 economiche, alle tradizionali legate all'agricoltura montana, all'allevamento e a uno scarso commercio per la via del Gavia, nella seconda met\u00e0 del XIX secolo si affiancarono le prime attivit\u00e0 turistiche: l'alpinismo e le cure con le salutari acque ferruginose.\nIl Grand Hotel S. Caterina offr\u00ec una comoda base ai primi alpinisti, inglesi e tedeschi soprattutto, che scalarono le montagne che coronano la Valfurva, oltrech\u00e9 essere una comoda dimora per le \u00e9lite che sceglievano le cure con la acque. Il turismo, allora agli albori, diverr\u00e0 poi il settore economico trainante per l'intera vallata, facendo passare in secondo piano l'attivit\u00e0 del calzolaio, migrante stagionale nei paesi dell\u2019Italia Settentrionale. Di questa secolare pratica non \u00e8 rimasto che lo studio del loro caratteristico gergo per i linguisti: al plat di sci\u00f3bar. All'arrivo della pista Cevedale, a pochi passi da dove sorgeva il vecchio padiglione, c'\u00e8 oggi un piccolo museo dell'acqua che nella forma ricalca volutamente quello ottocentesco. Al suo interno sorge una fontana con due zampilli per l'akua forta e l'acqua solforosa.\nStemma.\n\"Partito nel primo d'argento alla testa di camoscio, strappata, al naturale; nel secondo di verde alla fontana zampillante d'argento\".\nSociet\u00e0.\nEvoluzione demografica.\nNel comune di Valfurva, in particolare nella frazione di San Nicol\u00f2, risulta la predominanza quasi totale del cognome \"Compagnoni\".\nAl 1\u00ba gennaio 2006 la popolazione di Valfurva conta 2.734 abitanti (dati ISTAT).\nGeografia antropica.\nFrazioni.\nSanta Caterina Valfurva.\nSanta Caterina \u00e8 una nota localit\u00e0 turistica. Vi si praticano sport invernali come lo sci nordico e di discesa; i percorsi da fare con le ciaspole o con gli sci sono numerosi e immersi in una vegetazione rigogliosa. Alcuni itinerari possono raggiungere i 3000 metri. Gli abitanti sono circa 250.\nMadonna dei Monti.\nMadonna dei Monti (750 abitanti circa) \u00e8 una frazione e una parrocchia della Valfurva costituita da nove agglomerati distribuiti su una fascia altitudinale compresa fra i 1400 e i 1700 metri, sul solare versante destro orografico della valle, allo sbocco della Val Zebr\u00f9. Procedendo dal basso si incontrano, in successione, le case di Paris, Adam, Plazz\u00f2la, Can\u00e9reglia, Niblogo, No\u00e0l, Cadalberto, Fantelle e Plazzanecco, villaggi che mantengono ancor oggi quasi intatte le loro caratteristiche originarie, rivestendo un notevole interesse architettonico ed etnografico.\nMadonna dei monti \u00e8 una interessante localit\u00e0 turistica grazie ai paesaggi e ai rifugi della Val Zebr\u00f9.\nL'architettura tipica delle antiche dimore di Madonna dei Monti \u00e8 diversa da quella delle abitazioni di fondovalle, in quanto risente di influenze germaniche. Probabilmente questi centri abitati furono costruiti da popolazioni Walser giunte in queste valli alla ricerca di nuove terre da colonizzare, oppure da gruppi di minatori bavaro-tirolesi impegnati nello sfruttamento delle miniere di ferro della Val Zebr\u00f9, sfruttate gi\u00e0 dal XII secolo.\nElemento costruttivo principale \u00e8 il legno, materiale di facile utilizzo e impiegato nelle aree dove vi era abbondanza di boschi. Sul fondovalle, nelle case tradizionali, prevale invece l'uso della muratura in pietrame con una matrice costruttiva che si richiama a quella engadinese. L'influenza delle popolazioni di origine retoromancia \u00e8 evidente anche se col tempo si \u00e8 persa la tradizione degli abbellimenti delle facciate.\nSant'Antonio.\nSant'Antonio (1462 abitanti) \u00e8 una frazione della valle, sede di uno dei nuclei originari del paese. Nella frazione sono presenti delle scuole e la chiesetta di Sant'Antonio abate, dove il 17 gennaio si celebra una festa in suo onore.\nIl 10 aprile 1899 l'abitato fu colpito da un incendio che distrusse la quasi totalit\u00e0 delle case presenti, costruite per lo pi\u00f9 in legno e posizionate una accanto all'altra. L'espansione dell'incendio fu favorita dal vento; la scarsit\u00e0 d'acqua del Frodolfo del periodo primaverile rese i soccorsi pi\u00f9 difficoltosi. Durante l'incendio gli abitanti, nella convinzione che Sant'Antonio potesse fermare le fiamme, portarono nella chiesa a lui dedicata attrezzi agricoli e beni di valore estratti dalle abitazioni, ma l'incendio intacc\u00f2 anche questo edificio e tutto and\u00f2 perduto. Il fuoco interess\u00f2 anche il campanile. Il \"Corriere della Sera\" scrisse che morirono tre persone, una donna anziana morta asfissiata, un giovanotto e una bambina. Si salvarono solo cinque edifici, mentre novanta andarono distrutti e stim\u00f2 i danni in una cifra superiore al mezzo milione di lire dell'epoca.\nUzza.\nA Uzza \u00e8 presente la chiesa di San Rocco, del XV secolo.\nAmministrazione.\nL'attuale sindaco di Valfurva \u00e8 Angelo Cacciotto, rimasto in carica dal 2012 al 2017 e nuovamente rieletto fino al 2022."}
{"id": "20702", "revid": "1888309", "url": "https://it.wikipedia.org/wiki?curid=20702", "title": "Verceia", "text": "Verceia (\"Varsceja\" in dialetto chiavennasco) \u00e8 un comune italiano di abitanti della provincia di Sondrio in Lombardia, situato nella bassa Valchiavenna. \u00c8 la penultima localit\u00e0 della valle per chi scende da Chiavenna, prima di Nuova Olonio, parte per\u00f2 del comune di Dubino e quindi pi\u00f9 legata al contesto Valtellinese.\n\u00c8 caratteristicamente racchiusa da due gallerie, una all'entrata nord, chiamata Monti di Campo, e l'altra all'entrata sud, chiamata semplicemente Verceia. \nMonumenti e luoghi d'interesse.\nAree Naturali.\nIl comune si affaccia sul lago di Mezzola, che ospita numerose specie acquatiche e uccelli.\nDa Verceia si sale alla Valle dei Ratti, lungo la quale si possono percorrere dei sentieri di notevole interesse naturalistico e paesaggistico, inseriti nel Sentiero Italia. A 950 metri di altitudine, troviamo il Tracciolino, costruito per realizzare una ferrovia a scartamento ridotto per i trasporto di materiali, che porta verso est alla diga di Moledana, realizzata negli anni Trenta, e, in direzione opposta, alla Val Codera.\nSalendo ancora nella Valle dei Ratti si arriva al rifugio Frasnedo (m. 1287) e al rifugio Volta (m. 2212), da cui, attraversando il passo di Primalpia (m. 2476), si accede alla Val di Spluga e quindi alla Val Masino."}
{"id": "20703", "revid": "1888309", "url": "https://it.wikipedia.org/wiki?curid=20703", "title": "Vervio", "text": "Vervio (\"V\u00e8rv\" in dialetto valtellinese) \u00e8 un comune italiano di 213 abitanti della provincia di Sondrio in Lombardia. Il comune si trova a 8\u00a0km da Tirano, lungo il fiume Adda e ai piedi del monte Masuccio (2816 m s.l.m.)\nStoria.\nIl borgo, sorto intorno all'anno 1000, fu un feudo della famiglia Venosta. Successivamente alle dipendenze della pieve di Mazzo, ne segu\u00ec le medesime vicende politiche. Pur essendo un piccolo borgo di natura prettamente rurale, vi si conservano alcuni resti di dimore signorili, appartenute alla famiglia Lavizzari.\nTurismo.\nDal centro abitato \u00e8 possibile salire sino alla contrada di Rogorbello (750 m s.l.m.), caratterizzata dalla presenza di una chiesa barocca dedicata a San Sebastiano. Di qui si raggiunge la localit\u00e0 Le Piane, dove sorgono alcune baite abitate prevalentemente durante la stagione estiva. Proseguendo, la strada carrabile porta ai maggenghi di Susen, dove sorge una chiesetta edificata nel 1948 e intitolata alla Madonna delle Grazie; a costei \u00e8 dedicata la sagra popolare (Festa di Susen), molto seguita dagli abitanti, che si svolge la prima domenica di agosto. Proseguendo lungo la strada completamente asfaltata si possono raggiungere la malga e il rifugio di Alpe Schiazzera (2050 m s.l.m.), meta escursionistica frequentata nei mesi estivi. Il rifugio, di propriet\u00e0 del Comune, \u00e8 il frutto della ristrutturazione avvenuta nel 1997 di una ex caserma della Guardia di Finanza. L'attivit\u00e0 delle Guardie di Finanza fu molto intensa negli anni del contrabbando, perch\u00e9 l'Alpe offriva agli \"spalloni\" un passaggio relativamente facile alla Val Poschiavo (attraverso il passo del Portone) ed alla vicina Valle Piana, laterale della Val Grosina occidentale, dalla quale si pu\u00f2 nuovamente e facilmente passare, per diverse vie, alla Val Poschiavo.\nPercorrendo i sentieri che si dipartono dall'Alpe Schiazzera \u00e8 possibile raggiungere la Val Grosina (mediante il sentiero Italia), i laghi di Schiazzera e, come si diceva, la Val Poschiavo, in territorio svizzero."}
{"id": "20704", "revid": "1718925", "url": "https://it.wikipedia.org/wiki?curid=20704", "title": "Villa di Tirano", "text": "Villa di Tirano (\"Vila de Tir\u00e0n\" in dialetto valtellinese) \u00e8 un comune italiano di abitanti della provincia di Sondrio in Lombardia.\nAmministrazione.\nDivisione tradizionale.\n\u00c8 tradizionalmente suddivisa in 11 \"contrade\":"}
{"id": "20706", "revid": "2127271", "url": "https://it.wikipedia.org/wiki?curid=20706", "title": "Pallone d'oro", "text": "Il Pallone d'oro (\"Ballon d'Or\", in francese), noto in precedenza anche come \"Calciatore europeo dell'anno\", \u00e8 un premio calcistico istituito nel 1956 dalla rivista sportiva francese \"France Football\" e assegnato annualmente al giocatore che pi\u00f9 si \u00e8 distinto nell'anno solare, militando in una squadra di un qualsiasi campionato del mondo.\nStoria.\nOrigine e successo.\nIl premio venne istituito nel 1956 dalla rivista francese \"France Football\", su impulso soprattutto del giornalista ed ex calciatore Gabriel Hanot, e in seconda battuta dei colleghi Jacques Ferran, Jacques Goddet e Jacques de Ryswick, con l'intento di eleggere il miglior giocatore europeo dell'anno precedente, attraverso i voti della stampa specializzata: primo vincitore fu l'inglese Stanley Matthews del .\nDalla sua creazione e fino all'edizione 1994, infatti, il regolamento imponeva che lo sportivo dovesse essere di nazionalit\u00e0 europea per poter aspirare al titolo: in questa fase, sporadicamente si \u00e8 derogato a ci\u00f2 attraverso gli oriundi, vedi i casi degli argentini Alfredo Di St\u00e9fano e Omar S\u00edvori, vittoriosi rispettivamente da spagnolo per il (edizioni 1957 e 1959) e da italiano per la (edizione 1961).\nNonostante tale limitazione geografica nonch\u00e9 la mancanza di carattere ufficiale al riconoscimento, in breve il Pallone d'oro divenne il premio individuale pi\u00f9 ambito della disciplina. In questi decenni emersero nell'albo d'oro soprattutto gli olandesi Johan Cruyff di e , e Marco van Basten del , e il francese Michel Platini della Juventus, tutti col record di 3 affermazioni; Platini fu inoltre artefice del primato di successi consecutivi nel triennio 1983-1985, sempre limitatamente alla sola organizzazione di \"France Football\". Rimase agli annali anche la vittoria del sovietico Lev Ja\u0161in della nell'edizione 1963, l'unica conseguita da un portiere.\nDall'apertura extraeuropea alla contrapposizione con la FIFA.\nL'edizione 1995 segn\u00f2 un importante punto di svolta per il Pallone d'oro, quando cadde la discriminante della nazionalit\u00e0 europea, aprendo quindi l'accesso al riconoscimento anche ai giocatori extraeuropei. Tale novit\u00e0 si riflesse immediatamente nell'albo d'oro: proprio in quell'anno il liberiano George Weah del Milan fu il primo e fin qui unico rappresentante dell'Africa a essere insignito del premio, mentre l'edizione 1997 vide il primo trionfo ufficiale del Sudamerica (escludendo i succitati precedenti degli oriundi Di St\u00e9fano e S\u00edvori) con il brasiliano Ronaldo dell'. Tuttavia, ancora fino all'edizione 2006 il Pallone d'oro era riservato esclusivamente a calciatori militanti in club associati all'UEFA; dall'edizione 2007 anche questo ultimo paletto \u00e8 caduto, potendo oggi concorrere al titolo gli sportivi di qualsiasi club affiliato alla FIFA.\nIn questi anni, tuttavia, si fece sempre pi\u00f9 aspra la contrapposizione mediatica tra il Pallone d'oro di \"France Football\", premio rimasto sempre di stampo giornalistico, e il FIFA World Player of the Year, riconoscimento nel frattempo nato nel 1991 per volont\u00e0 della FIFA con l'intento di dare un carattere di ufficialit\u00e0 al titolo di miglior calciatore dell'anno, attraverso i voti dei commissari tecnici e dei capitani di ciascuna nazionale di calcio, nonch\u00e9 dei rappresentanti del FIFPro. Nonostante gli sforzi della federazione internazionale, tuttavia, nell'immaginario collettivo il Pallone d'oro continu\u00f2 a essere considerato il premio di riferimento in questo ambito.\nDal Pallone d'oro FIFA al ritorno alle origini.\nPer tentare di porre fine al succitato dualismo mediatico, nel 2010 i due riconoscimenti si fusero dando vita a un nuovo premio, il Pallone d'oro FIFA, organizzato congiuntamente da \"France Football\" e dalla FIFA. Pur se il Pallone d'oro e il Pallone d'oro FIFA rimangono \"de iure\" due trofei diversi, in questo periodo \"de facto\" sia i due istituti assegnatari sia i media considerarono un unico palmar\u00e8s tra i due riconoscimenti. In tal senso, all'inizio del XXI secolo emersero nell'albo d'oro Lionel Messi e Cristiano Ronaldo, vincitori rispettivamente per 7 e 5 edizioni (3 Palloni d'oro e 4 Palloni d'oro FIFA per l'argentino, 3 e 2 per il portoghese); Messi detiene anche il primato di vittorie consecutive, 4 (dal 2009 al 2012).\nNonostante l'intento iniziale, il Pallone d'oro FIFA non ricevette tuttavia un'accoglienza positiva, criticato da vari addetti ai lavori per le modalit\u00e0 attraverso cui si arrivava alla scelta del vincitore (vale a dire unendo ai voti dei giornalisti sportivi, come tradizionalmente avveniva per il Pallone d'oro, quelli degli allenatori e capitani delle nazionali, ereditati dal FIFA World Player of the Year), percepite come pi\u00f9 attente al marketing e al richiamo mediatico piuttosto che agli effettivi valori sportivi espressi dai candidati durante l'anno. In tal senso, gi\u00e0 nel 2011 la confederazione europea promosse un nuovo riconoscimento, l'UEFA Best Player in Europe Award, con l'intento di rilanciare lo spirito originario del Pallone d'oro.\nNel 2016 \"France Football\" pose quindi fine alla collaborazione con la FIFA, rispolverando l'originaria formula del Pallone d'oro di stampo unicamente giornalistico. Similmente, la federazione internazionale torn\u00f2 sui suoi passi dando vita al nuovo The Best FIFA Men's Player, erede del FIFA World Player of the Year. Tra il 2018 e il 2019 la rivista francese istitu\u00ec ulteriori premi accessori al Pallone d'oro: il Pallone d'oro femminile riservato alla migliore calciatrice del mondo, il Trofeo Kopa dedicato al miglior giocatore Under-21, e il Trofeo Ja\u0161in riservato al migliore portiere del mondo.\nNel 2020, per la prima volta dalla sua istituzione, il premio non viene assegnato a causa della sopraggiunta pandemia di COVID-19 che, causando di riflesso la sospensione di numerosi campionati nazionali, ha falsato la necessaria equit\u00e0 di giudizio.\nCriteri per l'assegnazione.\nI criteri per l'assegnazione del premio sono descritti nell'articolo 10 del relativo regolamento:\nPremi accessori.\nUn Pallone d'oro speciale, chiamato \"Super Pallone d'oro\", fu assegnato ad Alfredo Di St\u00e9fano nel 1989, che vinse davanti a Johan Cruyff e Michel Platini nelle votazioni di \"France Football\". Nel 1996, invece, Maradona ricevette un Pallone d'oro onorifico alla carriera, e tre anni dopo \"France Football\" nomin\u00f2 Pel\u00e9 \"Calciatore del secolo\" dopo aver chiamato a votare tutti i vincitori del Pallone d'oro. Dei 34 vincitori, furono in 30 a esprimere il loro voto; Stanley Matthews, Omar S\u00edvori, e George Best si astennero, mentre Lev Ja\u0161in era deceduto. Ciascuno dei votanti pot\u00e9 esprimere cinque preferenze per un valore massimo di cinque punti; in ogni caso, Di St\u00e9fano vot\u00f2 solo per il primo posto, Platini per il primo e il secondo, mentre George Weah scelse due giocatori per il quinto posto. Pel\u00e9 fu scelto come il migliore da 17 votanti, ricevendo quasi il doppio del numero di punti assegnati al secondo classificato, Diego Armando Maradona.\nNel 2014, Pel\u00e9 \u00e8 stato insignito di un Pallone d'oro FIFA onorifico, avendo vinto tre campionati mondiali con la Nazionale brasiliana senza aver mai ricevuto un riconoscimento individuale da France Football e dalla FIFA stessa, dal momento che all'inizio solamente i giocatori europei potevano vincere il Pallone d'oro originario.\nIn occasione del 60\u00ba anniversario del Pallone d'oro nel 2016, \"France Football\" pubblic\u00f2, infine, una lista rivisitata dei vincitori nominati prima del 1995, quando solo i giocatori europei potevano vincere il premio. Secondo questa retrospettiva, se il riconoscimento fosse stato originariamente assegnato anche ai calciatori non europei, dodici dei trentanove Palloni d'oro conferiti nel periodo 1956-1994 sarebbero stati vinti da giocatori sudamericani. Oltre a Pel\u00e9 e Diego Armando Maradona, Garrincha, Mario Kempes, e Rom\u00e1rio furono, infatti, riconosciuti come meritevoli del premio. I vincitori originari, in ogni caso, furono confermati come reali detentori del riconoscimento.\nDream Team del Pallone d'oro.\nNell'ottobre 2020 \"France Football\" ha annunciato il \"format\" del \"Ballon d'Or Dream Team\", la squadra composta dai migliori undici calciatori di sempre (anche se il periodo di riferimento \u00e8 a partire dal 1956, anno in cui \u00e8 stato assegnato il primo Pallone d'oro). La formazione finale, annunciata il 14 dicembre 2020, \u00e8 composta da un portiere, 3 difensori, 4 centrocampisti e 3 attaccanti ed e stata scelta dai giurati del Pallone d'oro a partire da 110 candidati selezionati dalla rivista francese."}
{"id": "20709", "revid": "125865091", "url": "https://it.wikipedia.org/wiki?curid=20709", "title": "Claudio Monteverdi", "text": "La sua attivit\u00e0 artistica segn\u00f2 il passaggio dalla musica rinascimentale alla musica barocca. Fu uno dei principali innovatori che accompagnarono l'evoluzione del linguaggio musicale (su questo processo stilistico vedi anche Retorica musicale), insieme al \"principe dei musici\", Carlo Gesualdo. Monteverdi scrisse una delle prime opere teatrali in cui fosse sviluppabile una trama drammatica, ovvero un melodramma, \"L'Orfeo\". Il suo stile ebbe una profonda influenza non solo sui compositori italiani della sua generazione e di quelle successive, ma anche sui compositori di area tedesca (soprattutto attraverso Heinrich Sch\u00fctz).\nNato a Cremona, dove intraprese i primi studi musicali e compositivi, Monteverdi svilupp\u00f2 la sua carriera prima alla corte di Mantova e poi nella Repubblica di Venezia dove fu maestro di cappella presso la Basilica di San Marco fino alla sua morte. Le sue lettere superstiti danno un'idea della vita di un musicista professionista nell\u2019Italia del periodo, compresi i problemi di reddito, clientelismo e politica.\nGran parte della produzione di Monteverdi, comprese molte opere teatrali, \u00e8 andata perduta. La sua musica sopravvissuta include nove libri di madrigali, opere religiose su larga scala, come il suo \"Vespro della Beata Vergine\" del 1610 e tre opere complete. La sua opera \"L'Orfeo\" \u00e8 la prima del genere ancora ampiamente eseguita. Verso la fine della sua vita scrisse opere per Venezia, tra cui \"Il ritorno d'Ulisse in patria\" e \"L'incoronazione di Poppea.\"\nPur padroneggiando le tecniche della precedente polifonia rinascimentale, come evidenziato nei suoi madrigali, intraprese grandi sviluppi nella forma e nella melodia e inizi\u00f2 ad impiegare la tecnica del basso continuo, caratteristica del barocco. Non estraneo alle polemiche, difendeva le sue scelte compositive definendole elementi di una \"seconda pratica\", contrastante con lo stile precedente pi\u00f9 ortodosso che chiamava \"prima pratica\".\nBiografia.\nDi talento precoce, inizi\u00f2 la pratica dell'organo, della viola da gamba e della composizione polifonica con il maestro di cappella del Duomo di Cremona, Marc'Antonio Ingegneri. Gi\u00e0 nel 1582, a soli quindici anni, pubblic\u00f2 la raccolta vocale \"Sacrae Cantiunculae\", cui seguirono nel 1583 i \"Madrigali spirituali\" a 4 voci, nel 1584 le \"Canzonette a 3 voci libro I\", i \"Madrigali a 5 voci libro I\" nel 1587 e il \"II libro\" nel 1590.\nMantova.\nDal 1590 al 1592 Monteverdi oper\u00f2 alla corte di Mantova in qualit\u00e0 di \"violista\" (nell'accezione pi\u00f9 ampia del termine, cio\u00e8 di suonatore di strumento ad arco non meglio specificato: tuttavia \u00e8 stato spesso associato al ritratto giovanile riprodotto in questa pagina, il cui soggetto imbraccia chiaramente una viola da gamba) e in quest'ultimo anno pubblic\u00f2 il \"III libro de Madrigali\". Nel 1595 accompagn\u00f2 il duca Vincenzo I Gonzaga di Mantova in un viaggio in Ungheria e nel 1599 fu di nuovo al suo seguito nelle Fiandre, dove ebbe contatti con la musica di stile francese.\nIl 20 maggio 1599 spos\u00f2 a Mantova Claudia Cattaneo, cantante alla corte dei Gonzaga e figlia del musicista Giacomo, presso il quale aveva trovato alloggio: nel 1601 nella stessa chiesa dei Santi Simone e Giuda fu battezzato il loro pimogenito. Nello stesso anno fu nominato \"Maestro della musica\" dal duca Vincenzo. I suoi compiti comprendevano l'insegnamento, la direzione di un gruppo vocale femminile e la composizione di lavori per il teatro, tra i quali ricordiamo il ballo \"Gli amori di Diana ed Endimione\" (perduto), per il Carnevale 1604\u20135, e l'opera \"Orfeo\". Nel 1603 pubblic\u00f2 il \"IV libro de Madrigali\", cui segu\u00ec, di l\u00ec a due anni, il \"V libro\".\nLo stile innovativo di queste ultime due raccolte suscit\u00f2 vive discussioni, culminate nella celebre polemica con il monaco bolognese Giovanni Maria Artusi su alcune \"imperfezioni della moderna musica\" imperniate sulla prima pratica e sulla seconda pratica. Brevemente, la critica mossa dal tradizionalista Artusi, allievo di Gioseffo Zarlino, era che i madrigali di Monteverdi fossero \"aspri et all'udito poco piacevoli\", in quanto non osservanti le regole canoniche del contrappunto, e che dunque allontanassero la musica dal suo scopo, che \u00e8 la pura \"dilettatione\". Nella prefazione al quinto libro dei madrigali, Monteverdi assicurava di aver gi\u00e0 scritta e pronta per le stampe una risposta alle accuse, dal titolo \"Seconda pratica, overo perfettione della moderna musica\"; questo testo, tuttavia, non fu mai pubblicato. Apparve invero una replica nella \"Dichiarazione\" che introduce gli \"Scherzi musicali\", pubblicati nel 1607, portante la firma di Giulio Cesare Monteverdi, fratello del compositore. Vi si trova un'ampia trattazione pratico-teorica della \"seconda pratica\", che riconduce alla teoria platonica della musica serva dell'orazione, dandovi un elenco di compositori che gi\u00e0 l'avevano applicata.\nDurante il carnevale del 1607, alla corte di Mantova, venne rappresentata la sua prima opera lirica: \"L'Orfeo\", su libretto di Alessandro Striggio. L'opera, che era stata data in anteprima presso l'Accademia degli Invaghiti, ebbe grande ed immediato successo, e venendo ripresa a Milano, Cremona e, probabilmente, anche a Torino e Firenze.\nPoco dopo l'uscita degli \"Scherzi musicali\", Monteverdi torn\u00f2 a Cremona per stare vicino alla moglie, gravemente ammalata (morir\u00e0 il 10 settembre dello stesso anno). Il compositore si trov\u00f2 cos\u00ec solo con i tre figlioli. Poco propenso a ritornare a Mantova, ricevette una convocazione ufficiale da parte della corte ducale affinch\u00e9 partecipasse alle imminenti celebrazioni per nozze del principe Francesco IV Gonzaga con Margherita di Savoia. Per l'occasione, Monteverdi compose parte degli intermedi per \"L'idropica\" di Guarini, il \"Ballo delle Ingrate\" su libretto di Ottavio Rinuccini e una nuova opera, \"L'Arianna\", sempre su libretto di Rinuccini. Quest'ultima fu rappresentata il 28 maggio 1608, e riscosse grande successo al pari della precedente; la parte di Arianna era sostenuta dalla grande virtuosa Virginia Ramponi-Andreini, nota come \"La Florinda\", che commosse il pubblico con il Lamento di Arianna, unico brano dell'opera giunto fino ai nostri giorni. La permanenza di Monteverdi a Mantova non fu per\u00f2 priva di amarezze; oltre a sentirsi sottostimato dalla corte, mal sopportava la rivalit\u00e0 col fiorentino Marco da Gagliano, la cui \"Dafne\" era stata rappresentata durante il carnevale 1608 e aveva riscosso il plauso del principe (dal dicembre 1607 cardinale) Ferdinando Gonzaga.\nMonteverdi torn\u00f2 a Cremona in uno stato di profonda prostrazione, deciso a non lavorare pi\u00f9 per la corte di Mantova, sennonch\u00e9 nel corso dell'anno 1609 riprese i contatti con il duca Vincenzo e si produsse in varie composizioni, tra cui la celebre \"Sestina\" e la versione polifonica del \"Lamento di Arianna\" (pubblicato pi\u00f9 tardi nel \"VI libro dei madrigali\"), in parte ispirate dalla presenza a Mantova del soprano virtuoso Adriana Basile. La pubblicazione della sua \"Missa... ac vesperae\" (1610) fu seguita da un viaggio a Roma per presentare l'opera al dedicatario papa Paolo V. Probabilmente, nelle intenzioni di questo gesto vi era la speranza di un posto di prestigio a Roma, ma non ne venne nulla.\nIntanto, i rapporti di Monteverdi con la corte dei Gonzaga si facevano sempre pi\u00f9 tesi. Alla morte del duca Vincenzo, avvenuta il 18 febbraio 1612, gli successe il figlio primogenito Francesco, che si impegn\u00f2 subito in un ridimensionamento del lusso della corte. Monteverdi aveva perduto il suo principale sostenitore: il nuovo duca non lo apprezzava altrettanto e il cardinale Ferdinando sosteneva il suo protetto, il tenore Sante Orlandi. Cos\u00ec, il 29 luglio Claudio Monteverdi, insieme al fratello Cesare, fu bruscamente licenziato e ritorn\u00f2 a Cremona in precarie condizioni economiche.\nTuttavia, il 10 luglio del 1613 mor\u00ec Giulio Cesare Martinengo, maestro di cappella presso la Basilica di San Marco a Venezia, e Monteverdi venne nominato al suo posto a partire dal 19 agosto.\nVenezia.\nMonteverdi and\u00f2 a Venezia e riorganizz\u00f2 la cappella, ne arricch\u00ec la biblioteca e ingaggi\u00f2 nuovi musicisti. Ora i suoi compiti erano chiaramente definiti e poteva contare sul supporto di assistenti. Si sentiva rispettato, il suo salario era regolarmente nutrito da gratifiche. Inoltre, la citt\u00e0 gli offriva ricche possibilit\u00e0 di lavoro supplementare.\nLa corte dei Gonzaga cerc\u00f2 invano di convincerlo a ritornare, e continu\u00f2 a offrirgli commissioni che egli spesso rifiut\u00f2, adducendo come pretesto i suoi nuovi doveri veneziani. Il suo stato di cittadino di Mantova non gli permetteva di recidere completamente i suoi legami di sudditanza, ed egli vi invi\u00f2, tra gli altri, il balletto-opera \"Tirsi e Clori\" con libretto del collaudato Striggio (Palazzo Ducale (Mantova) 1616) e l'opera \"Andromeda\" (1619-1620), oggi perduta.\nSembr\u00f2 cos\u00ec che Monteverdi avesse raggiunto una certa stabilit\u00e0 professionale; la sua accresciuta fama lo condusse a contatti, dal 1623, con la corte del re Sigismondo III di Polonia, forse rinnovati nel 1625, quando, in occasione della visita a Venezia del principe Ladislao Sigismondo, Monteverdi scrisse una Messa e compose musica per i suoi concerti privati. Vi fu inoltre una cospicua collaborazione con la corte di Parma in occasione delle nozze del duca Odoardo Farnese con Margherita de' Medici nel dicembre 1628.\nNel 1628 and\u00f2 in scena a Parma \"Gli Argonauti\" con il libretto di Claudio Achillini.\nNel 1627, il trono di Mantova pass\u00f2 nelle mani di Carlo I di Gonzaga-Nevers, suscitando la reazione dell'imperatore Ferdinando II, che nel luglio del 1630 invi\u00f2 le truppe dei Lanzichenecchi, che presero d'assalto la citt\u00e0, devastandola e diffondendovi la peste. Una delegazione mantovana, con a capo Alessandro Striggio, trov\u00f2 rifugio a Venezia, portando inconsapevolmente con s\u00e9 l'infezione. A Venezia, le vittime furono quasi 50.000. Per cercare di contrastare il contagio, si costru\u00ec la Basilica di Santa Maria della Salute, alla cui cerimonia di fondazione partecip\u00f2 anche Monteverdi. Si ritiene, appunto, che la Messa 'a 4' da cappella e il Gloria pubblicati pi\u00f9 tardi nella \"Selva morale\" possano essere stati composti in occasione delle celebrazioni per la fine della peste (21 novembre 1631).\nNon sappiamo se fu per convenienza o per devozione, ma Monteverdi il 9 marzo 1632 prese gli ordini sacerdotali e fece voto di compiere un pellegrinaggio a Loreto (che tuttavia non ottemper\u00f2): lo troviamo infatti menzionato col titolo di \"Reverendo\" nel suo secondo libro degli \"Scherzi musicali\", la cui dedica \u00e8 datata 20 giugno 1632.\nI rapporti con la corte di Vienna si intensificarono: Monteverdi scrisse un ballo-opera, \"Volgendo il ciel per l'immortal sentiero\" con il libretto di Ottavio Rinuccini, probabilmente per l'elezione dell'imperatore Ferdinando III verso la fine del 1636 a Vienna. Con tutta probabilit\u00e0, risale a questo periodo la revisione del \"Ballo delle Ingrate\", e probabilmente parte delle composizioni dell\"VIII libro dei madrigali\" (\"Madrigali guerrieri, et amorosi\") sono associate all'imperatore, a cui \u00e8 indirizzata la dedica datata 1\u00ba settembre 1638. Eleonora Gonzaga fu a sua volta la dedicataria della \"Selva morale e spirituale\" (1\u00ba maggio 1641). Non \u00e8 stato possibile determinare se il manoscritto dell'opera Il ritorno d'Ulisse in patria conservato appunto a Vienna rifletta connessioni portate avanti in questo periodo.\nIl contributo di Monteverdi alla nuova opera \"pubblica\" instaurata a Venezia a partire dal 1637 fu notevolissimo, soprattutto se consideriamo che il compositore aveva gi\u00e0 raggiunto i settant'anni. Egli riprese \"Arianna\" per l'inaugurazione del Teatro San Mois\u00e8 nel carnevale 1639-1640, e pi\u00f9 tardi nel corso della stessa stagione produsse \"Il ritorno d'Ulisse in patria\" al Teatro San Cassiano (esso fu poi eseguito a Bologna e torn\u00f2 a Venezia nel carnevale 1640-1641). La sua seconda opera veneziana, \"Le nozze d'Enea in Lavinia\", per il Teatro Santi Giovanni e Paolo, carnevale 1640-1641, \u00e8 andata perduta. La terza, \"L'incoronazione di Poppea\", ancora per il Teatro dei SS. Giovanni e Paolo, carnevale 1642-1643, fu uno straordinario successo. Non tutta la musica di quest'ultimo capolavoro, giunto a noi da fonti degli anni cinquanta, \u00e8 di sicura matrice monteverdiana; probabilmente la scena finale \u00e8 opera di Francesco Sacrati, tuttavia \u00e8 una testimonianza dello scintillante successo della carriera degli ultimi anni di Monteverdi.\nMonteverdi mor\u00ec a Venezia il 29 novembre 1643, dopo breve malattia, e fu seppellito nella Basilica di Santa Maria Gloriosa dei Frari.\nLe opere lasciate incompiute dalla sua scomparsa includono un ballo destinato a Piacenza per il carnevale 1643-1644, il trattato sulla \"seconda prattica\" promesso gi\u00e0 nella prefazione del \"V libro dei madrigali\" (il cui titolo definitivo avrebbe dovuto essere \"Melodia, overo Seconda pratica musicale\") e forse un'altra opera d'ispirazione omerica, l\"'Ulisse errante\". Vi fu inoltre un numero inusuale di pubblicazioni postume, tra le quali la \"Messa e salmi\" del 1649 e il \"IX libro dei madrigali\" 1651.\nLa sua musica ebbe larga diffusione in nord Europa anche attraverso numerose copie manoscritte e \"contrafacta\". La sua influenza fu determinante sia direttamente nella musica vocale sacra e profana dei compositori fino al volgere del secolo, sia indirettamente nella sperimentazione dei nuovi linguaggi strumentali, ispirati in particolare alla scrittura fortemente teatrale della \"seconda prattica\".\nLa musica.\nAntecedenti: dal Rinascimento al Barocco.\nGli storici della musica concordano nell\u2019identificare come rinascimentale il periodo che va dalla met\u00e0 del XV secolo al 1625 circa, caratterizzato, secondo Lewis Lockwood, da \"sostanziale unit\u00e0 di prospettiva e linguaggio\". La letteratura musicale ha anche definito il periodo successivo (che copre la musica composta approssimativamente dal 1580 al 1750) come l'et\u00e0 del barocco. \u00c8 nella sovrapposizione di questi periodi, cio\u00e8 tra la fine del XVI e l'inizio del XVII secolo, che fior\u00ec gran parte della creativit\u00e0 di Monteverdi; egli si pone dunque come figura di transizione tra Rinascimento e Barocco.\nIn epoca rinascimentale, la musica si era sviluppata come disciplina formale, una \"pura scienza delle relazioni\", citando ancora una volta Lockwood. In epoca barocca divenne una forma di espressione estetica, sempre pi\u00f9 utilizzata per adornare celebrazioni sociali e festive in cui, secondo l'ideale di Platone, la musica era subordinata al testo. Il canto solista con accompagnamento strumentale, o monodia, acquis\u00ec maggiore significato verso la fine del XVI secolo, sostituendo la polifonia come mezzo principale di espressione della musica drammatica. Questa era l'epoca di cambiamento in cui oper\u00f2 Monteverdi. Percy Scholes nel suo \"The Oxford Companion to Music\" descrive la \"nuova musica\" cos\u00ec: \"[I compositori] scartarono la polifonia corale dello stile madrigalistico come barbara, e impostarono dialoghi o soliloqui per singole voci, imitando pi\u00f9 o meno le inflessioni del discorso e accompagnando la voce suonando semplici accordi di supporto. Brevi cori erano intervallati, ma anch'essi erano omofonici piuttosto che polifonici.\"\nMadrigali.\nPrimo periodo: 1587-1590.\nIngegneri, il primo tutore di Monteverdi, era un maestro dello stile vocale della musica reservata, che prevedeva l'uso di progressioni cromatiche e madrigalismi. Le prime composizioni di Monteverdi erano basate su questo stile. Ingegneri era un compositore tradizionale del Rinascimento, \"un po' anacronistico\", secondo Arnold, ma Monteverdi studi\u00f2 anche l'opera di compositori pi\u00f9 \"moderni\" come Luca Marenzio, Luzzasco Luzzaschi e, di l\u00ec a poco, Giaches de Wert, da cui avrebbe appreso l'arte di esprimere i \u201cmoti dell'animo\u201c. Fu uno studente precoce e produttivo, come indicano le sue pubblicazioni giovanili del 1582-1583. Paul Ringer scrive che \"questi sforzi adolescenziali rivelano una palpabile ambizione combinata con un'impressionante padronanza dello stile contemporaneo\", ma mostra soprattutto la competenza del loro creatore piuttosto che una sorprendente originalit\u00e0. Geoffrey Chew li classifica come \"non nella linea pi\u00f9 moderna per il periodo\u201d, accettabile ma non attuale. Chew valuta la collezione delle \"Canzonette\" del 1584 molto pi\u00f9 di quella giovanile precedente: \u201cQuesti brevi pezzi in tre parti si basano sullo stile arioso e moderno delle villanelle di Marenzio, [basato su] un sostanziale vocabolario di madrigalismi testuali.\nLa forma canzonetta era molto usata dai compositori dell'epoca come esercizio tecnico, ed \u00e8 un elemento di spicco nel primo libro di madrigali di Monteverdi pubblicato nel 1587. In questo libro le ambientazioni giocose e pastorali riflettono ancora lo stile di Marenzio, mentre l'influenza di Luzzaschi \u00e8 evidente nell'uso da parte di Monteverdi delle dissonanze. Il secondo libro (1590) inizia con un'ambientazione modellata sui versi moderni del Marenzio, \"Non si levav 'ancor\", e si conclude con un testo di 50 anni prima: il \"Cantai un tempo\" di Pietro Bembo. Monteverdi musica quest'ultimo in uno stile arcaico che ricorda Cipriano de Rore. Tra questi c'\u00e8 \"Ecco mormorar l'onde\", fortemente influenzato da de Wert e salutato da Chew come il \"grande capolavoro\" del secondo libro.\nUn filo conduttore di questi primi lavori \u00e8 l'uso da parte di Monteverdi della tecnica dell\"'imitatio\", una pratica molto diffusa tra i compositori del periodo in cui materiale di compositori precedenti o contemporanei veniva utilizzato come modello per il proprio lavoro. Monteverdi ha continuato a utilizzare questa procedura ben oltre gli anni dell'apprendistato, fattore che port\u00f2 alcuni critici di epoche successive a dubitare della sua presunta originalit\u00e0.\nPeriodo di mezzo: 1590-1605.\nI primi quindici anni di servizio di Monteverdi a Mantova sono racchiusi nelle sue pubblicazioni del terzo libro di madrigali nel 1592 e del quarto e quinto libro nel 1603 e 1605. Tra il 1592 e il 1603 diede contributi minori ad altre antologie. Quanto abbia composto in questo periodo \u00e8 materia di congetture; i suoi numerosi incarichi alla corte mantovana possono aver limitato le sue opportunit\u00e0, ma molti dei madrigali che pubblic\u00f2 nel quarto e nel quinto libro furono scritti ed eseguiti negli anni '90 del XVI secolo, alcuni dei quali ebbero un posto di rilievo nella controversia con Artusi.\nIl terzo libro mostra fortemente l'accresciuta influenza di Wert, all'epoca diretto superiore di Monteverdi come \"maestro de capella\" a Mantova. Due poeti dominano la raccolta: Tasso, la cui poesia lirica aveva avuto un posto di rilievo nel secondo libro, ma \u00e8 qui rappresentata attraverso i versi pi\u00f9 epici ed eroici della \"Gerusalemme liberata\", e Giovanni Battista Guarini, i cui versi erano apparsi sporadicamente nelle prime pubblicazioni di Monteverdi, ma costituiscono circa la met\u00e0 del contenuto del terzo libro. L'influenza di Wert si riflette nell'approccio schiettamente moderno di Monteverdi e nelle sue impostazioni espressive e cromatiche dei versi di Tasso. Delle impostazioni di Guarini, Chew scrive: \"Lo stile epigrammatico spesso dipende da forti progressioni cadenzali finali, con o senza l'intensificazione fornita da catene di dissonanze sospese\". Chew cita l'ambientazione di \"Stracciami pur il core\" come \"un ottimo esempio dell'irregolare pratica dissonante di Monteverdi\". Tasso e Guarini erano entrambi assidui frequentatori della corte mantovana; l'associazione di Monteverdi con loro e il suo assorbimento delle loro idee potrebbe aver contribuito a gettare le basi del suo approccio ai drammi musicali che avrebbe creato un decennio dopo.\nCon il progredire degli '90, Monteverdi si avvicin\u00f2 alla forma che avrebbe identificato a tempo debito come \"Seconda prattica\". Claude V. Palisca cita il madrigale \"Ohim\u00e8, se tanto amate\", pubblicato nel quarto libro ma scritto prima del 1600 (e tra le opere attaccate dall'Artusi), come tipico esempio dello sviluppo della capacit\u00e0 di invenzione. Anche in questo madrigale Monteverdi si discosta dalla prassi consolidata nell'uso della dissonanza, per mezzo di un ornamento vocale che Palisca definisce \"\u00e9chapp\u00e9\". L'uso audace di questo dispositivo da parte di Monteverdi \u00e8, dice Palisca, \"come un piacere proibito\". In questo e in altri contesti le immagini evocate dal poeta hanno la precedenza assoluta, anche a scapito della consistenza musicale.\nIl quarto libro comprende madrigali a cui Artusi si oppose per il loro \"modernismo\". Tuttavia, Massimo Ossi lo descrive come \"un'antologia di opere disparate saldamente radicata nel XVI secolo\", pi\u00f9 vicino per natura al terzo libro che al quinto. Oltre a Tasso e Guarini, Monteverdi in questa raccolta musica versi di Ottavio Rinuccini, Maurizio Moro (\"S\u00ec ch'io vorrei morire\") e Ridolfo Arlotti (\"Luci serene e chiare\"). Evidente \u00e8 la familiarit\u00e0 del compositore con le opere di Carlo Gesualdo e con compositori della scuola di Ferrara come Luzzaschi; il libro fu dedicato a una societ\u00e0 musicale ferrarese, gli \"Accademici Intrepidi\".\nIl quinto libro \u00e8 proiettato verso il futuro; Monteverdi utilizza qui lo stile \"concertato\" con basso continuo (una tecnica che sarebbe divenuta una caratteristica tipica dell'emergente epoca barocca), e include una \"sinfonia\" (intermezzo strumentale) nel brano finale. La sua musica attraversa complessi contrappunti e audaci armonie, pur combinando a volte le possibilit\u00e0 espressive della nuova musica con la polifonia tradizionale.\nAquilino Coppini trasse gran parte della musica per il suo sacro contrafacta del 1608 dal terzo, quarto e quinto libro dei madrigali di Monteverdi. Scrivendo ad un amico nel 1609, Coppini commentava che i brani di Monteverdi \u201crichiedono, durante la loro esecuzione, pause pi\u00f9 duttili e battute non strettamente regolari, che ora premono in avanti o si abbandonano al rallentamento [...] mirabile capacit\u00e0 di commuovere gli affetti\u201c.\nSesto libro.\nDurante i suoi anni a Venezia Monteverdi pubblic\u00f2 il sesto (1614), il settimo (1619) e l'ottavo (1638) libro di madrigali. Il sesto libro \u00e8 composto da opere scritte prima della partenza del compositore da Mantova. Hans Redlich lo vede come un'opera di transizione, contenente le ultime composizioni madrigalesche di Monteverdi alla maniera della \"prima prattica\" , insieme alla musica tipica del nuovo stile espressivo che Monteverdi aveva mostrato nelle opere drammatiche del 1607-08. Il tema centrale della collezione \u00e8 la perdita; l'opera pi\u00f9 nota \u00e8 la versione a cinque voci del \"Lamento d'Arianna\", che, dice Massimo Ossi, d\u00e0 \"una lezione oggettiva sullo stretto rapporto tra recitativo monodico e contrappunto\". Il libro contiene le prime composizioni di Monteverdi su versi di Giambattista Marino, e due sonetti del Petrarca, che Ossi considera i pezzi pi\u00f9 straordinari del volume, fornendo alcuni \"momenti musicali sbalorditivi\".\nSettimo libro.\nDopo lo sguardo al passato del sesto libro, nel settimo si l'opera monteverdiana ai allontana dai contenuti tradizionale del madrigale e dalla monodia, in favore dei duetti da camera. Ci sono eccezioni, come \"Lettere amorose\" \"Se i languidi miei sguardi\" e \"Se pur destina e vole\", scritti nel \"genere rappresentativo\", cio\u00e8 recitati e cantati. Dei duetti che costituiscono le caratteristiche principali del volume, Chew mette in evidenza \"Ohim\u00e9, dov'\u00e8 il mio ben, dov'\u00e8 il mio core\", una romanesca in cui due voci acute esprimono dissonanze sopra un pattern di basso ripetitivo. Il libro contiene anche grandi opere d'insieme e il balletto \"Tirsi e Clori\". Fu l'apice del \"periodo marinista\" di Monteverdi; sei dei pezzi del libro sono ambientazioni dei versi del poeta. Secondo Carter, Monteverdi \"abbracci\u00f2 i baci madrigaleschi e i morsi d'amore di Marino con l'entusiasmo tipico dell'epoca\".\nOttavo libro.\nL'ottavo libro, sottotitolato \"Madrigali guerrieri et amorosi\" \u00e8 strutturato in due met\u00e0 simmetriche, una rappresentante la guerra l'altra l'amore. Ogni met\u00e0 inizia con una scena a sei voci, seguita da una scena petrarchesca di altrettanto vasta scala, quindi una serie di duetti principalmente per voci di tenore, e si conclude con un numero teatrale e un balletto finale. La parte \u201cguerresca\" contiene diversi riferimenti pi\u00f9 o meno espliciti all'imperatore Ferdinando III, succeduto al trono asburgico nel 1637. Molti dei poeti pi\u00f9 apprezzati da Monteverdi (Strozzi, Rinuccini, Tasso, Marino, Guarini) sono stati musicati in questa raccolta.\nL'opera \u00e8 suddivisa in due parti: una raggruppa tutti i madrigali amorosi mentre l'altra quelli guerrieri e, all'interno di questi madrigali, possiamo vedere applicata la sua seconda pratica, che espone a livello teorico nella prefazione del libro. Questo testo indica anche il dedicatario di quest'opera ovvero il neoimperatore del sacro romano impero Ferdinando III d'Asburgo, figlio di Federico II il quale era sposato con Eleonora Gonzaga della corte di Mantova dove Monteverdi aveva lavorato e alla quale era molto legato. Quest'ottavo libro stampato a Venezia nella tipografia di Alessandro Vincenti nel 1638 e raccoglie in s\u00e9 diverse opere emblematiche del maturo Monteverdi e alcune tra le pi\u00f9 importanti innovazioni musicali raggiunte fino a quel tempo. Nonostante la grande fama che gi\u00e0 al tempo di Monteverdi questo libro aveva riscosso, faro di una rivoluzione dal punto di vista stilistico, non venne ristampato e, ad oggi, sono giunte solamente tre copie: una conservata al Museo Internazionale e biblioteca della Musica di Bologna, una alla Biblioth\u00e8que nationale de France e l'ultima alla Library of Congress di Washington.\nNella prefazione contenuta all\u2019interno dell\u2019ottavo libro di Madrigali, Claudio Monteverdi inserisce la spiegazione del suo intento nel dare una rappresentazione musicale alle passioni dell\u2019anima. In particolare, quest\u2019ultime possono essere ricondotte a tre \u2018affezioni dell\u2019animo\u2019. Esse sono la Temperantia, intesa come la sobriet\u00e0, l\u2019equilibrio, la Humilta/Supplicatione, ossia uno stato dell\u2019animo che comporta la compassione e la preghiera, mentre l\u2019ultima riguarda l\u2019Ira. A questa \u2018grammatica dei sentimenti\u2019, Claudio Monteverdi fa corrispondere tre stili musicali che prendono il nome di temperato, molle e concitato. Se dei primi due, come afferma lo stesso musicista, \u00e8 possibile trovare esempi nella produzione musicale di compositori precedenti, per quanto riguarda l\u2019ultimo essi non esistono. Di conseguenza, per elaborare lo stile concitato, Monteverdi si affida alla descrizione che Platone fornisce all\u2019interno del III libro della Repubblica di cui usa una traduzione latina per citarlo all\u2019interno della prefazione. Interessante notare l\u2019errore per cui al posto di Repubblica si legge Retorica, anche se non si \u00e8 a conoscenza se la svista sia da attribuire a Monteverdi stesso oppure allo stampatore. Riprendendo la citazione, Platone afferma: \u201cNon conosco le armonie\u201d, dissi, \u00abma tu conserva quella che sappia imitare come si conviene la voce e gli accenti di un uomo valoroso in un'azione di guerra o in una qualsiasi opera violenta, e che anche quando non ha avuto successo o va incontro alle ferite o alla morte o \u00e8 caduto in altra disgrazia, in tutte queste circostanze lotta contro la sorte con disciplina e fermezza\u201d. Partendo da tutto ci\u00f2, Monteverdi riesce a sviluppare la tecnica musicale basata sull\u2019esecuzione rapida, anche vocale, adatta ad esprimere il furore e utilizzata per la prima volta nel Combattimento di Tancredi e Clorinda. Oltre alla definizione di quello che poi il musicista elabora in stile concitato, nel III libro della Repubblica di Platone \u00e8 presente anche la descrizione dell\u2019armonia opposta, ossia lo stile temperato. In particolare lo stesso filosofo afferma: \u201cConserva pure un'altra armonia, capace di imitare un uomo impegnato in un'azione pacifica non per costrizione ma per sua volont\u00e0 che cerca di persuadere un dio con la preghiera o un uomo con l'ammaestramento e i consigli, o al contrario si mostra disposto quando un altro lo prega o gli d\u00e0 ammaestramenti o cerca di dissuaderlo, e in virt\u00f9 di questo ha ottenuto un risultato conforme ai suoi propositi e non ne va superbo, ma in tutte queste circostanze si comporta con temperanza ed equilibrio, accettando ci\u00f2 che gli accade. Conserva queste due armonie, una violenta e l'altra volontaria, che sapranno imitare nel modo migliore le voci di persone sventurate, fortunate, temperanti, coraggiose\u201d.\nLa prima parte dell'Ottavo Libro quella dedicata ai Canti guerrieri di fatti si conclude, come gi\u00e0 avvenuto nel Libro Settimo, con un Ballo: \"Volgendo il ciel\" e \"Movete al mio bel suon\", il quale potrebbe essere stato inviato da Monteverdi a Vienna nel 1636 per l'incoronazione del nuovo imperatore. \nIl testo venne originariamente scritto in onore di Enrico IV di Francia dal poeta fiorentino Ottavio Rinuccini, venne in seguito riadattato per essere inviato a Vienna in onore dell\u2019incoronazione di Ferdinando III, per questo motivo vari riferimenti nel testo sono stati modificati per adattarsi al nuovo contesto.\nIn questo brano, lo stile madrigalistico e lo spirito della Canzone a ballo si fondono, dopo un\u2019 Introdutione (Volgendo il ciel), il balletto inizia con un ingresso strumentale per i danzatori, il Poeta canta la previsione di un'et\u00e0 di pace sotto il governo di Ferdinando III (dato che il pezzo fu probabilmente scritto per la sua incoronazione); successivamente il Poeta invita le Ninfe dell'Istro a danzare in onore delle Dame presenti. \nA seguire inizia il Ballo vero e proprio \u201cMovete al mio bel suon\u201d a 5 voci con due violini, diviso in due sezioni (tra le due quartine del sonetto) fra le quali, secondo un\u2019indicazione dello stesso Monteverdi, si dovrebbe eseguire un'altra danza \u00absi faccia canario o passo e mezzo, o altro ballo, a piacimento, senza canto\u00bb. In tutti i suoi balletti Monteverdi, coinvolge musica solistica e d'insieme per voci e musica strumentale. \nIl Ballo delle Ninfe dell'Istro, Volgendo il ciel e il balletto che segue rappresentano un canto di lode per il dedicatario del libro ottavo, adattando perfettamente la musica al genere teatrale. Probabilmente Monteverdi lo inser\u00ec in questo libro per i suoi accenni celebrativi alle naiadi del Danubio e al \u201cRe novo del romano impero\u201d.\n\"Il ballo delle ingrate\" o \"Mascherata delle Ingrate\", su testo di Ottavio Rinuccini conclude l'Ottavo Libro. Fu rappresentato per la prima volta a Mantova mercoled\u00ec 4 giugno 1608 nell'ambito delle celebrazioni nuziali di Francesco Gonzaga e Margherita di Savoia, hanno preso parte al ballo sia Vincenzo che Francesco Gonzaga. Tra i due Balletti teatrali, che per volere del Principe Francesco Gonzaga chiusero i festeggiamenti ufficiali, troviamo il Ballo delle Ingrate di Claudio Monteverdi e Ottavio Rinuccini.\nPer quanto riguarda il Ballo delle Ingrate, la data di pubblicazione del libretto e quella della partitura non coincidono, infatti il libretto di Ottavio Rinuccini venne pubblicato con il titolo Mascherata delle Ingrate e la musica di Claudio Monteverdi nei Madrigali guerrieri et amorosi del Libro Ottavo nel 1638. La partitura presente nel libro \u00e8 la versione del Ballo delle Ingrate che il compositore ha adattato e ridotto (eliminando le parti inerenti al matrimonio mantovano) per i festeggiamenti dell\u2019Incoronazione di Ferdinando III d\u2019Asburgo a Vienna nel 1636 avvenuta a seguito della morte dell'imperatore Mattia d'Asburgo incoronato col nome di Mattia II re di Boemia e Ungheria.\nOpera e musica sacra: 1607\u20131612.\nNegli ultimi cinque anni di servizio a Mantova, Monteverdi complet\u00f2 le opere \"L'Orfeo\" (1607) e \"L'Arianna\" (1608), e scrisse una cospicua quantit\u00e0 di musica sacra, tra cui la \"Messa in illo tempore \" (1610) e anche la monumentale raccolta nota come \"Vespro della Beata Vergine\" a cui spesso si fa riferimento come \"Vespri di Monteverdi\" (1610). Pubblic\u00f2 anche gli \"Scherzi musicale a tre voci\" (1607), oltre ad arrangiamenti di versi composti a partire dal 1599 e dedicati all'erede dei Gonzaga, Francesco. Il trio vocale negli \"Scherzi\" comprende due soprani e un basso, accompagnati da semplici ritornelli strumentali. Secondo Bowers la musica \"rifletteva le modeste risorse presenti alla corte del principe; \u00e8 stata, tuttavia, la prima pubblicazione ad associare voci e strumenti in questo modo particolare\".\nL'Orfeo.\nL'opera si apre con una breve toccata di tromba. Il prologo della \"musica\" (figura che rappresenta la musica), introdotto con un ritornello degli archi e ripetuto spesso durante tutto l'arco della composizione per rappresentare il \"potere della musica\", risulta essere uno dei primi esempi di leitmotif operistico. Il primo atto presenta un idillio pastorale, il cui stato d'animo esuberante perdura nel secondo atto. La confusione e il dolore che seguono la notizia della morte di Euridice si riflettono musicalmente nelle dure dissonanze e nella sovrapposizione di tonalit\u00e0 diverse. La musica rimane su questo filone fino a quando l'atto si conclude con i suoni consolanti del ritornello.\nIl terzo atto \u00e8 dominato dall'aria di Orfeo \"Possente spirto e formidabil nume\", con la quale il protagonista tenta di persuadere Caronte a permettergli di entrare nell'Ade. Gli abbellimenti vocali e l'accompagnamento virtuoso di Monteverdi forniscono ci\u00f2 che Tim Carter ha descritto come \"una delle rappresentazioni visive e uditive pi\u00f9 avvincenti\" della prima opera. Nel quarto atto il calore del canto di Proserpina per conto di Orfeo viene trattenuto fino a quando Orfeo fatalmente \"si volta indietro\". Il breve atto finale, che vede il salvataggio e la metamorfosi di Orfeo, \u00e8 incorniciato dall'apparizione finale del ritornello e da una vivace moresca che riporta il pubblico al suo mondo quotidiano.\nIn tutta l'opera Monteverdi fa un uso innovativo della polifonia, estendendo le regole oltre le convenzioni che i compositori del suo tempo normalmente osservavano in fedelt\u00e0 a Palestrina. Combina elementi del tradizionale madrigale del XVI secolo con il nuovo stile monodico in cui il testo domina la musica e le sinfonie e i ritornelli strumentali illustrano l'azione.\n\"L'Arianna\".\nLa musica di quest'opera \u00e8 andata perduta ad eccezione del \"Lamento d'Arianna\", che fu pubblicato nel sesto libro nel 1614 come madrigale a cinque voci; una versione monodica separata \u00e8 stata pubblicata nel 1623. Nel suo contesto operistico il lamento descrive le varie reazioni emotive di Arianna al suo abbandono: dolore, rabbia, paura, autocommiserazione, desolazione e senso di inutilit\u00e0. Per tutto il tempo, indignazione e rabbia sono punteggiate da tenerezza, fino a quando una linea discendente porta il pezzo a una conclusione tranquilla.\nLa musicologa Suzanne Cusick scrive che Monteverdi \"ha creato il \"lamento\" come genere riconoscibile di musica vocale da camera e come scena standard nell'opera che sarebbe divenuto cruciale, quasi definente il genere, per le opere pubbliche su vasta scala del Seicento veneziano\". Cusick osserva come Monteverdi riesca ad abbinare in musica i \"gesti retorici e sintattici\" del testo di Ottavio Rinuccini. Le parole ripetute di apertura \"Lasciatemi morire\" sono accompagnate da un accordo di settima dominante che Ringer descrive come \"un'indimenticabile pugnalata cromatica di dolore\". Ringer suggerisce che il \"lamento\" definisce la creativit\u00e0 innovativa di Monteverdi in maniera simile a quella in cui il Preludio e il \"Liebestod\" del \"Tristano e Isotta\" annunciarono la scoperta da parte di Wagner di nuove frontiere espressive.\nIl libretto completo di Rinuccini, che \u00e8 sopravvissuto, \u00e8 stato rivisto in tempi moderni da Alexander Goehr; tale riadattamento include anche una versione del \"Lamento\" di Monteverdi.\nI Vespri.\nIl \"Vespro della Beata Vergine\" fu la prima composizione sacra pubblicata da Monteverdi dopo i \"Madrigali spirituali\" del 1583. Esso si compone di 14 parti: un versetto introduttivo e risposta, cinque salmi intervallati da cinque \"sacri concerti\" (nomenclatura di Monteverdi), un inno e due Magnificat. Collettivamente questi pezzi soddisfano i requisiti per un servizio dei Vespri in qualsiasi festa della Vergine. Monteverdi impiega molti stili musicali; i tratti pi\u00f9 tradizionali, come cantus firmus, falsobordone e canzone veneziana, si mescolano con le ultime innovazioni madrigalistiche, tra effetti di eco e catene di dissonanze. Alcune delle caratteristiche musicali utilizzate ricordano, per forze strumentali e vocali, \"L'Orfeo\", scritto leggermente prima.\nIn quest'opera i \"sacri concerti\" svolgono il ruolo delle antifone che dividono i salmi nei regolari servizi dei Vespri. Il loro carattere non liturgico ha portato gli scrittori a chiedersi se dovessero essere effettivamente integrati all'interno di questo lavoro, o addirittura se questa fosse l'intenzione di Monteverdi. In alcune versioni, infatti, (per esempio, quelle di Denis Stevens) i concerti sono sostituiti con antifone associate alla Vergine, sebbene John Whenham nella sua analisi dell'opera sostenga che la raccolta nel suo insieme dovrebbe essere considerata come un'unica entit\u00e0 liturgica e artistica.\nTutti i salmi, e il Magnificat, sono basati su toni salmodici melodicamente limitati e ripetitivi, attorno ai quali Monteverdi costruisce una gamma di trame innovative. Lo stile concertato sviluppato da Monteverdi sfida il tradizionale cantus firmus, ed \u00e8 pi\u00f9 evidente nella \"Sonata sopra Sancta Maria\", scritta per otto archi e fiati pi\u00f9 basso continuo ed una sola voce di soprano. Monteverdi usa ritmi moderni, frequenti cambi di metro e trame sempre diverse; eppure, secondo John Eliot Gardiner, \"nonostante il virtuosismo della sua scrittura strumentale e l'evidente cura che ha profuso nella combinazioni di timbro\", la principale preoccupazione di Monteverdi era risolvere la giusta combinazione di parole e musica.\nGli effettivi ingredienti musicali dei Vespri non erano nuovi per Mantova, (il concertato era gi\u00e0 stato adoperato da Lodovico Grossi da Viadana, un ex maestro di cappella della cattedrale di Mantova, mentre la \"Sonata sopra\" era stata anticipata da Arcangelo Crotti nel suo \"Sancta Maria\" pubblicato nel 1608. Si tratta, scrive Denis Arnold, della mescolanza monteverdiana dei vari elementi a rendere la musica unica. Arnold aggiunge che i Vespri hanno raggiunto fama e popolarit\u00e0 solo dopo la loro riscoperta nel XX secolo; non erano particolarmente considerati ai tempi di Monteverdi.\nAltre composizioni veneziane: 1614\u20131638.\nDurante il periodo della sua residenza veneziana, Monteverdi compose una notevole quantit\u00e0 di musica sacra. Numerosi mottetti e altre opere brevi sono stati inclusi in antologie di editori locali come Giulio Cesare Bianchi (ex allievo di Monteverdi) e Lorenzo Calvi, e altri sono stati pubblicati altrove in Italia e Austria.\nLa gamma di stili nei mottetti \u00e8 ampia, da semplici arie strofiche con accompagnamento di archi a declamazioni su vasta scala con un alleluia finale.\nMonteverdi mantenne legami affettivi e politici con la corte mantovana e scrisse per essa, o si impegn\u00f2 a scrivere, grandi quantit\u00e0 di musica da palcoscenico tra cui almeno quattro opere. Il balletto \"Tirsi e Clori\" sopravvive attraverso la sua inclusione nel settimo libro, ma il resto della musica drammatica mantovana \u00e8 perduto. Molti dei manoscritti mancanti potrebbero essere scomparsi nelle guerre di secessione mantovana nel 1630. L'aspetto pi\u00f9 significativo della loro perdita, secondo Carter, \u00e8 la misura in cui avrebbero potuto fornire collegamenti musicali tra le prime opere mantovane di Monteverdi e quelle scritte a Venezia dopo il 1638: \"Senza questi collegamenti \u00e8 difficile produrre un resoconto coerente del suo sviluppo come compositore per il teatro\". Allo stesso modo, Janet Beat si rammarica che il buco di 30 anni ostacoli lo studio di come l'orchestrazione monteverdiana si sia sviluppata durante quei primi anni critici.\nA parte i madrigali, l'unica raccolta pubblicata da Monteverdi in questo periodo fu il volume di \"Scherzi musicali\" nel 1632. Per ragioni sconosciute, il nome del compositore non compare sull'iscrizione, la dedica invece si, essendo stata firmata dallo stampatore veneziano Bartolemeo Magni; Carter ipotizza che Monteverdi possa aver voluto mantenere le distanze da questa collezione profana. Tale raccolta mescola canzoni strofiche per voce solista accompagnate dal continuo con opere pi\u00f9 complesse che impiegano variazioni continue su modelli di basso ripetuti. Chew definisce la ciaccona per due tenori, \"Zefiro torna e di soavi accenti\", come pezzo di spicco della collezione: \"La maggior parte di questo brano consiste in ripetizioni di un pattern di basso che assicura una semplice unit\u00e0 tonale, per il fatto di essere inquadrata come una semplice cadenza nella tonalit\u00e0 di sol maggiore: su queste ripetizioni si dispiegano variazioni inventive ad opere con passaggi virtuosistici.\nOpere tarde e lavori finali.\nGli ultimi anni della vita di Monteverdi furono molto occupati dalla composizione di opere destinate al palcoscenico veneziano. Richard Taruskin, nel suo \"Oxford History of Western Music\", d\u00e0 al suo capitolo su questo argomento il titolo \"Opera from Monteverdi to Monteverdi\". Questa formulazione, originariamente proposta umoristicamente dallo storico della musica italiano Nino Pirrotta, \u00e8 interpretata seriamente da Taruskin come indicante che Monteverdi \u00e8 significativamente responsabile della trasformazione del genere operistico da intrattenimento privato della nobilt\u00e0 (come con \"Orfeo \" nel 1607), a quello che divenne un importante genere commerciale, come esemplificato dalla sua opera \"L'incoronazione di Poppea\" (1643). Le due opere sopravvissute di questo periodo, \"Il ritorno d'Ulisse in patria\" e \"L'incoronazione\" sono ritenute da Arnold come le prime opere \"moderne\"; \"Il ritorno\" \u00e8 la prima opera veneziana a partire da quello che Ellen Rosand definisce \"la pastorale mitologica\". Tuttavia, David Johnson in \"The North American Review\" avverte il pubblico di non aspettarsi un'affinit\u00e0 immediata con Mozart, Verdi o Puccini: \"Bisogna sottomettersi a un ritmo molto pi\u00f9 lento, a una concezione della melodia molto pi\u00f9 casta, a uno stile vocale che dapprima \u00e8 solo secca declamazione e solo dopo un ascolto ripetuto comincia ad assumere una straordinaria eloquenza\".\n\"Il ritorno\", dice Carter, \u00e8 chiaramente influenzato dai primi lavori di Monteverdi. Il lamento di Penelope nel primo atto \u00e8 vicino nel carattere al lamento de \"L'Arianna\", mentre gli episodi marziali ricordano \"Il combattimento\". Lo \"Stile concitato\" \u00e8 prominente nelle scene di combattimento e nell'uccisione dei proci. In \"L'incoronazione\", Monteverdi rappresenta stati d'animo e situazioni con specifici dispositivi musicali: il metro triplo sta per il linguaggio dell'amore, gli arpeggi dimostrano il conflitto, lo \"stile concitato\" rappresenta la rabbia. \u00c8 in corso il dibattito su quanto della musica esistente de \"L'incoronazione\" sia originale di Monteverdi, e quanto sia opera di altri (vi sono, ad esempio, tracce di musiche di Francesco Cavalli).\nLa \"Selva morale e spirituale\" del 1641, e la postuma \"Messa et salmi\" pubblicata nel 1650 (a cura di Cavalli), sono selezioni della musica sacra che Monteverdi scrisse per San Marco durante il suo trentennale mandato (molto altro \u00e8 stato probabilmente scritto ma non pubblicato). Il volume \"Selva morale\" si apre con una serie di ambientazioni madrigalistiche su testi morali, soffermandosi su temi come \u201cla natura transitoria dell'amore, il rango terreno e il successo se non anche l'esistenza stessa\". Seguono una Messa in stile antico (la cosiddetta \"Prima pratica\"), il cui culmine \u00e8 un esteso \"Gloria\" a sette voci. Gli studiosi ritengono che questa composizione potrebbe essere stata scritta per celebrare la fine della peste del 1630. Il resto del volume \u00e8 composto da numerosi salmi, due Magnificat e tre \"Salve Regina\". Il volume \"Messa et salmi\" comprende una Messa a quattro voci nello \"stile antico\", un'impostazione polifonica del salmo \"Laetatus Sum\", e una versione delle Litanie lauretane che Monteverdi aveva originariamente pubblicato nel 1620.\nIl nono libro postumo di madrigali \u00e8 stato pubblicato nel 1651, ed \u00e8 una miscellanea risalente ai primi anni Trenta del Seicento, alcuni elementi sono per\u00f2 ripetizioni di brani precedentemente pubblicati, come il popolare duetto \"O sia tranquillo il mare\" del 1638. Il libro include un trio per tre soprani, \"Come dolce oggi l'auretta\", che \u00e8 l'unica musica sopravvissuta dell'opera \"Proserpina rapita\" del 1630, andata per il resto perduta.\nRicezione critica.\nMonteverdi, chiamato \"l'oracolo della musica\" e \"il nuovo Orfeo\" dai suoi contemporanei, rimase prestigioso per pi\u00f9 di un decennio dopo la sua morte. Apparvero nuove edizioni delle sue opere, gli editori ne portarono alla luce molte altre ancora inedite, sia in antologie che in volumi a lui dedicati, e alcune sue opere continuarono ad essere messe in scena in tutta Europa. Diversi importanti musicisti hanno scritto memorie significative, come Thomas Gobert, maestro di cappella del re di Francia, il quale lod\u00f2 la sua ricerca armonica; Heinrich Sch\u00fctz, che si dichiar\u00f2 suo debitore, e il trattatista Christoph Bernhard, che lo incluse tra i maestri di quello che chiam\u00f2 \"stile lussuoso\". In Italia l'espressivit\u00e0 della sua composizione vocale per il teatro continu\u00f2 ad essere apprezzata, ma dopo questa breve sopravvivenza, con il sorgere di uno stile lirico pi\u00f9 fluido e leggero, con la costante richiesta di novit\u00e0 da parte del pubblico e con il rapido declino del madrigale, la sua musica smise di essere eseguita. Le sue opere sacre riuscirono a rimanere in voga un po' pi\u00f9 a lungo, a causa del conservatorismo prevalente nell\u2019ambito sacro, ma anche queste finirono per cedere. Il suo nome fu menzionato di nuovo solo a cavallo tra il XVII ed il XVIII secolo, quando il madrigale fu resuscitato dai circoli dotti a Roma frequentati, fra gli altri, da Arcangelo Corelli, Alessandro Scarlatti e Bernardo Pasquini. Per molto tempo Monteverdi rimase pi\u00f9 un nome illustre che un autore eseguito. Egli non fu dunque mai dimenticato nel senso pieno del termine: lo testimoniano le copie manoscritte, non troppo infrequenti, che delle sue musiche furono fatte specialmente nel Seicento e nel Settecento, soprattutto del repertorio polifonico.\nDurante il corso del XVIII secolo, Monteverdi fu oggetto di studio da parte di teorici come Giuseppe Ottavio Pitoni e Zaccaria Tevo (con annessi riferimenti alle sue opere ed alla celebre polemica con Artusi) e cenni biografici compaiono anche nei saggi scritti da Francesco Arisi e Francesco Saverio Quadro. Il celebre trattatista Padre Martini (presso il quale studi\u00f2 Mozart), lo cit\u00f2 nella sua \"Storia della Musica\" e gli diede ampio spazio nel suo trattato contrappuntistico, oltre a ristampare due suoi madrigali e l\"'Agnus Dei\" della sua \"Missa In Illo Tempore\", lasciando ampi commenti che dimostravano un generale apprezzamento del suo lavoro compositivo. Alla fine del XVIII secolo gli storici della musica John Hawkins e Charles Burney scrissero nuovi saggi biografici, e quest'ultimo illustr\u00f2 i suoi scritti con numerosi esempi musicali commentati. Nel 1783 Stefano Arteaga scrisse una storia dell'opera in Italia dove elogiava Monteverdi e sottolineava la sua influenza sull'opera di Pergolesi, specialmente attraverso \"L\u2019Arianna\". Nel 1790 Ernst Ludwig Gerber lo incluse nel suo \"Historisch-biographisches Lexicon der Tonk\u00fcnstler\", la cui voce nell'edizione del 1815 appare notevolmente ampliata, definendolo \"il Mozart del suo tempo\". Agli inizi dell\u2019Ottocento, in Francia, gli studiosi Alexandre-\u00c9tienne Choron e Fran\u00e7ois-Joseph F\u00e9tis individuarono in Monteverdi il padre della \"tonalit\u00e0 moderna\", considerando l\u2019introduzione degli accordi di settima di prima specie e di nona di dominante da parte del compositore cremonese come l\u2019evento cruciale di transizione dalla musica antica a quella moderna. Nel XIX secolo fu oggetto dell'attenzione di storici come Francesco Caffi ed Angelo Solerti e benefici\u00f2 di un rinnovato interesse per la musica del Cinquecento. Nel 1887 fu pubblicata la prima ampia biografia da parte di Emil Vogel, che apparve in un momento in cui gi\u00e0 molti altri autori scrivevano di lui e le sue composizioni venivano ristampate in numero crescente: \"L'Orfeo\" (tre edizioni tra il 1904 ed il 1910), \"L\u2019Incoronazione di Poppea\" (1904, 1908 e 1914), \"Il Ballo delle Ingrate\" ed \"Il Combattimento\" (1908), dodici madrigali in cinque parti (1909 e 1911), \"Sacrae Cantiunculae\" (1910) e la Messa della \"Selva Morale e Spirituale\" (1914).\nLa sua musica ricominciava ad essere eseguita e fu elogiata in termini altissimi da Karl Nef, che lo paragonava a Shakespeare, e da Gabriele d'Annunzio, che lo defin\u00ec \u201cdivino, anima eroica, precursore di un lirismo tipicamente italiano\u201d. Il suo talento fu riconosciuto da molti altri illustri musicisti e musicologi, come Hugo Riemann, Nadia Boulanger, Vincent d'Indy, Ottorino Respighi, Igor Stravinsky, Olivier Messiaen e Romain Rolland, e il suo lavoro inizi\u00f2 a raggiungere un pubblico pi\u00f9 sempre ampio, sebbene il pi\u00f9 delle volte i suoi pezzi erano sottoposti a pesanti riarrangiamenti per soddisfare i gusti tardo-romantici. D'altra parte, critici influenti come Donald Tovey, uno dei principali fautori all'edizione del 1911 dell'Enciclopedia Britannica, sostenevano ancora che la sua musica fosse irrimediabilmente superata, ma si trattava solo di una netta minoranza di musicologi.\nTra il 1926 ed il 1942 apparve la prima edizione delle sue opere complete in sedici volumi, a cura di Gian Francesco Malipiero. Nella prefazione, l'editore ha dichiarato che il suo scopo \u201cnon era quello di resuscitare i morti, ma di rendere giustizia a un genio, e di mostrare che le grandi manifestazioni dell'arte antica hanno ancora un fascino per il mondo moderno\u201d. Nonostante il valore di questa pubblicazione pionieristica, secondo Tim Carter nell'attuale visione accademica soffre di diversi problemi editoriali. Malipiero sembra aver adottato un approccio superficiale nella scelta di quale prima edizione avrebbe preso come testo predefinito, tra le molteplici ristampe e ristampe che ricevettero le sue opere durante la sua vita o poco dopo la sua morte (che variano in vari dettagli ma talvolta le differenze sono importanti). L'editore inoltre non ha offerto una spiegazione soddisfacente per queste differenze, e apparentemente non le ha nemmeno notate o ignorate, quando la pratica accademica odierna richiede di confrontare tutti i testi primitivi disponibili e giungere a una conclusione su quale sia la fonte pi\u00f9 autentica. In ogni caso, l'opera di Malipiero costitu\u00ec una pietra miliare fondamentale negli studi monteverdiani.\nFu il compositore scelto per la prima edizione dei \"BBC Promenade Concerts\" nel 1967, e da allora gli studi sulla sua vita e la sua opera si sono moltiplicati. Parte di questo rinnovato interesse derivava dal fatto di aver combattuto la nota polemica con Artusi, oggi simbolo degli eterni scontri tra forze reazionarie e progressiste, che ne facevano, secondo Pryer, una sorta di precursore del Modernismo. Oggi \u00e8 forse il musicista pi\u00f9 noto del periodo pre-Bach, anche se la sua popolarit\u00e0 presso il grande pubblico non \u00e8 paragonabile ad altri importanti compositori d\u2019opera come Mozart, Verdi e Wagner ed \u00e8 ancora, secondo Linderberger, un\u2019icona lontana piuttosto che una figura familiare.\nTuttavia, diversi compositori nel corso del XX secolo hanno tratto ispirazione e materiali dalle sue composizioni per arrangiamenti o riadattamenti in linguaggio moderno, ed il compositore \u00e8 stato pi\u00f9 volte citato nella letteratura d\u2019arte o come pretesto per dibattiti filosofici ed estetici. Questa capacit\u00e0 di far parte dell'attuale linguaggio della comunicazione intellettuale, senza bisogno di spiegazioni autoreferenziali, costituisce, per Anthony Pryer, un chiaro segno di come Monteverdi sia un elemento vivo nella cultura occidentale e che non appartenga solo al proprio tempo, ma anche al presente. Secondo Leo Schrade, Monteverdi fu \u201cil primo e pi\u00f9 grande musicista a fondere l'arte con la vita\u201d, e dalle parole di Raymond Leppard apprendiamo che:\nComposizioni.\nI lavori di Monteverdi, raccolti nel catalogo Stattkus-Verzeichnis, possono essere classificati in tre categorie: musica vocale profana, opere e musica sacra.\nOpere vocali profane.\nMadrigali.\nI libri di madrigali sono nove, di cui l'ultimo fu pubblicato postumo.\nOpere drammatiche e in \"stile rappresentativo\".\nLe sole opere di Monteverdi giunte complete fino a noi sono:\nDall'opera \"L'Arianna\" (1608) \u00e8 giunto a noi solamente il famoso \"Lamento di Arianna\".\nAltre composizioni di genere drammatico:\nMusica sacra.\nAscolti.\nDal Vespro della Beata Vergine:\nRegistrazione live dell'ensemble Cantica Symphonia (dir. Giuseppe Maletto), effettuata a Torino il 3 ottobre 2000.\nInfluenza culturale.\nA Monteverdi \u00e8 intitolato il cratere Monteverdi su Mercurio.\nGli sono stati anche dedicati il Conservatorio Claudio Monteverdi di Bolzano, il Gruppo Polifonico Claudio Monteverdi, il Coro Claudio Monteverdi di Crema e il Monteverdi Choir, pi\u00f9 numerose strade."}
{"id": "20713", "revid": "125855069", "url": "https://it.wikipedia.org/wiki?curid=20713", "title": "Georges Brassens", "text": "\u00c8 considerato a livello internazionale come uno dei pi\u00f9 grandi maestri della canzone d'autore, ispiratore, insieme a Jacques Brel, della scuola genovese.\nBiografia.\nL'infanzia e la giovinezza.\nBrassens nacque a S\u00e8te (all'epoca nota con la grafia \"Cette\"), nel dipartimento di H\u00e9rault (nell'Occitania francese), il 22 ottobre del 1921, figlio di Jean-Louis Brassens, un muratore francese, ateo ed anti-clericale, e di Elvira Dagrosa, una casalinga italiana originaria di Marsico Nuovo (in provincia di Potenza), emigrata con la famiglia in Francia quand'era ancora bambina, cattolica praticante, vedova di guerra e gi\u00e0 madre di una bambina, Simone Comte (nota poi, in et\u00e0 adulta, come Simone Cazzani, dal cognome del marito Yves Cazzani). Il giovane Georges crebbe in un ambiente familiare umile ma sereno. Seguendo l'ideale paterno, anche Brassens si dichiarer\u00e0 non-credente, precisamente agnostico.\nBrassens respir\u00f2 musica sin dall'infanzia: la madre amava in ugual modo la musica lirica e la canzone popolare, soprattutto le melodie accompagnate con il mandolino. Fu proprio su questo strumento che il piccolo Georges apprese le basi che gli permisero, in seguito, l'apprendimento della chitarra; possedeva un buon orecchio musicale e si dimostr\u00f2 sempre pi\u00f9 interessato alla musica che alla scuola e agli studi; a quattordici anni cominci\u00f2 a scrivere le sue prime canzoni.\nAl liceo fece un incontro che si rivel\u00f2 determinante per il suo avvenire: il suo professore di lettere, Alphonse Bonnaf\u00e9, una personalit\u00e0 fortemente anticonformista, riusc\u00ec a catturare il suo interesse e, grazie a lui, il giovane Brassens conobbe la poesia francese; cominci\u00f2 ad impegnarsi seriamente nella scrittura di poesie e testi di canzoni. In terza liceo, disgraziatamente, venne sospeso dalla scuola: in seguito ad alcuni piccoli furti compiuti dagli alunni della scuola nelle case degli allievi pi\u00f9 benestanti, un compagno fece il suo nome (la canzone \"Les quatre bacheliers\" allude appunto a questo episodio); il padre lo prese allora a lavorare con s\u00e9, nell'impresa edile di famiglia. La passione per la musica, per\u00f2, non si interruppe, al contrario; Georges si appassion\u00f2 particolarmente ad un grande interprete del momento, Charles Trenet, del quale cercava di imitare lo stile.\nL'arrivo nella capitale.\nNel 1940, a diciott'anni, Brassens decise di stabilirsi a Parigi, presso una zia; nella capitale, oltre a lavorare come operaio alla Renault, cominci\u00f2 a frequentare le biblioteche e a studiare i testi fondamentali della poesia francese, da Villon a Hugo, da Apollinaire a Verlaine. Con lo scoppio della guerra, la fabbrica di automobili presso cui Brassens lavorava venne bombardata, e i tedeschi entrarono a Parigi; fu allora costretto a rientrare a S\u00e8te, dalla sua famiglia.\nSoltanto in seguito all'Armistizio, Brassens pot\u00e9 far ritorno a Parigi; questa volta, non prov\u00f2 nemmeno a cercare un lavoro: aveva deciso di consacrarsi interamente alla musica e alla poesia.\nFu cos\u00ec che, nel 1942, pubblic\u00f2 a proprie spese le sue prime raccolte poetiche \"A la venvole\" e \"De coups d'\u00e9p\u00e9e dans l'eau\", che rivelavano gi\u00e0 la sua vena satirica e anticonformista. Nel 1943, in seguito ad un decreto di lavoro obbligatorio (STO) imposto dai tedeschi al governo francese, Brassens si trov\u00f2 costretto a lavorare presso la BMW, nel campo di lavoro di Basdorf, vicino a Berlino; fu qui che conobbe Pierre Onteniente (soprannominato da Brassens \"Gibraltar\"), prigioniero come lui, il quale diverr\u00e0 uno dei suoi migliori amici e il suo uomo di fiducia.\nIn questo periodo, Brassens fu costretto ad interrompere i suoi studi, ma non smise di scrivere canzoni; a questo periodo risale, per esempio, il testo di \"Pauvre Martin\". Nel 1944, approfittando di una licenza di quindici giorni, fece ritorno a Parigi, dove si nascose presso i coniugi Jeanne e Marcel Planche, figure fondamentali per la vita e l'opera del cantautore; fu a loro, la sua nuova famiglia, che Brassens dedic\u00f2 canzoni quali \"Jeanne\", \"La cane de Jeanne\" e \"Chanson pour l'Auvergnat\".\nInizialmente, avrebbe dovuto restare a casa Planche finch\u00e9 la guerra non fosse finita e lui non fosse stato libero; in realt\u00e0, vi rest\u00f2 pi\u00f9 di vent'anni, fino al 1966, conducendo un'esistenza serena, malgrado le ristrettezze. Fu proprio nella casa al numero 9 dell'Impasse Florimont (nel XIV \"arrondissement\"), tra gatti e animali di ogni specie, che Brassens compose la maggior parte delle sue canzoni. Componeva cominciando dalla scrittura dei testi (al contrario della maggioranza dei cantautori), adattando poi la melodia al pianoforte, senza avere nessuna conoscenza in materia di solfeggio e di armonia.\nL'artista anarchico.\nA partire dal 1946 cominci\u00f2 la sua collaborazione al \"Libertaire\", rivista anarchica; simpatizzante di questi ideali, per tutta la vita Brassens esprimer\u00e0, con l'irriverenza delle sue canzoni, la sua volont\u00e0 di lottare contro l'ipocrisia della societ\u00e0 e le convenzioni sociali; nei suoi testi, prende posizione in favore degli emarginati, degli ultimi e contro ogni tipo d'autorit\u00e0 costituita. In particolare, lungo tutto la sua opera, ritroviamo una viva opposizione contro le figure del giudice e del poliziotto, coerentemente con le sue idee politiche: nel celebre brano \"H\u00e9catombe\", Brassens si immagina a tifare dalla sua finestra per le \"massaie gendarmicide\", che si stanno battendo al mercato contro degli agenti venuti a sedare una rissa:\nNel 1947 pubblic\u00f2 il suo primo romanzo, \"La lune \u00e9coute aux portes\"; nello stesso anno, scrisse alcune tra le sue pi\u00f9 grandi canzoni, come \"Brave Margot\", \"La mauvaise r\u00e9putation\" e \"Le gorille\"; quest'ultimo brano, nel quale Brassens si oppone con forza alla pena di morte, sbeffeggiando pesantemente un magistrato che diviene vittima del gorilla \"vendicatore\" (il quale, volendo accoppiarsi con una femmina della sua specie, invece scambia il giudice per una scimmia e si accoppia con la forza con lui), fu boicottato dalla radio di Stato per molti anni.\nLa canzone, censurata in ogni modo, \u00e8 molto nota, fuori dalla Francia, anche nella versione italiana che ne fece Fabrizio De Andr\u00e9 circa vent'anni dopo.\nIn questo periodo, Brassens conobbe Joha Heiman (che lui chiamava \"P\u00fcpchen\", in tedesco \"bambola\"), la donna d'origine estone che sarebbe diventata la compagna di una vita; i due non vissero mai assieme e non ebbero figli, ciononostante restarono uniti fino all'ultimo giorno di vita del cantautore. Fu a lei che dedic\u00f2 \"La non-demande en mariage\" (\"La non domanda di matrimonio\").\nGli inizi come interprete.\nGli anni Cinquanta videro Brassens impegnato in una lunga ed ostinata gavetta nei cabaret parigini; Jacques Grello, un celebre chansonnier, lo sent\u00ec cantare ed, entusiasta, lo invit\u00f2 ad esibirsi nel suo cabaret, il \"Caveau de la R\u00e9publique\", e in altri locali in voga, come il \"Lapin agile\" a Montmartre e la \"Villa d'Este\"; il pubblico, per\u00f2, non condivideva il giudizio di Grello, e i primi concerti furono dei veri e propri fiaschi.\nAll'inizio del 1952, alcuni amici lo convinsero a partecipare ad un provino nel celeberrimo cabaret di Montmartre, \"Chez Patachou\"; la proprietaria, la stessa Patachou, rimase estasiata e volle cantare i suoi brani nel proprio locale, facendolo cos\u00ec conoscere al grande pubblico; fu sempre lei a convincere Brassens, che si vedeva soltanto nei panni del compositore, ad interpretare lui stesso le sue canzoni. Fu l'inizio del successo.\nGli anni del successo.\nBrassens cominci\u00f2 ad esibirsi in numerosi locali parigini e a raccogliere un certo successo presso il pubblico e i critici, malgrado alcuni suoi testi suscitassero scalpore e scandalo. La consacrazione arriv\u00f2 quando Patachou lo present\u00f2 a Jacques Canetti, direttore artistico della casa discografica \"Polydor\" e proprietario del cabaret \"Les Trois Baudets\"; grazie all'impegno di Canetti, Brassens pot\u00e9, dopo una tourn\u00e9e estiva, registrare il suo primo album, \"La mauvaise r\u00e9putation\", che ottenne un grande successo.\nNel 1953, il 16 ottobre Brassens debutt\u00f2 al prestigioso music-hall parigino dell'Olympia; proponeva, oltre ai suoi testi, brani ripresi da poeti celebri come Fran\u00e7ois Villon (\"Ballade des dames du temps jadis\"), Victor Hugo (\"Gastibelza\"), Paul Fort (\"Le petit cheval\"); il 1953 fu anche l'anno di pubblicazione del romanzo \"La tour des miracles\". Nel 1954, oltre a ricevere il \"Gran Premio del Disco dell'Accademia Charles Cros\", pubblic\u00f2 il suo secondo album, \"Les amoureux des bancs publics\", a cui fece seguito, l'anno seguente, \"Chanson pour l'Auvergnat\".\nNegli anni successivi, spinto da Jacques Canetti, fu pi\u00f9 volte in tourn\u00e9e in Europa e in Africa del Nord; si dedic\u00f2 a recital e, anche se per una volta soltanto, al cinema: nel 1956, interpret\u00f2 un ruolo quasi autobiografico nel film \"Quartiere dei Lill\u00e0\" di Ren\u00e9 Clair. Con i primi guadagni ottenuti, Brassens compr\u00f2 la casa dell'Impasse Florimont, dove viveva con Jeanne e Marcel. Nel 1957, assieme a Pierre Onteniente, cre\u00f2 le \"Editions Musicales 57\" e pubblic\u00f2 \"Je me suis fait tout petit\", mentre continuava a dividersi tra l'Olympia, l'Alhambra e Bobino.\nSin dalla fine della guerra Brassens aveva sofferto di coliche nefritiche e di calcoli renali che gli impedirono, talvolta, di portare a termine i suoi spettacoli; pur rallentato dalle sue condizioni di salute, non manc\u00f2 mai all'appuntamento e continu\u00f2 a pubblicare dischi a cadenza regolare: del 1958 \u00e8 \"Le Pornographe\", mentre \"Le M\u00e9cr\u00e9ant\" e \"Les trompettes de la renomm\u00e9e\" uscirono rispettivamente nel 1960 e nel 1961. Nel 1964, Brassens fece nuovamente capolino al cinema: la sua canzone \"Les copains d'abord\" (pubblicata lo stesso anno nell'album omonimo) rientr\u00f2 nella colonna sonora del film \"Les Copains\" di Yves Robert.\nNel 1966, oltre a lasciare definitivamente l'abitazione condivisa con Jeanne e Marcel per stabilirsi poco lontano, nel XV \"arrondissement\", Brassens pubblic\u00f2 l'album \"Supplique pour \u00eatre enterr\u00e9 \u00e0 la plage de S\u00e8te\"; la canzone che d\u00e0 il titolo al disco diverr\u00e0 il suo testamento messo in musica. Nel 1967 ricevette il \"Premio di poesia dell'Acad\u00e9mie fran\u00e7aise\". Ormai famoso e senza problemi economici, dichiar\u00f2: \u00abOra ho sei case, due macchine, quattro letti, cinque gabinetti [...] e un culo soltanto\u00bb.\nIl ribelle anticonformista.\nL'anno seguente, all'epoca degli avvenimenti politico-sociali del '68, Brassens venne colpito da nuovi problemi renali: si trovava in un letto d'ospedale, dopo un'operazione di asportazione di calcoli, . Poco prima della sua morte, qualcuno gli chiese che cosa facesse durante le giornate del maggio '68, perch\u00e9 non si fosse schierato pubblicamente; la sua risposta (\"Soffrivo di coliche nefritiche\") venne interpretata come un'irriverenza tra le tante, ma rispecchiava la realt\u00e0; Brassens, senza che nessuno lo sapesse, affrontava la sua malattia in silenzio\nAccusato di qualunquismo, disimpegno e addirittura \"revisionismo storico\" (gi\u00e0 era stato nel mirino per il pezzo \"La tondue\"), per la sua canzone antimilitarista e dal tono anarco-individualista \"Les deux oncles\" - che parla di due immaginari zii del narratore, uno simpatizzante degli statunitensi, l'altro dei tedeschi, ed entrambi morti nella seconda guerra mondiale, mentre il protagonista invece non si schiera e sopravvive (ma nella canzone ci sono anche critiche e sarcasmi contro il militarismo del filo-nazista Philippe P\u00e9tain) - risponde con l'ironica \"Mourir por des ide\u00e9s\" (\"Morire per delle idee\"), in cui conferma uno scomodo anarchismo \"duro e puro\", che non intende schierarsi a priori con una parte politica militante, n\u00e9 aderire a concetti astratti (\"moriamo per delle idee, va bene, ma di morte lenta\", intendendo \"di vecchiaia\" o dopo \"parecchi anni\", perch\u00e9 le idee presto diventano \"fuori moda\", \u00e8 la conclusione emblematica del ritornello).\nNello stesso anno, il 24 ottobre, l'amica Jeanne mor\u00ec, all'et\u00e0 di settantasette anni. Nel gennaio del 1969, su iniziativa della rivista \"Rock et Folk\" e della radio \"RTL\", Brassens partecip\u00f2 ad un'intervista che divenne un evento storico, in compagnia di L\u00e9o Ferr\u00e9 e Jacques Brel, altri due pilastri della canzone d'autore francese; nello stesso anno, oltre a continuare le esibizioni a Bobino, pubblic\u00f2 \"La Religieuse\", il suo decimo disco. Negli ultimi anni, i problemi di salute l'avevano fatto invecchiare prematuramente: dopo aver acquistato una casa a L\u00e9zardrieux, in Bretagna (regione che amava al punto da studiare la lingua bretone), nel 1973 disse addio alle scene, con un'ultima tourn\u00e9e in Francia e in Belgio e pubblicando il suo penultimo disco, \"Fernande\".\nDue anni dopo, nel 1975, Brassens ricevette il \"Gran premio della citt\u00e0 di Parigi\"; nel 1977, in seguito all'uscita del suo ultimo lavoro, \"Don Juan\", sal\u00ec un'ultima volta sul palco di Bobino; fu il suo ultimo concerto. Nel 1979 accett\u00f2 la proposta del musicista Moustache, suo vecchio amico, di partecipare alla registrazione di un album in cui i suoi titoli pi\u00f9 celebri venivano ripresi in versione jazz. Alla fine dell'anno ricevette il \"Gran Premio del disco\" dalle mani del sindaco di Parigi, Jacques Chirac.\nL'epilogo.\nAffetto da un cancro intestinale, nel novembre del 1980, Brassens si sottopose all'ennesima operazione.\nDopo aver passato l'estate del 1981 nella sua casa in Bretagna, progettando di ritornare a esibirsi al Bobino alla fine dell'anno, trov\u00f2 ricovero presso il suo amico e medico Maurice Bousquet, a Saint-G\u00e9ly-du-Fesc, vicino a Montpellier. \u00c8 l\u00ec che, alle 23.15 del 29 ottobre 1981, Georges Brassens mor\u00ec all'et\u00e0 di sessant'anni. \nTutta la Francia (compreso il presidente Mitterrand), a dispetto dei funerali modesti e della sua riservatezza, gli rese pubblici omaggi, dichiarandolo \"poeta\" e accostandolo alla corrente letteraria dell'esistenzialismo, anche se lui preferiva essere chiamato semplicemente \"cantautore\" o \"artigiano di canzoni\":\nFu inumato a S\u00e8te, nel cimitero Le Py, soprannominato il \"cimitero dei poveri\", per distinguerlo dal cimitero marino della cittadina, in cui giace il poeta Paul Val\u00e9ry, e che sovrasta il paese.\nIn questo modo, la sua volont\u00e0, espressa nella canzone-testamento \"Supplique pour \u00eatre enterr\u00e9 \u00e0 la plage de S\u00e8te\", di essere sepolto nella spiaggia del suo villaggio natale fu quasi rispettata, in quanto il cimitero basso \u00e8 ancora pi\u00f9 vicino al mare di quello denominato \"marino\". Nel 1984, venne dedicato all'artista il nome di un asteroide.\nTraduzioni e adattamenti.\nLe canzoni di Brassens sono state interpretate da numerosi cantanti francesi e, nonostante la difficolt\u00e0 di rendere la lingua utilizzata da Brassens, sono state tradotte in varie lingue. In Italia, Nanni Svampa ha tradotto molte canzoni di Brassens sia in dialetto milanese sia in italiano. Anche Gipo Farassino ne reinterpret\u00f2 alcune in piemontese. \nHa dedicato quattro album interamente a Brassens: \"Nanni Svampa canta Brassens\" (1964, 1971), \"Cantabrassens\" in Cabaret italiano (1977), \"W Brassens\" (1999), \"Donne, gorilla, fantasmi e lill\u00e0 - Omaggio italiano a George Brassens\" (2004).\nMoltissimi cantautori si sono ispirati a Brassens: in Italia, Fabrizio De Andr\u00e9 lo considerava un maestro, tanto che alcune delle sue pi\u00f9 famose canzoni (\"Il gorilla\", \"Morire per delle idee\", \"Le passanti\", \"Delitto di paese\", \"Marcia nuziale\", \"Nell'acqua della chiara fontana, La morte\") non sono altro che delle traduzioni e degli adattamenti delle canzoni di Brassens; lo stesso cantautore francese, che conosceva un po' di italiano grazie anche alle origini materne, ebbe occasione di vedere le traduzioni delle sue canzoni e le giudic\u00f2 eccellenti, assieme a quelle di Nanni Svampa, che per\u00f2 a quel tempo traduceva i suoi testi prevalentemente in dialetto milanese.\nTuttavia De Andr\u00e9 e Brassens non si conobbero mai di persona: il cantautore genovese era al corrente del difficile carattere di Brassens e temeva di andare incontro ad una delusione incontrando quello che per tanti anni era stato il suo modello assoluto. Altri cantautori italiani che hanno tradotto diverse canzoni di Georges Brassens sono Beppe Chierici, che, come Svampa, al repertorio dello chansonnier dedic\u00f2 interi album e spettacoli, e Gianni Stefani, che le ha tradotte in veneto alto-vicentino. Giorgio Ferigo coi Povolar Ensemble ha realizzato un CD di canzoni di Brassens in versione friulana (lingua carnica) dal titolo Jerbata. Inoltre un cantautore spagnolo, Paco Ib\u00e1\u00f1ez, tradusse in lingua castigliana molte delle sue canzoni, alcune delle quali vennero interpretate dallo stesso Brassens, come per esempio \"La mala reputaci\u00f3n\". Altri brani di Brassens sono stati tradotti e cantati in italiano da Paolo Capodacqua.\nPi\u00f9 artisti hanno rieseguito le canzoni di Brassens in un album intitolato \"Les oiseaux de passage\" (come il titolo di una sua canzone). A quest'album hanno partecipato artisti come B\u00e9nabar, Yann Tiersen, Tarmac. Nel 2008 il gruppo rock-folk toscano \"Bandabard\u00f2\" pubblica all'interno dell album \"Ottavio\" la canzone \"La mauvaise r\u00e9putation\".\nIl cabarettista Alberto Patrucco, noto al grande pubblico per la partecipazione a \"Zelig\" e \"Colorado Caf\u00e8\", ha tradotto ed interpretato le canzoni di Brassens in due album interamente dedicati all'autore: \"Chi non la pensa come noi\" (2008) e \"Segni (e) particolari\" (2014), quest'ultimo insieme ad Andrea Mir\u00f2 e con la partecipazione di Ale e Franz, Eugenio Finardi, Ricky Gianco, Enzo Iacchetti, Enrico Ruggeri.\nLe canzoni tradotte in Italia.\nQui di seguito sono riportati i titoli di alcune sue canzoni, con a fianco i corrispondenti titoli delle traduzioni e relativi autori e interpreti.\nPremi.\nBrassens non ricerc\u00f2 mai riconoscimenti ufficiali e non si consider\u00f2 mai un poeta, ottenne per\u00f2 alcuni importanti premi:"}
{"id": "20715", "revid": "86599", "url": "https://it.wikipedia.org/wiki?curid=20715", "title": "Anassimene", "text": ""}
{"id": "20733", "revid": "124945977", "url": "https://it.wikipedia.org/wiki?curid=20733", "title": "Leonardo (disambigua)", "text": ""}
{"id": "20738", "revid": "287204", "url": "https://it.wikipedia.org/wiki?curid=20738", "title": "Galassia Virgo A", "text": "Virgo A (nota anche come M 87, o NGC 4486) \u00e8 una galassia ellittica gigante visibile nella costellazione della Vergine; fu scoperta da Charles Messier nel 1781 e domina l'Ammasso della Vergine, essendo una delle galassie pi\u00f9 grandi conosciute.\nLa sua relativa vicinanza alla Terra ne fa uno degli obiettivi privilegiati per la ricerca astronomica, in particolare per lo studio dei fenomeni altamente energetici in opera nel suo nucleo, che ospita un buco nero supermassiccio (il buco nero M87) della massa di 6,6 miliardi di volte superiore a quella del Sole.\nIl 10 aprile 2019 \u00e8 stata pubblicata la prima reale immagine di un buco nero: quello nel centro di Virgo A.\nOsservazione.\nVirgo A si trova in una regione di cielo priva di stelle luminose, tra le costellazioni della Vergine e della Chioma di Berenice; tuttavia si pu\u00f2 individuare con una certa semplicit\u00e0 circa a met\u00e0 via tra le stelle Denebola e Vindemiatrix. La galassia \u00e8 anche alla portata d\u2019un binocolo di media potenza, come un 10 x 50, col quale, se il cielo \u00e8 nitido e non inquinato, essa si vede come una macchia molto debole e luminosa al centro. Con telescopi di aperture comprese tra i 60 mm e i 200 mm, il suo aspetto rimane lo stesso: un nucleo assai piccolo e brillante, circondato da un alone biancastro molto esteso che sfuma gradualmente nel fondo del cielo. Il diametro dell'alone mantiene le sue dimensioni apparenti di 4' anche con strumenti pi\u00f9 potenti.\nVirgo A pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, eccettuate le aree prossime all'equatore. Il periodo migliore per la sua osservazione nel cielo serale \u00e8 quello compreso tra marzo e agosto.\nCharles Messier fu il primo ad osservare questa galassia, descrivendola come una nebulosa tonda e senza stelle, con un centro assai piccolo e circondato da un alone debole ma esteso; la inser\u00ec nel suo catalogo col numero 87, paragonandola, nella descrizione, alle galassie M84 e M86. William Herschel la descrisse come una semplice nube molto luminosa, tonda e pi\u00f9 brillante nel centro.\nCaratteristiche.\nM87 si trova nelle regioni pi\u00f9 centrali dell'Ammasso della Vergine ed \u00e8 probabilmente la galassia pi\u00f9 estesa di questo ammasso di galassie. Nella banda della luce visibile appare solo come una macchia estesa e lattiginosa con un nucleo molto piccolo; tuttavia nel suo centro \u00e8 presente una potente radiosorgente nota come \"Virgo A\" o 3C\u00a0274.\nLa massa di M87 \u00e8 pari ad almeno mille miliardi di masse solari.\nNel 1919 fu osservata, nei pressi del suo nucleo, una supernova che raggiunse la magnitudine 12,3.\nAmmassi globulari.\nM87 possiede un numero molto alto di ammassi globulari, stimato tra 13.000 e 15.000 (per confronto, la Via Lattea possiede tra 150 e 200 ammassi globulari). \u00c8 probabilmente il numero di ammassi globulari pi\u00f9 alto conosciuto per una galassia. Il grande numero di ammassi ha aiutato gli astronomi a valutare la distanza della galassia (circa 60 milioni di anni luce), studiandone la distribuzione in luminosit\u00e0.\nGetto.\nNel 1918 l'astronomo Heber Curtis del Lick Observatory scopr\u00ec un getto di materia emergente da M87, che descrisse come \"uno strano raggio diritto\". Il getto si estende per almeno 5000 anni luce dal nucleo di M87 ed \u00e8 composto da materia espulsa dalla galassia, molto probabilmente da un buco nero. L'ipotesi \u00e8 stata rafforzata dalla scoperta di un disco di gas in rapida rotazione attorno al nucleo della galassia. Tale buco nero dovrebbe avere una massa di circa 3 miliardi di masse solari. M87 \u00e8 inoltre sorgente di onde radio, raggi X e raggi gamma. La sua vicinanza l'ha resa una delle radiogalassie pi\u00f9 studiate. Il getto che vediamo che si origina dal centro \u00e8 solo la parte rivolta verso la nostra direzione di un doppio getto, la cui controparte \u00e8 situata dall'altra parte della galassia ed \u00e8 quindi invisibile a noi.\nIl getto \u00e8 diviso da una decina di noduli, scoperti dall'Osservatorio di Monte Palomar, risolvibili a loro volta in strutture minori; la massima emissione del getto avviene nella lunghezza d'onda dell'ultravioletto, sebbene sia visibile anche in alcune immagini ad alta risoluzione prese nella banda delle onde radio: ci\u00f2 comporta che l'origine della radiazione ultravioletta sia la stessa di quella radio, ossia una emissione di sincrotrone causata da elettroni che viaggiano a velocit\u00e0 prossime a quella della luce disposte su un campo di forza di un campo magnetico. Il Telescopio Spaziale Hubble ha trovato evidenze della presenza di un buco nero: nel suo centro \u00e8 infatti presente una massa compresa tra due e tre miliardi di masse solari, concentrate in un raggio di 60 anni luce.\nIn un'immagine ripresa dal Telescopio Hubble nel 1999, sembrano esserci le evidenze di un apparente moto superluminale del getto, stimabile tra quattro e sei volte la velocit\u00e0 della luce; presentemente s\u2019interpreta quest\u2019osservazione come un effetto visivo provocato dalla velocit\u00e0 relativistica del getto, e non come un reale moto superluminale. Gli studi condotti sulla radiosorgente centrale di M87, inoltre, sembrano avvalorare la teoria secondo la quale i quasar, gli oggetti BL Lacertae e le radiogalassie siano in realt\u00e0 lo stesso tipo di oggetto, ossia galassie attive viste da prospettive differenti."}
{"id": "20739", "revid": "293012", "url": "https://it.wikipedia.org/wiki?curid=20739", "title": "Aforisma", "text": "Un aforisma, oppure aforismo (), \u00e8 una breve frase che condensa un principio specifico o un pi\u00f9 generale sapere filosofico o morale.\nTermini.\nL'aforisma assume, secondo i tempi e gli attori, differenti nomi. \"Anforismo\" viene chiamato da Luigi Pulci (\"Vocabulista\", 1464-65), dal medico Leonardo Fioravanti (\"Il reggimento della peste\", Sessa, VE, 1571), da Tommaso Campanella e da Emanuele Tesauro; \"ricordo\" per Francesco Guicciardini; \"avvenimento\" per Giovanni Francesco Lottini; \"proposizione\" per Cesare Speciano, \"Massimo\" e \"sentenza\" per Giammaria Mazzuchelli, \"pensiero\" per Alessandro Tassoni, Francesco Algarotti, Niccol\u00f2 Tommaseo, Blaise Pascal e Aristide Gabelli; \"degnit\u00e0\" e \"assioma\" per Giambattista Vico.\nAforismi per antonomasia furono fino al 1769 quelli usati in campo medico, prima da Ippocrate e poi dalla Scuola medica salernitana, mentre verr\u00e0 estesa all'astrologia da Girolamo Cardano e alla politica da Tommaso Campanella.\nNell'Ottocento filosofi come Arthur Schopenhauer, Giacomo Leopardi e Friedrich Nietzsche si sono cimentati in aforismi all'interno delle rispettive opere.\nA partite dal Novecento aumentano, con carattere metaforico, i nomi dati al termine aforisma. Cos\u00ec troviamo in Giovanni Boine \"frantumi\" e \"fosforescenze\", in Federigo Tozzi \"barche capovolte\", in Umberto Saba \"scorciatoie\", in Camillo Sbarbaro \"fuochi fatui\" e \"asterischi\", in Ennio Flaiano \"errori\", in Giovanni Papini \"schegge\", in Alessandro Morandotti \"minime\", in Paolo Bianchi \u201clampi\u201d.\nTra i principali scrittori di aforismi italiani del Novecento possiamo ricordare, oltre a quelli appena citati: Gesualdo Bufalino, Arturo Graf, Leo Longanesi, Ugo Ojetti, Giovanni Papini e Giuseppe Prezzolini.\nTra i principali aforisti stranieri del Novecento si possono ricordare: Emil Cioran, Nicol\u00e1s G\u00f3mez D\u00e1vila, Joan Fuster, Kahlil Gibran, Hugo von Hofmannsthal, Karl Kraus, Stanis\u0142aw Jerzy Lec, Paul Val\u00e9ry, Ludwig Wittgenstein e Paavo Haavikko.\nTemi.\nI temi trattati negli aforismi di tutti i secoli riguardano soprattutto i vizi e le virt\u00f9 che cambiano, rimangono o scompaiono completamente secondo il periodo. Ad esempio il vizio della gola che fino al Cinquecento era assai trattato, in seguito scompare, cos\u00ec come la virt\u00f9 della prudenza che fino al Seicento veniva messa in evidenza, sar\u00e0 in seguito raramente trattata. Il tema della misoginia rimane invece, da Paolo da Certaldo a oggi, quasi intatto.\nNella seconda met\u00e0 del Novecento, con il diffondersi dell'editoria di massa, \u00e8 venuta a moltiplicarsi la pubblicazione di libri appositamente dedicati a raccolte di aforismi di autori diversi, spesso suddivisi su base tematica e che presentano modelli diversi, dall'affermazione al dialogo, dal racconto alla citazione e al saggio. Essi, a confronto dei libri di aforismi dei secoli precedenti, trattano temi differenti che alla base hanno comunque sempre l'uomo. Tra i libri sugli aforismi pi\u00f9 noti di questo periodo troviamo \"Pensieri spettinati\" (1957) di Stanis\u0142aw Jerzy Lec.\nStile.\nPer quanto riguarda lo stile con il quale va scritto l'aforisma, in tutti i secoli si raccomanda come qualit\u00e0 la brevit\u00e0.\nGi\u00e0 Bartolomeo da San Concordio, nel 1305 affermava nel suo libro \"Ammaestramenti degli antichi\", che \"'l dire breve \u00e8 migliore che 'lungo\" e Francesco Guicciardini, nel 1576, scriver\u00e0 nella sua opera pubblicata dapprima con il titolo \"Pi\u00f9 consigli e avvertimenti in materia di re pubblica e di privata\" e in seguito con il titolo \"Ricordi politici e civili\", \"Poco e buono\" e che era meglio \"uno fiore che accumulare tanta materia\".\nGesualdo Bufalino ha scritto un aforisma ironico sulla lunghezza ottimale dell'aforisma: \"Un aforisma benfatto sta tutto in otto parole\".\nTuttavia non esiste uno stile ben definito, la brevit\u00e0 \u00e8 la linea guida sin dall'antichit\u00e0, ma esistono aforismi composti da poche parole (micro aforismi) come ad esempio \"Soffrire \u00e8 produrre conoscenza\" di Emil Cioran, fino ad arrivare ad aforismi che potrebbero riempire intere pagine, come quelli di Arthur Schopenhauer.\nContenuto.\nQuanto al contenuto, Karl Kraus afferma in \"Detti e contraddetti\" che \u00abL'aforisma non coincide mai con la verit\u00e0; o \u00e8 una mezza verit\u00e0 o una verit\u00e0 e mezza\u00bb, e che \u00abUn aforisma non ha bisogno di esser vero, ma deve scavalcare la verit\u00e0. Con un passo solo deve saltarla\u00bb.\nAforismi \"cancrizzabili\".\nUmberto Eco, in un articolo dal titolo \"Paradossi, aforismi, stereotipi\", pubblicato nel 2011 sulla rivista online \"Golem L'indispensabile\", ha proposto la nozione di \"aforisma cancrizzabile\" (da \"cancer\", nome latino del granchio, a indicare la sua reversibilit\u00e0) per indicare un aforisma che pu\u00f2 presentarsi sensato e condivisibile sia nella sua forma usuale sia in una forma rovesciata (ad esempio con soggetto e complemento invertiti).\nTentare di cancrizzare un aforisma significa quindi mettere alla prova la sua validit\u00e0 in quanto portatore di un nuovo punto di vista per chi lo comprende. Un aforisma cancrizzato con successo rivela infatti immediatamente al lettore che entrambe le sue forme (la usuale e la cancrizzata) sono in pari misura vere e che in definitiva l'aforisma in questione non \u00e8 portatore di conoscenza ma \u00e8 soltanto un'espressione arguta.\nAforisma post studio.\nUtile alla memorizzazione dei contenuti appresi durante lo studio \u00e8 la ritualizzazione del processo di apprendimento. In questo senso efficace \u00e8 un concedo in itinere che pu\u00f2 avvenire in vari modi: dal compimento di un'azione stereotipata alla verbalizzazione/interiorizzazione del momento. Ad esempio si pu\u00f2 recitare ogni volta terminato lo studio il seguente aforisma: \"Riposi in me ci\u00f2 che ho imparato e viva nel profondo del mio cuore, per darmi forza, saggezza e puro amore, perch\u00e9 io sia buono nel profondo, per tutti i bambini e per il mondo\" (Bruno Angeli)."}
{"id": "20742", "revid": "4252", "url": "https://it.wikipedia.org/wiki?curid=20742", "title": "Indice KWIC", "text": "Un Indice KWIC (acronimo di \"KeyWord In Context\", \"parola chiave nel contesto\" in inglese) \u00e8 un elenco ridondante di locuzioni che si utilizzano per costituire un indice di un corpo di conoscenze, cio\u00e8 un elenco che agevoli l'accesso ai contenuti del suddetto corpo. Questi indici sono stati usati abbastanza ampiamente per redigere cataloghi di biblioteche; taluni indici analitici di libri si avvicinano agli indici KWIC. Il termine indice KWIC \u00e8 stato introdotto quando si sono prodotti tali indici con il computer e in quest'ambito il nostro termine si contrappone a indice KWOC, dove KWOC sta per \"KeyWord Out of Context\". \nConsideriamo una locuzione utile per un indice, ad es. la locuzione\nAccanto ad essa possono essere utili le varianti ottenute sottoponendola a permutazioni circolari limitatamente a quelle che cominciano con parole significative per chi utilizzer\u00e0 l'indice. Nel caso preso ad esempio sono interessanti le permutazioni circolari\nIn effetti la locuzione esaminata viene utilizzata per denotare un documento che serve a descrivere una parte specifica di un corpo di conoscenze: nella fattispecie la locuzione \u00e8 il titolo di una ipotetica pagina di Wikipedia che ha il compito di agevolare la visione di una parte del corpo di conoscenze concernente la disciplina 'matematica', corpo facente parte della nostra enciclopedia. Accade inoltre che le parole 'poligoni', 'poliedri' e 'politopi' sono chiaramente significative per molte delle persone che vorranno informarsi sulla matematica consultando Wikipedia.\nNon \u00e8 invece significativa la permutazione \nin quanto la parola 'di' ha un ruolo funzionale generico in moltissime frasi della lingua italiana e non possiede connotazioni matematiche.\nUn indice KWIC potrebbe presentare in un ordine alfabetico tutte le permutazioni circolari inizianti con parole significative delle sue locuzioni. Si avrebbero quindi ridondanze: si potrebbe avere un indice 2 - 5 volte pi\u00f9 esteso dell'elenco delle sole locuzioni. Un indice KWIC per\u00f2 presenta parole significative in evidenza e in ordine alfabetico e quindi risulta pi\u00f9 efficacemente consultabile.\nMentre nelle biblioteche dell'era preelettronica gli indici KWIC risultavano faticosi da costruire e ingombranti, nelle basi di conoscenza digitali si possono costruire indici KWIC in modo automatico o semiautomatico e l'estensione degli indici presenta costi trascurabili. La generazione mediante procedure di indici KWIC pone comunque vari problemi, in particolare quello dell'ambiguit\u00e0 delle parole componenti delle locuzioni e quello della valutazione del loro livello di significativit\u00e0 sulla base di previsioni sui possibili utenti dell'indice stesso."}
{"id": "20743", "revid": "72396", "url": "https://it.wikipedia.org/wiki?curid=20743", "title": "Pick and roll", "text": "Il pick and roll (P&amp;R) \u00e8 uno schema usato nel basket per battere la marcatura a uomo. \u00c8 un \"gioco a due\", molto semplice ma allo stesso tempo molto efficace. Tra i pi\u00f9 noti interpreti del pick and roll sono da ricordare John Stockton e Karl Malone degli Utah Jazz negli anni '80 e '90.\nDescrizione dello schema.\nNella pallacanestro si definisce \"pick and roll\" quella situazione offensiva nella quale un lungo sale per \"portare\" un blocco (\"pick\") al palleggiatore amico. Il blocco consiste nell'impedire al marcatore del palleggiatore di seguire il movimento del suo marcato: il lungo si posiziona alle spalle del marcatore, facendo valere il volume del suo corpo, col risultato che il marcatore impatta contro il lungo, ed il palleggiatore \u00e8 libero. Dopo aver portato il blocco, il lungo taglia (\"roll\") rapidamente nel cuore dell'area avversaria.\nIl movimento, se fatto con i giusti tempi, pu\u00f2 portare sotto canestro il lungo marcato dal piccolo avversario, che a questo punto non potr\u00e0 fare niente per impedire al primo di arrivare facilmente a canestro sfruttando la differenza di fisico. Altrimenti si creer\u00e0 un mismatch tra il lungo e il palleggiatore che pu\u00f2 facilmente batterlo grazie alla sua rapidit\u00e0 e agilit\u00e0.\nCi sono diverse varianti di P&amp;R: \nEsempio.\nUn \"piccolo\" della squadra A porta palla, marcato da un \"piccolo\" della squadra B. Il primo finge la penetrazione. Un \"lungo\" della squadra A, marcato da un \"lungo\" della squadra B porta il blocco sul \"piccolo\" B. Scambio di marcature: il \"lungo\" B marca il \"piccolo\" A, il \"piccolo\" B marca il \"lungo\" A. Cos\u00ec facendo si crea una condizione di vantaggio per la squadra A. Il \"piccolo\" potr\u00e0 battere un \"lungo\" in velocit\u00e0, mentre il \"lungo\" si trover\u00e0 sotto canestro con un \"piccolo\", sfruttando il grande vantaggio in altezza.\nVariante: pick and pop.\nIl pick and pop \u00e8 una variante del pick and roll: in questo caso per\u00f2 il lungo, dopo aver bloccato, non \"rolla\", cio\u00e8 non corre verso il canestro, ma fa \"pop\", cio\u00e8 si allarga sul perimetro per tirare dalla media o dalla lunga distanza. "}
