{"id": "29946", "revid": "1516566", "url": "https://it.wikipedia.org/wiki?curid=29946", "title": "Pisciotta", "text": "Pisciotta \u00e8 un comune italiano di abitanti della provincia di Salerno in Campania.\nGeografia fisica.\n\u00c8 inserita nel parco nazionale del Cilento e Vallo di Diano.\nL'abitato principale di Pisciotta, a circa 100\u00a0km a sud del capoluogo Salerno, si \u00e8 sviluppato intorno alla cima di una bassa e ripida collina prospiciente il mar Tirreno, sui cui fianchi scorrono i torrenti Fiori e San Macario. Le foci dei due corsi d'acqua delimitano pi\u00f9 a valle la minuscola frazione di Marina di Pisciotta, sul litorale sottostante, distante circa di strada. Pi\u00f9 all'interno, a circa 9\u00a0km, e a maggiore altitudine, sorge la frazione Rodio, Infine, a circa sette chilometri in direzione di Palinuro si \u00e8 sviluppata la frazione Caprioli, priva di un vero e proprio centro urbano, composta di diversi borghi sparsi su un'area relativamente vasta, che va dal mare alle basse colline retrostanti.\nStoria.\nLe prime ipotesi sulle origini e sulla storia di Pisciotta sono collegate alla distruzione di Troia (650 a.C.): Nel 650 a.C. i troiani, sfuggiti all'incendio e alla distruzione della loro citt\u00e0, approdarono sul lido ionico, dove fondarono Siri. Gli abitanti di Siri (sirini) avanzarono verso ovest, seguendo l'ampia valle del fiume Sinni, fino al lago e al monte Sirino (che da essi presero il nome), presso l'odierna Lagonegro. Fondata Siruci (oggi Seluce, frazione di Lauria), si spinsero fino al mar Tirreno, sul lido dell'odierno Golfo di Policastro.\nQui essi fondarono la colonia di \"Pixous\" (dal greco \"\u03a0\u03b9\u03be\u03bf\u03cd\u03c2\"). A testimonianza di ci\u00f2 una rarissima serie di antiche monete, recanti, in caratteri arcaici, i nomi coniati di Sirinos e Pixoes, riferentisi, rispettivamente, alle popolazioni delle due citt\u00e0 di Siri e Pixous. Il nome \"Pixous\", dalla radice \"PYX\", deriva dal bosso (buxus semprevivens), arbusto sempreverde delle buxacee (simbolo della giovinezza e della forza, del coraggio, della perennit\u00e0 del pensiero e dell'opera; ornamento dello stemma comunale di Pisciotta). Dall'etimologia greca e da quella latina derivano i nomi di Pixous, Pixo, Pixunte, Buxentum e Bussento.\nNel 194 a.C. la Pixous greca divenne la Buxentum romana e nel 915, quando questo centro viene depredato e bruciato dai saraceni di Agropoli, ne ha gi\u00e0 cambiato il nome latino in quello attuale di Policastro. \u00c8 l'anno 915 a segnare la nascita di Pisciotta: Gli abitanti di Bussento, dopo che i saraceni di Agropoli assalirono, saccheggiarono e diedero alle fiamme il loro villaggio, cercarono scampo sui monti e sulle alture circonvicine.\nMolti si trasferirono al di l\u00e0 del promontorio di Palinuro, dove formarono un piccolo villaggio, che chiamarono, in ricordo della perduta patria, Pixoctum, cio\u00e8 piccolo Pixous. Da Pixoctum si ebbero poi Pixocta, Pissocta e Pisciotta. Nulla per\u00f2 si conosce dei primi anni di vita del nuovo borgo e solo nel XII secolo, sotto Guglielmo II, troviamo per la prima volta il toponimo Pissocta, posseduta come feudo da Niello, suo cittadino.\n\u00c8 del 1144 il documento pi\u00f9 antico che riporta il nome di Pisciotta, il \"Catalogus Baronum\". L'anno 1464 segna poi per il paese uno sviluppo notevole allorquando gli abitanti superstiti di Molpa, in seguito alla distruzione del loro villaggio si rifugiarono a Pisciotta. Fino al 2 agosto 1806, quando Giuseppe Bonaparte re di Napoli decret\u00f2 finita la feudalit\u00e0.\nI Caracciolo (1270), i Sanseverino (nel 1400), i Pappacoda (1590), sono alcune delle famiglie (tra le pi\u00f9 potenti del regno) ad averne avuto il possesso. Fra i tanti passaggi \u00e8 da segnalarsi quello del 1554 a don Sancho Mart\u00ednez de Leyva, capitano generale delle regie galee per 17.000 ducati. Nel 1578 il Capitano la rivendette a don Camillo Pignatelli per 30.000 ducati.\nDa segnalare sono altres\u00ec due sacerdoti locali eletti vescovi: Luigi Pappacoda, nominato Vescovo di Capaccio nel 1635 e di Lecce nel 1639; Giovanni Battista de Bellis di Rodio, vescovo di Telese.\nNel 1708, con i suoi 2.163 abitanti, \u00e8 tra i popolosi e importanti paesi a sud di Salerno.\nDal 1811 al 1860 \u00e8 stato capoluogo dell'omonimo circondario appartenente al distretto di Vallo del regno delle Due Sicilie.\nL'anno 1806 fu teatro di duri scontri tra francesi e borboni. La guerra tra francesi e spagnoli, i moti del Cilento e l'epopea garibaldina sono i principali avvenimenti della storia che coinvolsero il paese. Il Cenotafio di Palinuro, il castello, le torri di avvistamento, la chiesa di S. Pietro e i palazzi padronali, sono alcune testimonianze di questo passato, tramandate fino ai nostri giorni.\nPisciotta si fregi\u00f2 del titolo di 'Comune fedele', conferito da Francesco I delle Due Sicilie per il rifiuto dei cittadini a prendere parte ai moti del 1828.\nDal 1860 al 1927, durante il regno d'Italia \u00e8 stato capoluogo dell'omonimo mandamento appartenente al circondario di Vallo della Lucania.\nSimboli.\nLo stemma del comune di Pisciotta \u00e8 stato concesso con decreto del presidente della Repubblica del 21 giugno 2010.\nIl gonfalone \u00e8 un drappo di bianco con la bordatura di azzurro. La bandiera \u00e8 drappo di bianco con la bordatura di azzurro, caricato dello stemma comunale.\nInfrastrutture e trasporti.\nFerrovie.\nLungo la linea Battipaglia-Reggio Calabria si trova la stazione di Pisciotta-Palinuro, situata a circa 3\u00a0km da Pisciotta, lungo la strada costiera in direzione di Caprioli; \u00e8 uno scalo di una certa importanza per motivi principalmente turistici, nel quale fermano numerosi treni a lunga percorrenza.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29948", "revid": "1564499", "url": "https://it.wikipedia.org/wiki?curid=29948", "title": "Pollica", "text": "Pollica (\"P\u00f3dd\u00ebca\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nCentro agricolo del basso Cilento, situato sulle pendici meridionali del Monte Stella (1131\u00a0m s.l.m.), digradanti al mare fra la punta Licosa e la foce del fiume Alento.\nSorge ai piedi di un colle (Serra di Molino a Vento, 557\u00a0m s.l.m.), sul quale si costitu\u00ec il nucleo originario, poi abbandonato.\nLungo la costa si trovano le localit\u00e0 turistiche di Acciaroli, a sud-ovest, su un breve promontorio roccioso, e di Pioppi a sud-est, presso lo sbocco della valle del torrente Mortelle.\nIl territorio comunale \u00e8 compreso nel parco nazionale del Cilento e Vallo di Diano.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nIl borgo sorse nel secolo VIII poco a nord del centro attuale e successivamente venne abbandonato.\nRicostruito, fu soggetto all'autorit\u00e0 dell'Abbazia della Santissima Trinit\u00e0 di Cava de' Tirreni fino al 1410.\nNel XVIII secolo era possesso della famiglia Capano con titolo di principato.\nDal 1811 al 1860 \u00e8 stato capoluogo dell'omonimo circondario appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Vallo della Lucania.\nNella notte del 5 settembre 2010 il sindaco, Angelo Vassallo, fu ucciso da colpi di pistola, in un agguato presumibilmente camorristico. In riferimento ad Angelo Vassallo, la RAI manda in onda, l'8 febbraio 2016, la fiction \"Il sindaco pescatore\".\nMonumenti e luoghi d'interesse.\nNel capoluogo comunale si trovano:\nGeografia antropica.\nFrazioni.\nSulla costa tirrenica appartenente alla costiera cilentana, lungo la SS 267 del Cilento, a circa 6\u00a0km dal capoluogo comunale, si trovano le localit\u00e0 turistiche di Acciaroli e di Pioppi. \nAlle due localit\u00e0 \u00e8 stata assegnata nel 1996 la Bandiera Blu europea.\nAcciaroli.\n\u00c8 sede di un piccolo porto e conserva una chiesa del XII secolo, rimaneggiata in epoca successiva, dedicata alla Santissima Annunziata, con un convento francescano del 1565, e una torre di avvistamento di origine normanna.\nPioppi.\nA Pioppi ha sede il Museo vivo del mare, con sede nel palazzo Vinciprova, del XVII secolo: \nCelso.\nLa frazione di Celso si trova sul fianco settentrionale della Serra di Molino a Vento. Citata gi\u00e0 in un documento del 1050. L'ingresso nord del paese \u00e8 ormai caratterizzato dal \"muraglione\" che conduce dalla Chiesa all'arco sotto la maestosa facciata di palazzo Mazziotti.\nDi un certo interesse:\nCannicchio.\nGi\u00e0 citata nel 994 come \"Santo Primo de Canniclo\". Nel paesino, dall'interessante struttura urbanistica a vicoli, si trova la chiesa di San Martino, del XVI secolo.\nGaldo Cilento.\nGaldo Cilento \u00e8 una frazione di Pollica gi\u00e0 citata nel 1092. L'etimologia \u00e8 longobarda, ed \u00e8 traducibile come \u201cbosco\u201d. Il villaggio nel complesso ha mantenuto una caratteristica tardo medievale peculiare.\nDalla strada provinciale che collega Celso a San Mauro Cilento, il borgo discende verso il fondovalle.\nSi incontrano nell'ordine:\nEconomia.\nI prodotti agricoli sono uva da vino, olive, cereali e frutta. Redditizia \u00e8 la pesca e ancora di pi\u00f9 il turismo nelle frazioni balneari di Acciaroli e Pioppi.\nInfrastrutture e trasporti.\nStrade.\nI collegamenti stradali che interessano Pollica sono:\nAmministrazione.\nAltre informazioni amministrative.\nIl comune ha fatto parte della comunit\u00e0 montana Alento-Monte Stella.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29950", "revid": "125333411", "url": "https://it.wikipedia.org/wiki?curid=29950", "title": "Postiglione (Italia)", "text": "Postiglione (\"Pustiglion\u00eb\" in campano) \u00e8 un comune italiano di abitanti della provincia di Salerno in Campania.\nSorge sui monti Alburni e fa parte del parco nazionale del Cilento, Vallo di Diano e Alburni.\nGeografia fisica.\nClima.\nTrovandosi intorno al 40\u00ba parallelo Nord, e abbastanza lontano dal mare, il clima mediterraneo si attenua diventando piuttosto tipico delle zone interne appenniniche della Campania; un clima temperato fresco, con estati meno calde ed inverni pi\u00f9 freddi. La temperatura in inverno oscilla da - 4\u00a0\u00b0C a +15\u00a0\u00b0C, mentre nei mesi estivi da +16\u00a0\u00b0C a +35\u00a0\u00b0C. La temperatura \u00e8 inoltre influenzata dall'altitudine, dall'esposizione e dalla ventosit\u00e0 del luogo; varia perci\u00f2 da zona a zona. Il versante Ovest infatti, gode di un clima pi\u00f9 mite, rispetto a quello continentale del lato Nord-est (fresco e umido). Sono frequenti ma non copiose le piogge concentrate nel periodo autunno-inverno (1300\u00a0mm annui) soggetto a scarse precipitazioni nevose, presenti perlopi\u00f9 sul lato Nord-est. Frequenti sono i venti freddi e umidi (da nord-est) ma anche caldi e privi di umidit\u00e0 (da ovest e sud-ovest), il territorio presenta anche limitati periodi di nebbia soprattutto nelle valli.\nTerritorio.\nIl territorio comunale, classificato collinare, rientra nel parco nazionale del Cilento e presenta un profilo geometrico decisamente irregolare: una serie di rilievi incorniciano il corso dei fiumi Calore e Sele, quest'ultimo traccia il limite settentrionale del comprensorio comunale. Presenta dei Boschi di notevole rilevanza naturale come il bosco di Sant'Angelo che occupa una superficie di 250 ettari ed \u00e8 costituito da piante ad alto fusto. Esistono anche boschi di cerro latifoglie e ceduo.\nIl comune \u00e8 attraversato dal fiume Sele, anticamente denominato \"Sella\", che \u00e8 da considerarsi il secondo fiume per vastit\u00e0 di bacino della Campania, insistendo su circa 3000\u00a0km\u00b2. Ha origine dal versante sud del monte Roialonga e a valle si arricchisce delle sorgente di Caposele. Pi\u00f9 a sud riceve le acque di molti altri affluenti minori. Il fiume, cos\u00ec arricchito, penetra nell'omonimia piana per sfociare poi nel mar Tirreno. Il territorio \u00e8 attraversato anche dai fiumi Tanagro e Calore, oltre alle numerose sorgenti e ruscelli.\nOrigini del nome.\nL'ipotesi pi\u00f9 accreditata \u00e8 che il nome Postiglione sia stato dato al paese dalle numerose famiglie di Paestum che, tra l'800 e il 900 d.C., furono costrette a lasciare la loro citt\u00e0 per i frequenti attacchi e saccheggi dei Saraceni e dei pirati turchi. Quindi il nome potrebbe derivare proprio da Paestum e da elios (\u03ad\u03bb\u03b9\u03bf\u03c3), che in greco significa sole; oppure da Paestum e da elaion (\u03ad\u03bb\u03b1\u03b9\u03bf\u03bd), che in greco significa ulivo; oppure da post (che in latino significa dietro) ed elios (cio\u00e8 dietro il sole); o forse il nome deriva da un tale \"Postilus\", agricoltore, prima schiavo e poi affrancato, come dovrebbe suggerire l'aggiunta \"ianus\" che i romani davano ai liberti . Allora potrebbe derivare anche dal pi\u00f9 recente vocabolo \"postiglione\", com'era detto il vetturino che conduceva la corriera postale. Alla \"Duchessa\", infatti, lungo la via che i Romani avevano rifatto a doppio strato e rastricata (rastricata et strada), come ancora oggi si pu\u00f2 vedere, vi era una stazione di posta per il cambio di cavalli e vetturino.\nStoria.\nLe origini di Postiglione si fanno risalire al decimo secolo quando gli abitanti dell'antica Paestum, costretti dalle incursioni dei Saraceni e dei pirati turchi, ad abbandonare la propria terra, si rifugiarono in questo luogo considerato idoneo per la difesa. Per ricostruire la storia di questo paese \u00e8 necessario considerare che nel periodo di tempo che va dal 476 d.C. al 1000 d.C., l'Italia meridionale rest\u00f2 in parte sotto l'influsso e sotto la protezione dell'Impero romano d'Oriente. Questa protezione fin\u00ec quando un normanno, Rainulfo Drengot, di ritorno da una crociata, assunse il ducato di Aversa. Da quel momento i Normanni dilagarono nell'Italia del sud, cambiandone completamente la fisionomia. Il feudo di Postiglione faceva parte del potente ducato longobardo di Salerno. Le prime notizie storiche ci dicono che questo feudo era stato in possesso di Guaimaro IV e poi di Gisulfo II, longobardi principi di Salerno. Quest'ultimo nomin\u00f2 suo successore il fratello Pandolfo. Ma all'incirca nell'anno 1060 d.C. la stella dei longobardi volse al tramonto e subentr\u00f2 quella normanna, rappresentata da Roberto il Guiscardo (il furbo), degli Altavilla, che aveva conquistato la Puglia e la Calabria, aveva sconfitto Gisulfo, ne aveva sposato la sorella, sorella anche di Pandolfo, a cui il magnanimo Roberto aveva lasciato il possesso del feudo. A Pandolfo susseguirono nel possesso del feudo il figlio Euferio e a questi il figlio Lampo. Alla morte di Lampo il feudo pass\u00f2 a Tancredi d'Altavilla (1145) e poi a Guglielmo da Postiglione che secondo alcune ipotesi spos\u00f2 una figlia di Tancredi. Guglielmo fu un uomo di coraggio e di specchia rettitudine, giustiziere regio e fedelissimo all'imperatore ed avveduto amministratore poich\u00e9 allarg\u00f2 i confini del feudo con l'aggiunta di Aquara, Castelluccia, Civita, Selvanegra, Controne, Pantuliano, Serre e San Zaccaria, e con l'annessione di Corleto Monforte, Sant'Angelo a Fasanella, Ottati, Roccadaspide, Albanella e met\u00e0 feudo di Capaccio. Guglielmo da Postiglione ebbe due figli: Tancredi e Guglielmo II. Il feudo and\u00f2 in eredit\u00e0 al primogenito Tancredi e successivamente al marito di Alessandrina, figlia di Tancredi, Pandolfo Fasanella, anche lui di stirpe normanna e appartenente alla famiglia dei Sanseverino. Egli per rispetto del suocero non assunse il cognome \"da Postiglione\" come era in uso in quell'epoca. Pandolfo fu molto stimato da Federico II che tuttavia tent\u00f2 in tutti i modi di catturarlo quando scopr\u00ec che Pandolfo era a capo di una congiura di palazzo contro di lui. A Pandolfo non rimase che fuggire da papa Innocenzo IV, in quel momento acerrimo nemico di Federico II. Federico concesse allora il feudo a Giovanni da Procida, suo medico personale, nato a Salerno e marito di Pandolfina, unica figlia di Guglielmo II sopra riportato. Quando alla morte di Federico II il trono pass\u00f2 al figlio Manfredi, avuto dalla protetta del Papa, Bianca Lancia, i fuoriusciti Salernitani tornarono in patria per essere rivestiti dei loro domini. Tra essi c'era Domenico, il secondo figlio di Guglielmo II che fu insediato al posto di Giovanni da Procida. Ma alcuni di coloro che erano ritornati in patria ed erano stati rinsediati nei loro domini si ribellarono. La reazione di Manfredi fu spietata. Furono quasi tutti incarcerati e giustiziati, tra questi Domenico da Postiglione che fu portato a Foggia e impiccato. Il feudo torn\u00f2 in possesso di Giovanni da Procida. \nQuando l'Italia meridionale pass\u00f2 alla dinastia dei D'Angi\u00f2, Carlo, fratello di Luigi IX re di Francia, fu nominato re di Napoli, i fuoriusciti che si erano ribellati a Manfredi tornarono nei loro possedimenti ed il feudo venne ceduto da Giovanni da Procida a Pandolfo Fasanella sopra riportato. Ovviamente per via dei cambiamenti il feudo di Postiglione si era impoverito di molto. Giovanni da Procida aveva avuto gran cura della ristrutturazione del castello ma il feudo contava solo 150 fuochi (ovvero famiglie) comprese quelle di Selvanegra. Per fortuna rinsediato Pandolfo Fasanella, stimato molto da Carlo I d'Angi\u00f2 che lo nomin\u00f2 nel 1266 \"giustiziere di Bari\", capitano generale del principato, Vicario reale a Roma, Ciambellano del re e Vicere della terra di lavoro e di Bari, il feudo trasse profondo beneficio dalla posizione del suo feudatario e le sue condizioni generali migliorarono. Morto senza eredi Pandolfo Fasanella, il re Carlo II d'Angi\u00f2 assegn\u00f2 il feudo a Tommaso II dei Sanseverino, la cui famiglia aveva rischiato di essere annientata per aver capeggiato la congiura contro Federico II. Miracolosamente il piccolo Tommaso, di nove anni, si era salvato perch\u00e9 un fedele domestico della famiglia lo aveva condotto prima presso uno zio materno e poi alla corte del papa Innocenzo IV, che lo aveva accolto con ogni cura e gli don\u00f2 in sposa una sua nipote. Tommaso II, conte, fece costruire la certosa di Padula e capeggi\u00f2 la difesa del regno di Napoli durante la guerra del Vespro. Mor\u00ec nel 1321. Dalla sua morte al 1523 il feudo rest\u00f2 assegnato ai Sanseverino senza nessuna nota di considerazione. L'unico fatto di rilievo avvenne nel 1472. Ai D'Angi\u00f2 erano subentrati i D'Aragona. \nA seguito dell'ennesima congiura, il re Ferdinando I dichiar\u00f2 ribelle Girolamo Sanseverino. Il feudo fu quindi incamerato della corona. Nel 1496 il re Ferdinando decise di perdonare i Sanseverino e li reintegr\u00f2 nei possedimenti cos\u00ec, Bernardino Sanseverino, figlio del perdonato Girolamo, riebbe il feudo che pass\u00f2 in eredit\u00e0 al figlio Pietrantonio. Il feudo fu propriet\u00e0 dei baroni Riccio di Napoli dal 1507 al 1510, Patrizi del Sedile di Nido. Nel 1523 il feudo pass\u00f2 a Petraccone Caracciolo. Da questi ad Agostino Grimaldi, che lo cedette alla duchessa di Eboli, Laura Beltramo, la quale fu contestata dalla Universalit\u00e0 di Postiglione (era questo uno dei pochi diritti dei sudditi). La duchessa che risiedeva nei mesi estivi nella localit\u00e0 che ancora oggi porta il suo nome, fu condannata alla restituzione di quanto aveva acquistato e pertanto il feudo pass\u00f2 al figlio della duchessa, Ottavio Franco. Alla sua morte gli successe il figlio Giovan Battista che molto am\u00f2 il suo feudo mostrandosi sempre buono e generoso con tutti, tanto che, in occasione di una carestia, fu creato un monte frumentario per i bisognosi, i quali potevano avere in prestito il grano pagando un prezzo quasi nullo. Nel 1627 Postiglione fu elevato al rango di marchesato. Alla morte di Giovan Battista Franco, avvenuta nel 1648, il feudo pass\u00f2 al figlio Jacopo Milano che, contrariamente al padre, angari\u00f2 l'universalit\u00e0 in diversi modi, e tra l'altro, vantando un credito inesistente, occup\u00f2 i pascoli della difesa \"Lagorosso\". Fece infine trasferire il titolo di marchesato da Postiglione al suo possedimento di Polistena, in Calabria, per rivendere questo paese dopo pochi mesi. L'acquirente Giuseppe Spinelli, pentito, cerc\u00f2 di riavere il denaro. Ne nacque un contenzioso che fin\u00ec solo con l'acquisto del feudo da parte di Ippolita Pelagnao di Cellamare che lo pass\u00f2 al duca Marcantonio Garofalo nel 1659. La famiglia Garofalo tenne il feudo di Postiglione fino al 1760 quando lo cedette al re Carlo II di Borbone che lo aveva acquistato, insieme al feudo di Controne, per ampliare la sua tenuta di caccia di Persano. Il feudalesimo fin\u00ec con la legge nel 1806. Dal 1811 al 1860 \u00e8 stato capoluogo dell'omonimo circondario appartenente al distretto di Campagna del regno delle Due Sicilie.\nDal 1860 al 1927, durante il regno d'Italia \u00e8 stato capoluogo dell'omonimo mandamento appartenente al circondario di Campagna.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Teggiano-Policastro e comprende una parrocchia:\nL'altra confessione cristiana presente \u00e8 quella Evangelica con una comunit\u00e0:\nCultura.\nCucina.\nLa cucina postiglionese ha diversi piatti tipici:\nGeografia antropica.\nFrazioni.\nIn base al 14\u00ba Censimento Generale della Popolazione e delle Abitazioni, le localit\u00e0 abitate sono:\nAmministrazione.\nAltre informazioni amministrative.\nIl comune fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29952", "revid": "1444396", "url": "https://it.wikipedia.org/wiki?curid=29952", "title": "Prignano Cilento", "text": "Prignano Cilento \u00e8 un comune italiano di abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nSull'origine del nome esistono diverse tesi. Secondo il Ventimiglia, il nome Prignano deriverebbe dall'abbondanza di alberi di pero nel territorio circostante. Tale interpretazione sarebbe confermata dal frequente ricorrere di elementi naturali in toponimi di localit\u00e0 vicine (Melito, Ogliastro, Cicerale). Una seconda tesi ritiene che l'attuale nome derivi dal latino \"praedium\", ovvero \u201cfondo\u201d o \u201cpodere\u201d. Sulla base della medesima radice \"praedium\", vi \u00e8 anche chi ha sostenuto che il nome Prignano derivi dal latino \"Pliniarum\", ovvero \u201cfondo di Plinio\u201d. L'accertata presenza di Plinio il Vecchio in Campania ha fatto cos\u00ec congetturare che egli possedesse un podere proprio nel territorio oggi denominato Prignano.\nSecondo quanto riportato da Pietro Ebner, la prima notizia che si ha del villaggio \u00e8 contenuta in un atto di vendita del 1070, conservato presso l'Archivio dell'Abbazia di Cava. Prignano \u00e8 poi ricompreso tra i territori restituiti nel 1276 da Carlo II d'Angi\u00f2 alla famiglia Sanseverino. Successivamente, il feudo venne ceduto da quest'ultima ad Antonello Prignano, il cui nipote Fabio lo alien\u00f2 nel 1458 a Prospero Lanara. A seguito di altri passaggi, il feudo, comprensivo dei villaggi di Melito e di Poglisi (oggi scomparso), venne acquistato nel 1564 dal poeta napoletano Bernardino Rota. Nel 1649 pass\u00f2 a Pietro Brandolino, che nel 1701 lo cedette a Tommaso Cardone, di origine spagnola, che vi ebbe il titolo di marchese. La famiglia Cardone risulta infatti iscritta nel Libro d'oro della nobilt\u00e0 italiana (1933) col titolo di Marchese di Melito e del Predicato di Prignano.\nDal 1811 al 1860 ha fatto parte del circondario di Torchiara, appartenente al Distretto di Vallo del Regno delle Due Sicilie. Dal 1860 al 1927, durante il Regno d'Italia ha fatto parte del mandamento di Torchiara, appartenente al Circondario di Vallo della Lucania.\nMonumenti e luoghi d'interesse.\nArchitetture religiose.\nChiesa di San Nicola di Bari.\nLa Chiesa madre di Prignano \u00e8 dedicata a San Nicola di Bari; risulta edificata prima del XIII secolo, anche se la struttura attuale \u00e8 frutto di vari rimaneggiamenti e restauri succedutisi nei secoli. In corrispondenza della navata di sinistra si eleva la robusta torre campanaria in pietra locale, a tre piani con archi a tutto sesto. La facciata \u00e8 a capanna, con due portali ed un dipinto nel timpano raffigurante il Santo. L'interno \u00e8 a tre navate, con l'aula centrale separata dalla zona absidale da un arco a tutto sesto. La volta \u00e8 a botte, ripartita in riquadri dipinti, con al centro un affresco che rappresenta un miracolo del Santo. In testa alle navate laterali sono collocate alcune tele, tra cui un \u201cMistico sposalizio di Santa Caterina con Ges\u00f9\u201d (XVII secolo), proveniente dalla cappella di Melito.\nCappella di Sant'Antonio da Padova.\nSituata su Corso Garibaldi, poco prima della fine dell'abitato, la cappella \u00e8 ci\u00f2 che rimane di un antico convento dei Padri Agostiniani, soppresso da Papa Innocenzo X con bolla del 22 ottobre 1652.\nAltre chiese.\nLe altre chiese del Comune si trovano nelle frazioni. A Melito \u00e8 la Cappella di Santa Caterina d'Alessandria; a San Giuliano la Cappella dedicata a San Biagio; infine, all'interno del cimitero \u00e8 la Chiesa dei Santi Cosma e Damiano.\nArchitetture civili.\nOasi del Fiume Alento.\nL'Oasi del Fiume Alento \u00e8 un'area protetta istituita allo scopo di salvaguardare le aree naturali, gli habitat e le tipologie forestali del bacino del Fiume Alento. Rientra tra le aree SIC, in quanto Sito di interesse comunitario. Nel 1994 \u00e8 stata ultimata la diga, che regola il corso del fiume e che \u00e8 sita all'interno dell'oasi. La Diga Alento appartiene alla tipologia delle dighe in terra, cio\u00e8 costruite in materiali sciolti, con un paramento bituminoso a monte che impedisce la filtrazione dell'acqua trattenuta nell'invaso. Il paramento di valle \u00e8 ricoperto da una coltre erbosa che mitiga l'impatto ambientale favorendo l'inserimento dell'opera ingegneristica nel territorio circostante. Il complesso della diga, inoltre, ospita una serie di strutture collegate, tra le quali una centrale idroelettrica, un impianto di potabilizzazione e un centro per il monitoraggio delle dighe tramite rilevamento satellitare.\nPalazzo marchesale Cardone.\nSituato in Piazza del Plebiscito, di fronte alla Chiesa di San Nicola di Bari, \u00e8 di propriet\u00e0 dei Marchesi Cardone, ultimi feudatari di Prignano (dal 1701 fino all'abolizione del regime feudale). \u00c8 costituito da quattro ali intorno ad un cortile centrale. La facciata \u00e8 caratterizzata da una robusta torre cilindrica merlata, elemento di sicura originalit\u00e0, in quanto non rinvenibile in altri palazzi coevi che costellano il territorio del Cilento. Il palazzo \u00e8 di propriet\u00e0 privata e non \u00e8 visitabile. \u00c8 ancora oggi nel libro d'oro della nobilt\u00e0 Italiana come Marchese di Prignano Cilento.\nCultura.\nEventi.\nL'Opera dei Turchi.\nSi tratta di una rappresentazione teatrale in costume, divisa in due atti, che rievoca due miracoli attribuiti a San Nicola di Bari dall'agiografia ufficiale. La manifestazione si svolge in Piazza del Plebiscito il Luned\u00ec dell'Angelo. Nel primo atto viene ricordato il miracoloso salvataggio di Diodato, un adolescente cristiano rapito dai Saraceni e da questi ridotto in schiavit\u00f9. Il giovane viene liberato dal Santo, che, impietosito dalla sua miserevole condizione, invia un angelo in suo soccorso. Nella rappresentazione l'angelo \u00e8 un bambino vestito di bianco, che, appeso con un robusto gancio ad una carrucola che scorre su una fune, \u201cvola\u201d letteralmente dal campanile della Chiesa madre fino al palco dove si trova la tavolata dei Turchi. Diodato si aggrappa all'angelo e viene portato via. Nella seconda scena San Nicola si reca presso un'osteria per rifocillarsi dopo un lungo viaggio. L'oste \u00e8 un orco senza scrupoli, che d\u00e0 in pasto ai suoi avventori carne di bambini rapiti ed uccisi. Nicola, per\u00f2, consapevole dell'abominevole inganno, ordina all'oste di mostrargli il tino dove viene conservata la carne. Non appena la botte viene scoperchiata, quattro bambini escono fuori, vivi e vegeti, ringraziando Nicola, che li aveva resuscitati con la forza della preghiera. La rappresentazione si conclude con la condanna a morte del criminale, portato via dal capitano delle guardie e fucilato.\nGeografia antropica.\nFrazioni.\nPoglisi (o Puglisi).\nIl villaggio, oggi scomparso, si trovava nell'area ove \u00e8 sito il moderno cimitero. Di esso rimane solamente la Chiesa dei Santi Cosma e Damiano, edificata prima del XIV secolo. Non si conoscono con esattezza le ragioni per le quali il villaggio \u00e8 stato progressivamente abbandonato, fino a scomparire. Ad avviso di Pietro Ebner, che ne attesta l'esistenza almeno fino al 1583, il casale potrebbe essere stato abbandonato a causa dei frequenti attacchi dei Turchi. Risulta infatti documentato che nel 1563 gli abitanti di Poglisi accorsero in aiuto della popolazione di Torchiara proprio per respingere gli invasori.\nSan Giuliano.\nLa frazione \u00e8 situata sulla strada che porta ad Ogliastro Cilento. Avendo perso la sua antica fisionomia, oggi \u00e8 di fatto unita al capoluogo. Qui si trova la Cappella dedicata a San Biagio, la cui presenza \u00e8 attestata gi\u00e0 nel XIV secolo.\nAmministrazione.\nAltre informazioni amministrative.\nIl comune fa parte della Comunit\u00e0 montana Alento-Monte Stella e dell'Unione dei comuni Alto Cilento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29954", "revid": "1564499", "url": "https://it.wikipedia.org/wiki?curid=29954", "title": "Ricigliano", "text": "Ricigliano \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nDisteso sulle falde dell'Appennino lucano a destra della valle del fiume Platano, il territorio di Ricigliano sovrasta la profonda forra di Romagnano al Monte, mentre a nord guarda i massicci montuosi del Marzano (1.530 metri), si trova ai limiti della provincia di Salerno, tra la Campania e la Basilicata e sorge in amena posizione su d'un colle.\nI comuni limitrofi della Campania sono San Gregorio Magno e Romagnano al Monte; quelli della Basilicata Balvano e Muro Lucano (la cui frazione pi\u00f9 vicina \u00e8 Casale San Giuliano). Dista circa 80\u00a0km da Salerno e 45\u00a0km da Potenza\nOrigini del nome.\nCompletamente priva di fondamento la tradizione secondo la quale il nome del paese deriverebbe da un \"recinctum Iani\", ossia da un luogo recintato sacro a Giano, in quanto la parola \"recinctum\" in latino ha tutt'altro significato e anche per il fatto che in quella e in tutta la zona circostante non fu mai riscontrata traccia alcuna di un culto prestato a tale divinit\u00e0. Il toponimo, molto pi\u00f9 verosimilmente, deriva dal \"nomen\" latino \"Ricilius\", che dovette appartenere alla \"gens\" che in epoca romana ebbe il possesso di un \"fundus\" posto allora in agro del \"municipium\" di Volcei (attuale Buccino), l'estensione del quale corrispondeva, grosso modo, a quella dell'attuale territorio del comune di Ricigliano.\nStoria.\nRicigliano ha un'origine molto antica: i primi insediameneti risalgono all'epoca preistorica, come attestano i vari reperti rinvenuti sul territorio del comune. Di particolare interesse sono alcune tombe a fossa rinvenute nella contrada Cutruzzone o Cutruzzole.\nFu edificato dai greci, i quali dalla citt\u00e0 di Tegua (Tegea) nel Peloponneso vennero in epoca remotissima a popolare la Lucania, di cui Ricigliano fece sempre parte. In tempi storici Ricigliano fu un vicus della vicina Volcei (oggi Buccino). Sotto i Romani era una citt\u00e0 piuttosto importante a giudicare dal fatto che essa fu eretta a colonia latina. Tra i reperti di questo periodo \u00e8 da segnalare, in localit\u00e0 Santa Maria, la presenza di resti di una villa rustica romana.\nAlarico, re dei Goti, distrusse dalle fondamenta l'antica Ricigliano e disfece i sette suoi casali che portavano il nome di S. Elia, S. Calogero, S. Jorio, S. Janni, S. Leucio, S. Pietro e San Zaccheria; i quali non furono pi\u00f9 riedificati, il suo territorio venne affidato a Tancredi di San Fele. Nel secolo successivo l'imperatore Federico II indic\u00f2 anche Ricigliano tra i borghi che dovevano contribuire a riparare il Castello di Buccino.\nDopo essere stato appannaggio di Pandolfo di Fasanella e di altri feudatari, Ricigliano pass\u00f2 ai D'Alemagna e in seguito alla famiglia Caracciolo con Giacomo, marchese di Brienza.\nIntorno alla fine del XVII secolo, a seguito di un'asta bandita dal Sacro Regio Consiglio, divenne feudataria del paese la famiglia De Marinis, alla quale il territorio rimase fino all'ultimo titolare, Michele.\nDal 1811 al 1860 ha fatto parte del circondario di Buccino, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Buccino, appartenente al circondario di Campagna.\n1861 - Brigantaggio. Il 24 novembre 1861 Carmine Crocco e Jos\u00e9 Borjes, raggiunsero Ricigliano. Come a Balvano, furono accolti dal clero e dalla popolazione: \u201ca suon di musica e coi preti in commissione di ricevimento\u201d. Malgrado ci\u00f2 il paese fu saccheggiato in maniera cos\u00ec devastante che il Borj\u00e8s non si sent\u00ec di trascriverne i particolari nel suo diario.\nSimboli.\nLo stemma di Ricigliano \u00e8 stato rinvenuto ed estratto dall'Archivio di Stato di Napoli \u201cFondo Regia Camera della Sommaria\u201d, Catasti Onciari, Vol.4.186, fol.6 V, come da documento autenticato dal Direttore dell'Istituto Statale stesso che si acclude.\nHa la seguente blasonatura: D'argento, a San Cristoforo, Patrono di Ricigliano, di carnagione, col viso di tre quarti, con mantello di rosso, sostenente sulla spalla sinistra il Divino Figliolo, di carnagione, con il braccio destro levato al cielo, entrambi aureolati d'oro, impugnante in sbarra alzata una palma naturale, fogliata, attraversante un fiume di azzurro.\nIl gonfalone ha un drappo troncato di azzurro e di rosso caricato dell'Arma sopra descritta ed ornato di ricchi fregi d'argento.\nMonumenti e luoghi d'interesse.\nSignificativi sono alcuni reperti archeologici della zona, tra cui un'ara funeraria databile intorno al III secolo e i gi\u00e0 ricordati resti di una Villa romana, distante circa due chilometri dal centro dell'odierna Ricigliano. Dell'edificio sono ancora visibili alcuni pavimenti a mosaico di pregevole fattura; si possono inoltre ammirare un atrio tetrastile con \"impluvium\", consistenti resti di ambienti termali, pavimenti a \"opus spicatum\" e vari altri manufatti risalenti al II secolo a.C.\nSul fiume Platano vi \u00e8 un antico ponte in pietra che \u00e8 comunemente chiamato Ponte di Annibale, per via della tradizione che vuole sia stato costruito da Annibale in discesa verso il Sud. \u00c8 noto anche come Ponte del Diavolo.\nSu parte dell'area della villa romana sono resti della Chiesa della Madonna Incoronata, che il sisma del 23 novembre 1980 ha ridotto quasi ad un rudere. La sua fondazione \u00e8 di probabile ascendenza basiliana, giacch\u00e9 l'edificio era al centro di un'area in cui il culto di santi orientali era notevolmente diffuso. Come tutte le chiese basiliane, aveva anch'essa un orientamento est-ovest.\nNel centro del paese sorge invece la Parrocchiale di San Pietro Apostolo, a tre navate. \nDi particolare interesse \u00e8 la Cappella di San Vito, distante 500 metri circa dal centro abitato, ove da oltre un millennio, il 15 giugno di ogni anno si svolge l'antica e tradizionale Turniata di San Vito.\nDel periodo medioevale assai poco rimane, avendo il terremoto del 1980 distrutto buona parte del paese: si segnalano i resti dell'antico Castello e dell'ex Convento di Santa Caterina o San Salvatore.\nSociet\u00e0.\nEvoluzione demografica.\nIl rapido decremento della popolazione riciglianese \u00e8 sintomo dell'emigrazione in America che colpi soprattutto il Sud-Italia alla fine dell'Ottocento fino all'inizio del Novecento. Da allora Ricigliano ha avuto un lieve incremento di popolazione che non ha mai superato la soglia dei abitanti.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Buccino dell'arcidiocesi di Salerno-Campagna-Acerno.\nEconomia.\nFiorente \u00e8 l'allevamento ovino, caprino e suino: assai ricercate sono le carni d'agnello, i formaggi e i prosciutti. Per quanto riguarda la produzione agricola, ottimi sono i vini e l'olio d'oliva. Il suolo molto fertile contribuisce all'ottima produzione di cereali, legumi e frutta saporitissima. Non manca la selvaggina (cinghiali, lupi, tassi, puzzole)\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per i trasporti extraurbani, alla societ\u00e0 SITA e Buonotourist.\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29956", "revid": "1444396", "url": "https://it.wikipedia.org/wiki?curid=29956", "title": "Roccagloriosa", "text": "Roccagloriosa (\"'A Rocca\" in dialetto cilentano meridionale) \u00e8 un comune italiano di abitanti della provincia di Salerno in Campania.\nGeografia fisica.\nIl territorio di Roccagloriosa si trova al centro di una regione geograficamente ben definita, che include le valli del Mingardo e del Bussento e si affaccia sul Golfo di Policastro. Questo comprensorio risulta racchiuso in un gruppo di rilievi: il \"Monte Scuro\" e il \"Monte Sacro\" a ovest, il massiccio del Cervati a nord e il \"Monte Rotondo\" a est. Tale disposizione permette di considerare la zona un'entit\u00e0 con caratteristiche peculiari nell\u2019ambito cilentano. Il comprensorio \u00e8 collegato da una serie di valichi attraverso i rilievi citati con le aree confinanti, vale a dire il territorio velino e Moio della Civitella a nord-ovest, il Vallo di Diano a nord e il Lagonegrese a est. La dorsale del \"Monte Capitenali\", dove sorge il comune, costituisce uno spartiacque fra la valle del Mingardo e la valle del Bussento.\nCon la sua piccola frazione di Acquavena, \u00e8 inserita nel territorio del parco nazionale del Cilento e Vallo di Diano, dichiarato dall'UNESCO \"patrimonio dell'Umanit\u00e0\" nel 1998.\nOrigini del nome.\nLa tradizione popolare vuole che il nome di Roccagloriosa sia il composto del latino \"Rocca,-ae\" e \"Gloriosa\". Il primo termine sta ad indicare la collocazione strategica del paese, per secoli una roccaforte, il secondo sottolinea la venerazione per la gloriosa Maria di Nazareth, madre di Dio.\nStoria.\nSulla collina denominata \"Le Chiaie\" sono stati ritrovati reperti databili all'et\u00e0 del Bronzo (II millennio a.C.). Testimonianze pi\u00f9 importanti risalgono all'et\u00e0 del ferro (VIII-VI secolo a.C.), in cui nella zona si svilupp\u00f2 un insediamento stagionale. A partire dal V secolo a.C. si svilupp\u00f2 un abitato, formato da case a pianta rettangolare allungata, posate su uno zoccolo di pietra. Dal IV al III secolo a.C. si costituisce un perimetro difensivo dell'abitato, cio\u00e8 una cinta muraria costruita con blocchi di calcare, che lascia all'esterno la necropoli. All'interno della cittadina cos\u00ec fortificata le abitazioni si dispongono in isolati rettangolari.Su un frammento di tavola bronzea rinvenuto durante gli scavi archeologici, databile al IV-III secolo a.C., \u00e8 stato ritrovato uno \"statuto\" riguardante l'ordinamento istituzionali civile dell'antica cittadina, testimoniando quindi una notevole complessit\u00e0 della vita civile e amministrativa del popolo dei Lucani.\nNel I secolo a.C., i superstiti alla distruzione di Orbitania eressero un nuovo insediamento, non lontano dal primo, su uno costone di roccia chiamato \"Armo\". L'insediamento si chiam\u00f2 \"Patr\u00eczia\", l'odierna Rocchetta, cittadina che visse fino al IV secolo d.C.\nAlla fine del IV secolo, il generale Stilicone sbarc\u00f2 con i suoi soldati nel golfo di Policastro, trov\u00f2 la zona adatta per l'accampamento delle sue truppe. Queste si diedero al saccheggio e alla distruzione degli abitati vicini, e gli abitanti di \"Patrizia\" furono costretti a fondersi col nucleo originario: da questa unione nacque un nuovo insediamento, intorno ad una chiesetta del 412 dedicata alla Madonna, zona ancora oggi chiamata \"Rocca\".\nNel VI secolo, in seguito alle invasioni bulgare, presso la \"Rocca\" venne costruito un castello, e si costituirono gli abitati di Aquavena, Celle Bulgheria e Rocchetta.\nNel 590 fu conquistata dai Longobardi, che ingrandirono il castello. Nel XIII secolo questo era uno dei \"castra exempia\" di Federico II di Svevia, e se ne riservava l'affidamento direttamente alla casta regnante.\nIn epoca moderna, il castello dovette subire il saccheggio delle truppe napoleoniche, il 3 agosto 1806. Questo fu incendiato e devastato, per poi essere in buona parte demolito negli anni '50 del XX secolo.\nNello stesso periodo Celle ottenne l'autonomia amministrativa.\nDal 1811 al 1860 ha fatto parte del circondario di Torreorsaja, appartenente al distretto di Vallo del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Torre Orsaja, appartenente al circondario di Vallo della Lucania.\nCultura.\nMusei.\nL\"'Antiquarium\" locale custodisce numerosi reperti archeologici che risalgono al IV e al III secolo a.C..\nAmministrazione.\nAltre informazioni amministrative.\nIl comune fa parte della Comunit\u00e0 montana Bussento - Lambro e Mingardo\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29958", "revid": "1652635", "url": "https://it.wikipedia.org/wiki?curid=29958", "title": "Rofrano", "text": "Rofrano \u00e8 un comune italiano di abitanti della provincia di Salerno in Campania.\nGeografia fisica.\nIl comune di Rofrano \u00e8 situato nella zona meridionale del Cilento, equidistante e in posizione centrale rispetto a altri comuni pi\u00f9 grandi solo come Sala Consilina, Vallo della Lucania e Sapri.\nRofrano, come altri comuni cilentani, rientra nel territorio del parco nazionale. \nIl paese si trova lungo la SP18 proveniente da Laurito, che lo attraversa e poco prima di uscirne, si dirama proseguendo da un lato, innestandosi sulla SS18 per Alfano, Torre Orsaia, Policastro e Sapri, e dall'altro per Sanza e Sala Consilina che durante si innesta un ulteriore strada la quale attraversa tutta la Valle del Mingardo nel versante pi\u00f9 alto e raggiungendo Laurino in uno scenario di naturale maestosit\u00e0 paesaggistica.\nIl Comune di Rofrano vanta le frazioni e contrade di seguito elencate in ordine di distanza: Tresanti, Provitera, Molino Vecchio, Pozzillo, San Menale, Treppaoli, Borgo Cerreto (frazione parzialmente nel comune di Torre Orsaia) ed una localit\u00e0 disabitata conosciuta come Triglio.\nParte del territorio del villaggio di Pruno \u00e8 compreso nel suo ambito comunale.\nStoria.\nLe sue origini risalgono fra il III e il IV secolo e vengono attribuite a dei nobili crociati, allora abitanti nelle prossimit\u00e0 della montagna di Piaggine in un luogo che chiamarono Ruffium (da qui l'antica denominazione di \"Ruranu\").\nA seguito di epidemie (non accertate) e di brigantaggio, l'abitato si spost\u00f2 avvicinandosi all'attuale ubicazione e cambiando il suo nome in Ruffio, per poi arrivare a Rufra e infine Rofrano (parola riferita alla terra che frana sotto i nemici).\nNel Medioevo il feudo di Rofrano veniva concesso da Roberto il Guiscardo ad uno dei suoi cavalieri. Il relativo Castello, ampliato su un maniero preesistente di origine Longobardo-Bizantina, \u00e8 tuttora visibile. il portone di accesso, fino all'inizio degli anni ottanta, era sormontato da un fabbricato costituito da muratura con travi di legno intrecciate e riempimento in pietrame, di chiara origine Nord-europea. nelle campagne \u00e8 possibile ancora imbattersi in vecchi edifici in muratura con balconate in legno, frequenti nelle aree germaniche e Nord-Europee.\nDal 1811 al 1860 ha fatto parte del circondario di Laurito, appartenente al distretto di Vallo del regno delle Due Sicilie.\nFece poi parte del mandamento di Laurito, appartenente al circondario di Vallo della Lucania.\nSociet\u00e0.\nInchiesta Alimentare 1954.\nL'inchiesta alimentare a Rofrano, svoltasi nell'ottobre del 1954 ed effettuata dall'Istituto della Nutrizione del Consiglio Nazionale delle Ricerche, mirava allo studio dei bisogni e consumi della popolazione italiana dell'epoca, ed in particolare questi studi furono praticati su quella popolazione che viveva nelle zone pi\u00f9 disagiate della penisola, tra cui, per questo motivo, fu tristemente nota la stessa Rofrano. Da recenti ricerche si \u00e8 scoperto che la popolazione di questi territori \u00e8 di gran lunga pi\u00f9 longeva di quelle di altre zone prese a campione, e questa scoperta ha portato alla rivalutazione della dieta di un tempo e di stili di vita ormai quasi scomparsi.\nReligione.\nLa maggioranza della popolazione \u00e8 di religione cristiana, appartenente principalmente alla Chiesa cattolica; il comune appartiene alla diocesi di Vallo della Lucania, comprendente una parrocchia:\nL'altra confessione cristiana presente \u00e8 quella Evangelica, con una comunit\u00e0:\nCultura.\nLa dieta mediterranea.\nNel 1954 veniva descritta per la prima volta, in un piccolo paese del Cilento (Rofrano in provincia di Salerno) quella che diventer\u00e0 in seguito una famosa \"invenzione\" di un illustre fisiologo statunitense: la dieta mediterranea. Rofrano pu\u00f2 vantare il primato di paese dove viene per la prima volta studiata la dieta mediterranea. Per la precisione, a Rofrano venne effettuato uno studio sulle conseguenze della malnutrizione dovuta ad una forte povert\u00e0. Successivamente, il filosofo statunitense, che incantato dalle bellezze del cilento, si stabil\u00ec a Pollica. Cos\u00ec inizi\u00f2 a studiare gli effetti della cosiddetta Dieta mediterranea, siccome aveva notato, in rapporto alla popolazione statunitense, che vi era una forte probabilit\u00e0 di non riscontrare malattie cardiovascolari nei cilentani. Riteneva che tale diminuzione statistica era determinata dall'alimentazione.\nDi cosa si tratta. Come dice Ancel Keys (1997): \"pasta in many forms, leaves sprinked with olive oil, all kinds of vegetables in season, and often cheese, all finished off with fruit and frequently was-hed down with wine\" (vari tipi di pasteasciutte, ortaggi a foglia conditi con olio di oliva, tutti gli ortaggi di stagione, spesso il formaggio, la frutta che conclude il pasto e il vino che lo annaffia!). Nella dieta mediterranea del Cilento nel 1954 i cereali sotto forma di pane e di pasta (spesso fatta in casa, \"le llane\" che accompagnavano i fagioli) rappresentavano oltre il 60% delle calorie totali che venivano assunte con i pasti.\nL'incidenza della patologia cardiovascolare nel Cilento \u00e8 tra le pi\u00f9 basse d'Italia, ma l'alimentazione non sarebbe molto differente da quella del resto del Paese! \u00c8 pur vero per\u00f2 che, come sottolinea Vito Teti, sia la fame che l'abbondanza, sia l'alimentazione quotidiana che quella festiva del Cilento non possono essere comprese soltanto attraverso l'elencazione e la descrizione dei prodotti della dieta o dell'energia e dei nutrienti con essa apportati. Le abitudini alimentari delle popolazioni vanno infatti anche riportate a uno stile di vita, a una cultura, a dei modi di essere che si sono affermati nel corso di una lunga e controversa storia. Questo nuovo modo di vedere l'alimentazione allarga notevolmente l'interpretazione che di essa se ne pu\u00f2 dare anche nel campo della salute. Ed ecco che i tratti che caratterizzano il mangiare Cilentano o in termini pi\u00f9 ampi il mangiare e la dieta mediterranea, quali la convivialit\u00e0, il mangiare in famiglia, il consumare il pasto all'aperto, l'accompagnare il pasto con canti e danze sono oggi considerati elementi importanti, per lo meno della stessa importanza di quelli di carattere biologico quali iperglicemia, ipertensione, obesit\u00e0 etc., per gli effetti che possono avere, protettivi i primi e di rischio i secondi, nei riguardi di vari tipi di patologia degenerativa (malattie cardiocircolatorie e cancro) verso le quali queste popolazioni sembrano essere assai protette.\nMadonna di Grottaferrata.\nLa chiesa della Madonna di Grottaferrata, sorge sul poggio pi\u00f9 alto di Rofrano. Anticamente era un monastero dedicato alla Madonna fondato dai monaci greci basiliani, il cui insediamento a Rofrano \u00e8 da collocare intorno all\u2019anno mille. Il monastero presentava le caratteristiche di un tempio greco. Il nome dell\u2019odierna chiesa \u00e8 da collegare al santuario di Grottaferrata, anch\u2019essa di origine basiliana e fondata dal monaco San Nilo, il quale dopo tanto peregrinare da Rossano, attraversando i territori della Campania raggiunse Roma. In un documento, conosciuto come Crisobollo di Ruggero II, del 1131 si rinvengono le prime notizie del rapporto tra Rofrano e il comune in provincia di Roma. Il documento fa riferimento alla concessione fatta a Leonzio, abate della Madonna di Grottaferrata, della chiesa di S. Maria di Rofrano con l\u2019annesso feudo. Re Ruggero II concesse anche il diritto di asilo e di giurisdizione criminale sul monastero. \nLa storia della Chiesa della Madonna di Grottaferrata era quasi sconosciuta finch\u00e9 il Canonico Ronsini in una cronaca del 1873 e anni dopo, Monsignor Pasquale Allegro, entrambi originari di Rofrano, contribuirono agli studi e alla conoscenza dell\u2019antico monastero nonch\u00e9 del territorio.\nPer molti fedeli la costruzione della chiesa \u00e8 da porre in relazione con la volont\u00e0 della Madonna. La tradizione popolare narra del ritrovamento tra da parte di alcuni contadini di una statuina della Madonna nascosta tra le sterpaglie, la quale chiese loro di erigere una chiesa. I fedeli cominciarono a scavare ma, all\u2019indomani, le buche scavate erano sempre ricoperte di terra vanificando il loro lavoro. I contadini allora la supplicarono affinch\u00e9 fosse lei ad indicare il punto esatto ove volesse vedere sorgere la chiesa. Fu cos\u00ec che il 15 agosto, nel paesello, nevic\u00f2 solo nel punto in cui oggi sorge la bad\u00eca. I fedeli lo considerarono un segno della volont\u00e0 della Madonna.\nLa festa in onore della Madonna viene festeggiata l'8 Settembre. Un'importante celebrazione viene svolta anche presso la comunit\u00e0 di Rofranesi di Melbourne.\nEconomia.\nL'economia \u00e8 principalmente basata sull'edilizia; seguono le attivit\u00e0 commerciali, l'allevamento, la pastorizia, pochi artigiani, alcune strutture ricettive e l'agricoltura, prevalentemente ad uso e consumo privato. Negli ultimi anni l'effetto della crisi ha messo in difficolt\u00e0 il settore edilizio, che garantiva una fonte di reddito per numerose famiglie. Nel 2006, in una classifica dei comuni campani, Rofrano si posiziona all'ultimo posto tra quelli pi\u00f9 poveri, con appena 6.901 \u20ac \"pro capite\".\nInfrastrutture e trasporti.\nLe infrastrutture presenti solo quelle tipiche di un paese di collina, le strade presentano pochi tratti rettilinei e spesso sono soggette a smottamenti.\nI trasporti pubblici sono della locale e storica ditta Lettieri, un tempo Loguercio.\nI collegamenti sono per Salerno, Sala Consilina, Sapri e Vallo della Lucania.\nAmministrazione.\nAltre informazioni amministrative.\nIl comune fa parte della Comunit\u00e0 montana Bussento - Lambro e Mingardo\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nBibliografia.\nCanonico Domenicantonio Ronsini, Cenni storici sul comune di Rofrano, 1874.\nMons. Pasquale Allegro, Chiese di Rofrano alcune notizie storiche, Arnaldo Forni Editore della Sala Bolognese,1981."}
{"id": "29959", "revid": "122705353", "url": "https://it.wikipedia.org/wiki?curid=29959", "title": "Romagnano al Monte", "text": "Romagnano al Monte \u00e8 un comune italiano di 378 abitanti della provincia di Salerno in Campania.\nGeografia fisica.\nTerritorio.\nL'abitato sorge in localit\u00e0 Ariola, a 650 , lungo un crinale collinare delimitato a ovest dal comune di Buccino, a nord da Ricigliano, a est dal vallone del torrente Platano che segna il confine con la Basilicata, e a sud dal fiume Bianco. Il territorio comunale ha una superficie di 9\u00a0km\u00b2. Dista circa 80\u00a0km da Salerno e 45\u00a0km da Potenza\nClassificazione sismica: zona 1 (sismicit\u00e0 alta), Ordinanza PCM. 3274 del 20/03/2003\nClima.\nLa stazione meteorologica pi\u00f9 vicina \u00e8 quella di Contursi Terme. In base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +6,9\u00a0\u00b0C; quella del mese pi\u00f9 caldo, luglio, \u00e8 di +24,5\u00a0\u00b0C\nOrigini del nome.\nIl termine \u00e8 di chiara origine latina. In epoca classica, infatti, era un \"fundus\" appartenente alla famiglia patrizia dei \"Romanius\". \u00abQuest'usanza di considerare come un toponimo il nome di un grande fondo rustico e della famiglia a cui il fondo apparteneva - scrive infatti Mario Attilio Levi - rimase nelle abitudini dell'Italia antica ancora in avanzata et\u00e0 imperiale; cosicch\u00e9 tuttora conserviamo nella nostra toponomastica i nomi di localit\u00e0 che non sono altro che indicazioni di tenute familiari\u00bb Fino all'unit\u00e0 d'Italia si chiamava semplicemente \"Romagnano\". Con la fine del Regno delle Due Sicilie gli venne aggiunto \"al Monte\" per distinguerlo da Romagnano Sesia.\nStoria.\nIl centro storico si presenta arroccato su un crinale a picco sulle gole del fiume Platano che in quel tratto segna il confine tra la Campania e la Basilicata.\nIn epoca romana il suo territorio ricadeva sotto la giurisdizione dell'antica \"Volcei\", cio\u00e8 dell'attuale Buccino. Di tale periodo non restano che le affioranti tracce di un pavimento in \"opus signinum\" nei pressi di una villa in localit\u00e0 San Pietro, e altri resti sparsi.\nIn epoca longobarda, un nucleo pi\u00f9 consistente di abitanti venne a insediarsi laddove oggi sorge il centro storico del vecchio insediamento, distrutto dal sisma del 23 novembre 1980.\nSul volgere del primo millennio fu costruito in quel posto un castello e, poco distante, verso est, la prima chiesa parrocchiale intitolata alla \"Madonna del Parto\" e poi all\"'Assunta\". I ruderi di questi due monumenti sono ancora visibili. Agli inizi della seconda met\u00e0 del XVII sec., la parrocchia fu trasferita nella nuova chiesa dedicata alla \"Madonna del Rosario\" e ricostruita dalle fondamenta nella seconda met\u00e0 del secolo successivo. Abbandonata in seguito al sisma del 23 novembre 1980, fu di nuovo riedificata \"ab imis fundamentis\" sotto lo stesso titolo nel nuovo insediamento in localit\u00e0 \"Ariola\".\nLe prime notizie scritte compaiono in un registro databile al 1167. Nel 1297 la famiglia D'Alagni/a, detta anche d'Alaneo, ottenne il feudo di Romagnano in Principato Citra. \u00abIl feudo di Romagnano rappresenta un raro caso di stabilit\u00e0 contro la mobilit\u00e0 di gran parte dei feudi meridionali. Esso infatti appartenne, salvo brevi interruzioni alla famiglia d'Alagno , dal Duecento fino al terzo decennio del Settecento e, successivamente, ai Torelli (o Torella) fino all'eversione della feudalit\u00e0\u00bb.. Dalle note storiche presso l'Archivio di Napoli, risulta che una Lygni di nome Isabella, sposata e rimasta vedova di Alfonso d'Alagno, nel 1623,fece elevare il feudo da baronia a marchesato \u00bb. Pietro , figlio, dal 1632 fu primo marchese di Romagnano, sposa Silvia Mastrilli, figlia di Paolo dei signori di Nola.\nNel primo decennio del XIX secolo scoppi\u00f2 una sanguinosa lotta tra il feudatario e i briganti, che trucidarono i due figli del barone: Paolo e Ottavio Torella. L'autore dell'efferato crimine, il brigante Antonio Di Leo, il primo marzo del 1810 fu impiccato e dopo morto gli fu tagliata la testa, che rest\u00f2 per diverso tempo esposta nella piazza del paese.\nNello scorso secolo, personaggio di un certo rilievo \u00e8 stato l'arciprete Tommaso Alessio che divenne pro-vicario del cardinale Alessio Ascalesi di Napoli.\nDal 1811 al 1860 ha fatto parte del circondario di Buccino, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Buccino, appartenente al circondario di Campagna.\nIl borgo fu danneggiato da ripetuti eventi sismici fino al decisivo terremoto dell'Irpinia del 1980, che determin\u00f2 l'abbandono definitivo del vecchio paese in favore del nuovo centro abitato, costruito a 2\u00a0km di distanza.\nSimboli.\nLa parte inferiore riporta la dicitura \"Comune di Romagnano al Monte\"; sopra si\ndiramano due ramoscelli: uno di ulivo e l'altro di quercia legati con un nastro giallo che forma un fiocco.\nI ramoscelli fanno da cornice ad un rettangolo con la base inferiore tondeggiante che ha lo\nsfondo di color celeste su cui \u00e8 sospesa una piccola torre con una porta centrale e quattro piccoli merli. Sotto la torre scorre un fiume azzurro delimitato ai due lati da piloni di pietra. Sopra il rettangolo c'\u00e8 una torre a forma di corona con feritoie e merli, il tutto di colore marrone. Le raffigurazioni poggiano sopra uno sfondo bianco.\nIl Gonfalone \u00e8 un drappo azzurro con al centro lo stemma comunale.\nSociet\u00e0.\nEtnie e minoranze straniere.\nAl 1\u00ba gennaio 2018 a risultavano residenti 16 cittadini stranieri, pari al 4,3% della popolazione.\nReligione.\nLa maggioranza della popolazione \u00e8 di religione cristiana di rito cattolico; l'unica parrocchia del vecchio insediamento, fondata nel 1674, come arcipretura curata, \u00e8 stata ricostruita nel nuovo paese e inaugurata il 24 novembre 2007; fa parte della forania di Buccino, che rientra a sua volta nei confini dell'arcidiocesi di Salerno-Campagna-Acerno.\nCultura.\nI piatti tipici della cucina locale sono ricavati da animali da cortile come il coniglio (tradizionalmente preparato \"imbottito\") da erbe anche selvatiche\nGeografia antropica.\nL'abitato attuale \u00e8 sorto a seguito del Terremoto dell'Irpinia del 1980, in localit\u00e0 \"Ariola\" a circa 2\u00a0km dall'abitato vecchio che \u00e8 stato abbandonato completamente. Altre localit\u00e0 abitate sono \"Palazzo\", presso Ariola, e \"Romagnano Scalo\", a ridosso della stazione ferroviaria.\nIn base allo statuto comunale, datato 10 maggio 2008, sono individuate come uniche frazioni:\nEconomia.\nNel comune non sono presenti attivit\u00e0 commerciali rilevanti.\nInfrastrutture e trasporti.\nStrade.\nLe principali vie di collegamento del comune sono:\nFerrovie.\nIn localit\u00e0 Romagnano Scalo vi \u00e8 la stazione di Romagnano-Vietri-Salvitelle lungo la ferrovia Battipaglia-Potenza-Metaponto.\nMobilit\u00e0 urbana.\nLa mobilit\u00e0 \u00e8 affidata, per i trasporti extraurbani, alla societ\u00e0 Sicurezza e Trasporti Autolinee - Sita Sud S.r.l. che collega il borgo con Buccino.\nAmministrazione.\nDi seguito vengono elencati i primi cittadini del Comune, dal 1985 ad oggi, cos\u00ec come riportato nell'archivio del Ministero dell'Interno\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nIl comune \u00e8 dotato di un campo da calcio in loc. Pian di Pede e di un campo da calcetto pi\u00f9 uno da tennis/pallavolo in loc. Ariola.."}
{"id": "29961", "revid": "124809251", "url": "https://it.wikipedia.org/wiki?curid=29961", "title": "Rutino", "text": "Rutino \u00e8 un comune italiano di 782 abitanti della provincia di Salerno in Campania.\nGeografia fisica.\nCentro agricolo dell'alto Cilento, situato sul versante destro della media valle dell'Alento, su uno sprone del poggio sulla cui cima si erge il poderoso castello di Rocca Cilento. L'abitato presenta una tipica struttura allungata, chiamato dalla voce del popolo \"Rutino lungo e fino, \"in quanto l'asse di sviluppo \u00e8 costituito dalla statale Tirrena.\nStoria.\nLa data di fondazione del paese non \u00e8 nota. Il casale viene indicato per la prima volta col nome di Ruticinum (in locum Ruticini) in un documento del 954. In questo si parla della \"Translatio\" dei resti del corpo dell'apostolo San Matteo da Duoflumina (Casal Velino) a Caputaquis (Capaccio) e di qui a Salerno.\nIl paese nel secolo XI era un casale della Baronia del Cilento, feudo della famiglia Sanseverino dal 1276. Venduto nel 1535 da Ferrante Sanseverino a Francesco de Rogerio, nel 1538 pass\u00f2 al figlio di quest'ultimo, Gian Lorenzo.\nIn seguito appartenne a Giovanni Gomez unitamente al castello di Rocca, di cui segu\u00ec le vicende.\nDal 1811 al 1860, con la denominazione \"Rotino\", ha fatto parte del circondario di Torchiara, appartenente al distretto di Vallo del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Torchiara, appartenente al circondario di Vallo della Lucania.\nDurante la seconda guerra mondiale il paese era occupato da truppe tedesche che erano accampate nel vecchio campo sportivo.\nFino all'apertura della nuova strada provinciale 417, che parte da Agropoli e termina a Sapri, era una tappa del percorso della strada statale 18 Tirrena Inferiore.\nDal 4 Maggio 1887,la frazione Rutino Scalo disponeva di una stazione ferroviaria che \u00e8 stata chiusa negli anni '90.\nSociet\u00e0.\nScuole.\nI primi tre cicli d'istruzione sono presenti nel territorio comunale.\nLe Scuole Secondarie di Secondo Grado sono presenti ad Agropoli e Vallo della Lucania.\nTradizioni e folclore.\nIl volo dell'Angelo.\nLa festivit\u00e0 pi\u00f9 importante che si celebra durante l'anno \u00e8 quella del protettore San Michele Arcangelo. La festivit\u00e0 cade la seconda domenica di maggio ed \u00e8 celebrata con un solenne rito religioso. La statua del santo viene portata in processione per le vie del paese e viene accompagnata dalle Associazioni Cattoliche, dalla Banda Musicale e da numerosissimi fedeli.\nLa processione \u00e8 caratterizzata da due momenti salienti:\nLa processione prosegue e arrivati in piazza i portatori adagiano su un tavolo la Statua di San Michele disponendola di fronte al palco, allestito per l'occasione, che funge da Inferno.\nL'Angelo parte dalla loggia della casa canonica imbragato ad una carrucola che scorre su una corda. Viene fatto avanzare lentamente fino a posizionarsi di fronte al palco che rappresenta l'Inferno. Un assoluto silenzio \u00e8 calato sulla piazza dove la gente si accalca per meglio godersi lo spettacolo.\nL'Angelo inizia la prima parte del dramma lanciando un severo monito a Lucifero per essersi ribellato a Dio e gli annuncia che questa sua disobbedienza gli sarebbe costata molto cara.\nLucifero si dichiara pronto alla battaglia e sfida l'Angelo. Con questa intesa termina la prima parte del dramma. L'Angelo accompagnato da scrosci di applausi raggiunge il lato opposto della piazza mentre la Statua del \"Principe degli Angeli\", in processione, percorre il lato opposto del paese (contrada Serra).\nAl ritorno della processione, giunti di nuovo in piazza, l'Angelo, munito di scudo e spada, ritorna in scena ed affronta l'acerrimo nemico Lucifero. Lo scontro incomincia e, dopo un simbolico duello, l'angelo sconfigge il diavolo facendolo stramazzare al suolo.\nUmiliato e confuso Lucifero si dichiara sconfitto e si rifugia nell'inferno. L'Angelo nel riprendere il volo di ritorno canta un inno di lode al cielo. La manifestazione si conclude riportando la statua nella parrocchia.\nORIGINE DEL VOLO DELL'ANGELO\nNon si conosce con precisione la prima volta che \u00e8 stata rappresentata la lotta del bene contro il male, il pi\u00f9 datato documento ufficiale che parla di tale rappresentazione \u00e8 datato 1866, esso \u00e8 conservato nell'Archivio Storico Parrocchiale, vi \u00e8 elencato al suo interno alcuni oggetti pertinenti al corredo indossato dagli attori nella sacra rappresentazione, quali: elmo, corazza, lancia, ecc.\nIl dramma interpretato a Rutino \u00e8 ispirato al Paradiso perduto, un poema epico in versi sciolti, pubblicato nel 1667, da John Milton (1608 \u2013 1674), scrittore, statista e teologo inglese.\nDa allora \u00e8 cambiata solo la data, dall'8 maggio, che ricorda il giorno dell'apparizione di san Michele Arcangelo sul Monte Gargano, alla seconda domenica dello stesso mese, quindi in concomitanza alla festa della mamma.\nGeografia antropica.\nFrazione di Rutino Scalo.\nRutino Scalo \u00e8 l'unica frazione del comune, conta 45 abitanti.\nLa frazione si trova a 110 metri sul livello del mare e dista 3,98 chilometri in linea d'aria dal capoluogo. Il territorio \u00e8 caratterizzato da una pendenza verso sud.\nStoria.\nLa frazione situata lungo la Ferrovia Tirrenica Meridionale si \u00e8 sviluppata con la costruzione della Ferrovia iniziata intorno al 1880, la vecchia stazione ferroviaria fu inaugurata il 4 maggio 1887.Il borgo ha avuto un boom negli anni '60 con la costruzione del secondo binario ferroviario. In quegli anni c'erano: la scuola elementare, un emporio, un calzolaio, un sarto, un barbiere, la stazione ferroviaria e un dopolavoro ferroviario, la chiesa dedicata a Sant'Anna.\nTra queste infrastrutture \u00e8 utilizzata oggi solo la chiesa.\nNegli anni '90 la stazione ferroviaria viene declassata a posto di movimento.\nTrasporti.\nDopo la chiusura della stazione, dal punto di vista dei trasporti pubblici, la frazione \u00e8 servita dalla linea degli autobus Lettieri che serve la tratta Salerno-Vallo della Lucania; autobus che passa sulla vicina Strada Statale 18.\nFesta patronale.\nLa santa patrona della frazione \u00e8 Sant'Anna, che viene festeggiata, con una festa patronale, la domenica successiva al 26 luglio.\nEconomia.\nNel territorio di Rutino si producono olive, uva da vino, fichi e cereali di vario genere. Sono inoltre estesi i pascoli, le zone agricole e i boschi.\nInfrastrutture e trasporti.\nFerrovie.\nLa frazione Rutino Scalo era dotata di una stazione ferroviaria chiusa nel 1996.\nAmministrazione.\nAltre informazioni amministrative.\nIl comune fa parte della Comunit\u00e0 montana Alento-Monte Stella e dell'Unione dei comuni Alto Cilento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29964", "revid": "599013", "url": "https://it.wikipedia.org/wiki?curid=29964", "title": "Salento (disambigua)", "text": ""}
{"id": "29966", "revid": "125861392", "url": "https://it.wikipedia.org/wiki?curid=29966", "title": "San Cipriano Picentino", "text": "San Cipriano Picentino \u00e8 un comune italiano di abitanti della provincia di Salerno in Campania.\nGeografia fisica.\nCon queste parole il poeta Jacopo Sannazaro - il quale visse per circa 20 anni a San Cipriano Picentino - ha voluto esaltare la bellezza di questo paese situato a da Salerno.\nIl paese \u00e8 collocato su una collina alle pendici orientali del monte Monna; le sue frazioni, Vignale, Pezzano, Filetta, Campigliano, presentano il fascino degli antichi casali, borghi e masserie, il tutto calato in un contorno paesaggistico caratterizzato da una ricca vegetazione, ideale per escursioni naturalistiche e scampagnate.\nDal paese si pu\u00f2 godere di un paesaggio della citt\u00e0 di Salerno, del porto e da alcuni punti anche della costiera amalfitana e cilentana.\nLa vegetazione dominante \u00e8 quella della frutta secca, nocciole e castagne in particolare; ma non di meno sono presenti ulivi e viti, che permettono la produzione di ottimi oli d'oliva e vini.\nStoria.\nCome quasi tutti i paesi della zona dei Picentini, San Cipriano deve le sue origini alla distruzione di Picentia intorno all'anno 268 a.C. ad opera dei romani, che provoc\u00f2 la dispersione dei suoi abitanti nei territori circostanti. I vari centri che si crearono divennero, nel corso del medioevo, distretti amministrativi, detti gastaldati, prima di divenire, sotto il dominio normanno, contee e baronie.\nIl nome del paese deriverebbe da Tascio Cecilio Cipriano, santo martire cristiano. Il primo documento in cui si ha notizia di una chiesa dedicata a tale san Cipriano, voluta dal principe Guaimaro V, risale al 1049. La chiesa era situata in un luogo detto Venera, Vernera o Benera, che da allora si chiam\u00f2 San Cipriano, divenendo un territorio concesso negli anni a feudatari ecclesiastici e laici. \u00c8 probabile che fu scelto il nome di San Cipriano, in ricordo dell'antica alleanza con i Cartaginesi, dato che san Cipriano era cartaginese, ma soprattutto in virt\u00f9 dei commerci avuti nei secoli con quelle popolazioni.\nNel 1460 Ferdinando d'Aragona lo affid\u00f2 al Barone di Santo Mango. Nel 1531, riuscendo a staccarsi dal Principato, San Cipriano costitu\u00ec la propria libera Universit\u00e0 con un governo eletto dalle popolazioni dei villaggi di tale territorio, ne fu approvata la costituzione e nel 1533 fu costruito perfino il palazzo 'della baronia' posto tra l'attuale capoluogo e la frazione alta di Vignale.\nDal 1811 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia (1861-1946) \u00e8 stato capoluogo dell'omonimo mandamento appartenente al Circondario di Salerno.\nCon il Regio Decreto del 23 ottobre 1862, di Vittorio Emanuele II fu aggiunto l'appellativo \"Picentino\".\nIl territorio dei monti picentini \u00e8 cosparso di chiese, conventi, basiliche e cappelline votive, testimonianza concreta della fede e della devozione che da sempre anima la gente del luogo.\nNel 1929 vi fu aggregato il comune di Giffoni Sei Casali, che recuper\u00f2 l'autonomia nel 1944.\nSimboli.\nLo stemma e il gonfalone del comune di San Cipriano Picentino sono stati concessi con decreto del presidente della Repubblica del 27 novembre 2009.\nIl gonfalone \u00e8 un drappo di giallo con la bordatura di azzurro.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Salerno-Campagna-Acerno ed \u00e8 suddiviso nelle seguenti parrocchie:\nAmministrazione.\nAltre informazioni amministrative.\nIl comune fa parte della Comunit\u00e0 montana Monti Picentini.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele."}
{"id": "29968", "revid": "110157", "url": "https://it.wikipedia.org/wiki?curid=29968", "title": "San Gregorio Magno (Italia)", "text": "San Gregorio Magno (\"San Grgorij\" in dialetto gregoriano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl territorio comunale, di 49\u00a0km\u00b2, comprende una vasta area collinare situata nell'alta valle del Tanagro in prossimit\u00e0 del confine con la Basilicata.\nClima.\nLa stazione meteorologica pi\u00f9 vicina \u00e8 quella di Contursi Terme. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,9\u00a0\u00b0C; quella del mese pi\u00f9 caldo, luglio, \u00e8 di +24,5\u00a0\u00b0C\nStoria.\nL'abitato di San Gregorio Magno si adagiava, fino a qualche tempo fa, sulle sponde di un lago pleistocenico completamente prosciugato sul volgere del XIX secolo. Gi\u00e0 fiorente \"pagus\" in epoca romana, dopo lo spopolamento dovuto alle invasioni barbariche, fu una grancia benedettina, intorno alla cui chiesa, dedicata all'omonimo santo, venne a formarsi un casale, che divenne autonomo nel corso del XIV secolo, quando fu infeudato alla famiglia Lagni. Il feudo pass\u00f2 successivamente ai Caracciolo, e infine ai Falletti.\nDal 1811 al 1860 ha fatto parte del circondario di Buccino, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Buccino, appartenente al circondario di Campagna.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Buccino dell'arcidiocesi di Salerno-Campagna-Acerno, comprendente la parrocchia omonima.\nL'altra confessione cristiana presente \u00e8 quella Protestante con due comunit\u00e0:\nCultura.\nMusica.\nNel paese primeggia l'antica tradizione musicale dell'organetto, strumento al quale i gregoriani sono particolarmente affezionati. Vi sono anche dei costruttori e suonatori di ciaramelle e zampogne. Roberto De Simone registr\u00f2 alcune di queste suonate inserendole nella sua raccolta \"La tradizione in Campania\" (disco n.7, lato A, nn. 1-3).\nGeografia antropica.\nFrazioni.\nLo statuto comunale di San Gregorio Magno non menziona nessuna frazione. In base al 14\u00ba Censimento Generale della Popolazione e delle Abitazioni, le localit\u00e0 abitate sono:\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per i trasporti extraurbani, alla societ\u00e0 Sita Sud.\nAmministrazione.\nAltre informazioni amministrative.\nIl comune fa parte della comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'autorit\u00e0 di bacino interregionale del fiume Sele.\nLa gestione del ciclo dell'acqua \u00e8 affidato all'ambito territoriale ottimale Sele.\nSport.\nCalcio.\nLe squadre di calcio locale sono l'A.S.D. Gregoriana che disputa il campionato di [Prima Categoria 2018-2019] e l'A.S.D. Atletico San Gregorio [seconda Categoria 2019/20]"}
{"id": "29969", "revid": "1363832", "url": "https://it.wikipedia.org/wiki?curid=29969", "title": "San Mango Piemonte", "text": "San Mango Piemonte \u00e8 un comune italiano di abitanti della provincia di Salerno in Campania.\nGeografia fisica.\nSan Mango Piemonte \u00e8 situato ai piedi dei Monti Picentini, e si sviluppa alle pendici del monte Tubenna in una pianura che digrada dolcemente sino alle pendici delle colline di Giovi, al confine meridionale e sud-occidentale del comune, dove lo stesso si incontra con Salerno.\nStoria.\nIl paese fu fondato, stando ad alcune fonti storiche, nell'88 a.C., in seguito alla distruzione della citt\u00e0 di Picentia ad opera dei Romani, avvenimento questo che costrinse gli abitanti a fuggire sui monti intorno alla antica citt\u00e0, determinando la nascita di numerosi nuclei abitativi nelle vallate dominate dai Monti Picentini.\nL'attuale toponimo San Mango Piemonte deriva dall'allitterazione ed abbreviazione dell'antico nome di \"Terra Sancti Magni Pedemontis\", a sua volta ricavato dal nome del Santo Patrono (San Magno) e dalla ubicazione del pi\u00f9 antico nucleo abitativo, alle pendici del Monte Tubenna.\nTradizione popolare vuole, infatti, che il Vescovo di Trani, Magno (martirizzato nel 251) sia passato in queste terre fuggendo da persecuzioni, rifugiandosi in una grotta sul monte che oggi ha il nome di San Magno e che domina, insieme al Monte Tubenna, l'abitato. Si racconta che, dopo la morte, il Santo sia apparso ai fedeli, indicando la grotta come luogo dove voleva che sorgesse un eremo, poi costruito e divenuto meta di pellegrinaggio nel giorno della festa patronale.\nSan Mango fu inizialmente un paese estremamente legato alle vicende della vicina citt\u00e0 di Salerno distante soli 13\u00a0km, anche a causa delle piccolissime dimensioni del nucleo abitativo.\nTuttavia nel XII secolo, assunse un ruolo importante nel sistema difensivo del Principato di Salerno, conquistando una forte identit\u00e0 che port\u00f2 all'istituzione di una propria Universitas.\nIl paese crebbe poi ulteriormente nei secoli successivi con la signoria dei Santomango che, con le loro fortune, favorirono il distacco del paese dal Principato di Salerno, e la formazione di una autonoma Baronia di Santo Mango. Fu poi signoria dei Sanseverino, dei Caracciolo e infine dei Cavaselice che si fregiarono del titolo di Marchesi di San Mango e ne furono signori fino al XVIII secolo.\nIl comune, fino al 1862 era denominato semplicemente \"San Mango\". Il nome venne mutato a seguito del Regio Decreto n. 935 del 1862.\nDal 1811 al 1860 ha fatto parte del circondario di San Cipriano, appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia, ha fatto parte del mandamento di San Cipriano, appartenente al Circondario di Salerno.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Salerno Ovest - Ogliara dell'arcidiocesi di Salerno-Campagna-Acerno, comprendente una parrocchia:\nIl giorno del Santo Patrono, il 19 agosto, una processione porta la statua di San Magno da Trani all'eremo che si trova sulla sommit\u00e0 del colle omonimo dove molti lo attendono dopo una veglia durata l'intera notte precedente.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nPer quel che riguarda la gestione dell'irrigazione e del miglioramento fondiario, l'ente competente \u00e8 il Consorzio di bonifica in Destra del fiume Sele.\nSport.\nLa squadra di calcio del paese \u00e8 l'ASD Temeraria 1957 militante nel campionato di Promozione.\nImpianti sportivi.\n\u00c8 presente sul territorio comunale, nelle immediate vicinanze dell'uscita autostradale, il centro sportivo pi\u00f9 grande del meridione italiano."}
{"id": "29970", "revid": "84604", "url": "https://it.wikipedia.org/wiki?curid=29970", "title": "San Marzano sul Sarno", "text": "San Marzano sul Sarno \u00e8 un comune italiano di abitanti della provincia di Salerno. Dall'aprile 2013 fa parte dell'Unione dei comuni Terre dell'Agro, assieme ai comuni di Corbara e Sant'Egidio del Monte Albino.\nGeografia fisica.\nAppartiene geograficamente all'Agro Nocerino Sarnese, nel settore limitrofo all'area vesuviana.\nInsieme alla vicina Scafati si trova posta in un'area cerniera tra la citt\u00e0 metropolitana di Napoli e l'agro nocerino sarnese.\nClassificazione sismica: zona 2 (sismicit\u00e0 media), Ordinanza PCM. 3274 del 20/03/2003.\nEtimologia.\nL'origine del nome \u00e8 forse agionimica.\nStoria.\nIl territorio della valle del Sarno presenta le prime tracce di presenza umana tra il IX e il VI secolo a.C., epoca a cui risalgono numerose necropoli con circa 1.400 tombe a fossa, attribuite alla popolazione dei Sarrastri. Successivamente la popolazione dovette calare a favore dei nuovi centri di \"Nuceria Alfaterna\", Pompei e Stabia.\nLa prima menzione di San Marzano risale ad una lettera di papa Gregorio I del 601, indirizzata all'abate del monastero di San Giorgio di Orvieto, nel quale si menziona un monastero benedettino situato \"in fundo Marciano\", distrutto dai Longobardi. Con il nome di San Marzano la localit\u00e0 \u00e8 citata in un atto di vendita del 963 conservato nell'abbazia della Santissima Trinit\u00e0 a Cava de' Tirreni.\nNel 1220 San Marzano fu concessa da Federico II all'abbazia di Montevergine, e poco prima del 1234, pass\u00f2 a Guidone II Filangieri e rest\u00f2 alla famiglia fino a quando fu confiscato nel 1269 a Riccardo II Filangieri, che si era schierato con Corradino di Svevia contro Carlo I d'Angi\u00f2. Sotto il dominio angioino il feudo fu in possesso di diverse famiglie.\nFu universit\u00e0 autonoma con il nome di \"Terra di San Marzano\", come \u00e8 citata in un atto del 1521.\nNel XVI secolo il feudo fu eretto in baronia, in possesso della famiglia Del Tufo. Agli inizi del Seicento fu marchesato in possesso della famiglia Mastrilli e, insieme alle altre comunit\u00e0 della valle, fu in lite con Alfonso Piccolomini, conte di Celano e feudatario di Scafati, a causa di uno sbarramento sul fiume Sarno che costui aveva edificato e che comportava danni alle popolazioni locali.\nIl titolo di marchese di San Marzano e il possesso del feudo passarono in eredit\u00e0 dai Mastrilli a Gentile III Albertini intorno al 1678, restando in possesso della famiglia fino all'abolizione dei diritti feudali nel 1806. Nel 1808 San Marzano divenne comune del Regno delle Due Sicilie.\nA partire dal 1820 la costruzione della nuova strada di collegamento tra Sarno e la consolare Napoli-Salerno (nella contrada Quarto, nel territorio di Sant'Egidio del Monte Albino), che attraversava il territorio di San Marzano, favor\u00ec lo sviluppo della localit\u00e0.\nCon il passaggio al Regno d'Italia il comune prese il nome attuale nel 1862 Nel 1871 fu avviata dal sindaco Vincenzo Pisani la costruzione del nuovo Palazzo municipale, inaugurato nel 1877\nNel 1903 l'archeologo Ettore Pais condusse nel territorio di San Marzano una campagna di scavi, che riportarono alla luce materiali del IX-VIII secolo a.C. Nel 1910 il sindaco Paolo Samengo port\u00f2 nel paese l'illuminazione a gas e negli anni successivi la luce elettrica, il telefono e la prima condottura per acqua potabile.\nIl paese fu danneggiato dai bombardamenti durante la seconda guerra mondiale e in particolar modo lo fu il ponte sul fiume Sarno.\nSociet\u00e0.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Nocera Inferiore-Sarno.\nEsiste una sola parrocchia, dedicata a San Biagio vescovo e martire. La chiesa dedicata al patrono \u00e8 in Piazza Umberto I, accanto all'edificio comunale.\nI festeggiamenti in onore del santo si tengono nei mesi di febbraio e di settembre. A febbraio si tengono principalmente cerimonie religiose, mentre a settembre ci sono sia momenti religiosi che festeggiamenti civili, con fuochi pirotecnici e le bancarelle tipiche delle feste di paese della zona.\nSono presenti altre due chiese (dedicate una alla Madonna del Rosario, l'altra alla Madonna delle Grazie) ubicate in via Manzini.\nGeografia antropica.\nContrade e rioni.\nLe contrade sono: Acciara, Cesina, Masseria Tortora, Orta 1\u00ba, Orta 2\u00ba, Restinete, Puglianella, Pugliano, Quarto, Zeccagnuolo. I rioni che si stanno sempre pi\u00f9 popolando ed estendendosi sono: Buco, Murelle, Padula, Papa Giovanni Paolo II, Parcheggio, Pendino, Rotatoria.\nLe contrade Orta 1\u00ba e 2\u00ba a volte vengono unite e chiamate anche con il solo nome di Orto. Nel rione Buco ogni marted\u00ec tranne i festivi si tiene il mercato marzanese molto conosciuto in tutto l'agro.\nNonostante le contrade di San Marzano siano molte, oggi nello stradario sono state sostituite dalle nuove denominazioni (ad esempio quella che era una volta indicata come contrada Acciara oggi \u00e8 via Enrico Berlinguer, Francesco Petrarca e via Alessandro Manzoni.\nGli abitanti per\u00f2 usano riferirsi alle contrade per indicare i vari luoghi del paese.\nLe scuole di San Marzano sul Sarno si trovano tutte al centro, precisamente nei rioni Buco, Murelle e Pendino. Nel rione Buco troviamo la scuola primaria di 1\u00ba grado (elementare) e le classi annesse della scuola materna, il cui plesso principale si trova nel rione Murelle. Le classi annesse della scuola elementare e la scuola secondaria di 1\u00ba grado, con il palazzetto dello sport, \u00e8 nel rione Pendino. A San Marzano non ci sono istituti superiori.\nEconomia.\nAgricoltura.\nL'agricoltura, prevamentemente orticola, del pomodoro omonimo \u00e8 in declino. Il \"San Marzano\", resta alla cittadina come semplice riferimento culturale.\nIl crescente costo di produzione, causato dalle innumerevoli fitopatologie cui \u00e8 soggetta la pianta, quasi del tutto priva di resistenze e la minutezza degli appezzamenti terrieri rende impossibile una coltivazione redditizia.\n\u00c8 recente l'istituzione di una de.co. cittadina, fortemente voluta dall'amministrazione comunale capitanata dal Sindaco Cosimo Annunziata nel 2018.\nSan Marzano sul Sarno \u00e8 una pietra angolare dell'ortofrutta campana, anche per la presenza di un grande Mercato Ortofrutticolo che smista prevalentemente merci all'ingrosso e di innumerevoli attivit\u00e0 di Import-Export oltre che di aziende specializzate in logistica e trasporti.\nSan Marzano sul Sarno, nonostante la frantumazione degli appezzamenti terrieri, vanta un rapporto quasi paritetico di terreni coltivati in pieno campo e di strutture serricole, per le produzioni in ambiente controllato\nLe principali colture sono:\nLattughe - Indivie - Peperone - Pomodori - Melanzane - Cipolla - Cipollotto nocerino D.O.P. - Cipolla bianca di Pompei - Broccolo Marzanese - Pomodorino piccadilli - Pomodorino Cherri - Zucchino - Ravanelli - Basilico - Peperoncino dolce - Finocchio - Cavolfiore - Cetriolo - Zucca\nAmministrazione.\nAltre informazioni amministrative.\nLa gestione del ciclo dell'acqua \u00e8 affidato all'ATO 3 Sarnese Vesuviano."}
{"id": "29971", "revid": "120627824", "url": "https://it.wikipedia.org/wiki?curid=29971", "title": "San Mauro Cilento", "text": "San Mauro Cilento \u00e8 un comune italiano di 869 abitanti della provincia di Salerno in Campania.\nGeografia fisica.\nTerritorio.\nIl territorio del comune di San Mauro Cilento presenta caratteristiche diverse man mano che dalla costa si risale verso le colline: ci\u00f2 non solo a causa della non omogeneit\u00e0 orografica ma anche per un millenario modello di sviluppo agricolo-colturale introdotto dai benedettini.\nL\u2019agricoltura collinare costituisce ancora la base dell\u2019economia: l\u2019olio d'oliva, il vino, la lavorazione dei fichi, i frutteti, gli orti, i semenzai.\nI vari nuclei abitati sono arroccati sul fianco o sul dorsale di una collina e presentano elementi comuni: le abitazioni addossate l\u2019una all\u2019altra e contornate da orti, i muri in pietra calcarea a faccia vista, i tetti costruiti con coppi di terracotta, qualche torre campanile, i palazzi gentilizi con cortile, pozzo, forno e cantina.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nSan Mauro Cilento consta di due nuclei abitati collinari: Casal Sottano, a quota 460 m. l/m e Casal Soprano a 561 m. 1/m. Di centro abitato con nome \u201c\"Santo Mauro\"\u201d si parla gi\u00e0 in un documento del 1092.\nSulla collina della Sala sorge una cappella rurale detta anche di \"Fiumicello\", centro abitato del XII secolo. La vallata del fiume \"Camarano\" incontra il colle di Quarrata, sito del pi\u00f9 antico villaggio del Tenimento di San Mauro: la prima notizia risale al 774, anno del privilegio di Arechi, che suddivideva il territorio in \"condomas.\"\nNel Casal Sottano, nel quartiere nobile di \"Aria dei santi,\" si trova \"\u2018U Palazzo c\"he fu la residenza dell\u2019ultimo erede al trono di Costantinopoli, \"Ruggero Paleologo Porfirogenito\", figlio di Tommaso, fratello dell\u2019imperatore Costantino XI, che vi dimor\u00f2 a partire dal 1441 e fino alla sua morte. Alla caduta della citt\u00e0 nel 1453, viveva gi\u00e0 a San Mauro Cilento a garanzia di un trattato col re di Napoli, Alfonso V. Molti dignitari greci (Mazzarella, Maiuri, Pascale, Notaro, Ralli, Comneno, Tipaldi) lo raggiunsero e qui fondarono una comunit\u00e0 greca che si riconobbe inizialmente nell\u2019antica chiesa di Santa Sofia (oggi dell\u2019Addolorata) e successivamente eressero una chiesa intitolata allo Spirito Santo. Rogerio ricopr\u00ec la carica di giudice \"ad contracta\" e poco prima di morire, commission\u00f2 il coro ligneo per la chiesa parrocchiale.\nNella chiesa intitolata a \"San Mauro martire\" \u00e8 allocato proprio il Coro - con l\u2019aquila bicipite che sormonta il lettorino grande e troneggia sui pannelli superiori delle ante della porta - che si presenta nella nuova veste acquisita nel 1727-1730 ad opera di un \u201cmastro\u201d tedesco, Johan Mattia Biber, che lo ricostru\u00ec parzialmente inserendovi motivi ornamentali propri della sua cultura.\nLo spazio espositivo del \u201c\"Museo e dell\u2019Archivio e Biblioteca per la Storia socio-religiosa del Cilento Antico\u201d\" intitolato all\u2019icona dell\u2019\"Eleousa\" si colloca prevalentemente all\u2019interno di una struttura seicentesca, sede antica della Confraternita del \"Pio Monte dei Morti\": raccoglie reperti della storia economica, culturale, artistica, religiosa e popolare del paese.\nPi\u00f9 a monte, all\u2019interno della struttura cimiteriale antica (il camposanto), sorge la cappella che custodisce la statua dell\u2019Addolorata, meta di un pellegrinaggio annuale e di una settimana votivo-penitenziale.\nLa cappella del Carmine, un tempo convento carmelitano, rappresenta con ogni probabilit\u00e0 il centro originario di San Mauro Cilento per la presenza di una grotta scavata nella roccia che volge a Levante, sede, un tempo, di una cella o, forse, di un piccolo cenobio basiliano.\nL\u2019abitato di Vallongella conserva tutti caratteri tipici di un agglomerato rurale mentre a Ratto si pu\u00f2 ammirare il suggestivo arco a \"ciaramituli\" (cilindri di terracotta).\nIl Casal Soprano sbocca in \"Piazza San Nicola\" che deriva il suo nome dall\u2019antichissimo luogo di culto che si apre sulla piazzetta ad essa antistante, dominata dal palazzo dei Mazzarella, che il popolo chiama la \"Corte\".\nOltre piazza Piazza \"Autari Mazzarella\", si pu\u00f2 scorgere l\u2019antichissimo nucleo abitativo di Sorrentini. La prima notizia di esso risale al 1187: al centro vi \u00e8 la cappella dell\u2019Immacolata, di jus patronato dei Majuri, della met\u00e0 del XVI secolo, epoca in cui gi\u00e0 vi si venerava una tela della Vergine.\nDal paese \u00e8 possibile raggiungere, attraverso il percorso naturalistico dei \"fiori gentili\" e dei boschi di castagno, la vetta del monte della Stella (m. 1131): \u201cPetilia\u201d, nella leggenda; \u201cCilento\u201d, nell'antichit\u00e0. Vi sorse un borgo fortificato in seguito alle incursioni dei barbari nel V-VI secolo che costrinsero gli abitanti della fascia costiera tra Velia e Paestum a rifugiarsi in luoghi montani.\nCostoro utilizzarono come difesa naturale gli enormi blocchi di arenaria che il popolo chiama \"li M\u00f2rge\" e che a mo\u2019 di mura circondano la vetta da sud-ovest a nord-est. Tra il VII e l\u2019VIII secolo, caduto in mano ai Longobardi, divenne sede di Gastaldato (circoscrizione militare e amministrativa) col nome di Lucania.\nSulla sommit\u00e0 della montagna svetta la cappella intitolata alla \"Madonna della Stella\", gi\u00e0 presente nel 1187 col titolo di \u201c\"Santa Maria di Cilento\"\u201d.\nDal mare, in un breve alternarsi di insenature, si inserisce la Marina di Mezzatorre, portato di due insediamenti antichi alto-medievali: \"Marittima\" e \"San Primo\".\nDal 1811 al 1860 ha fatto parte del circondario di Pollica, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Pollica, appartenente al Circondario di Vallo della Lucania.\nSociet\u00e0.\nLingue e dialetti.\nLa popolazione parla il dialetto cilentano.\nReligione.\nIl comune appartiene alla diocesi di Vallo della Lucania.\nGeografia antropica.\nIl paese \u00e8 diviso in due \"casali\": Casal Sottano, o Casalsottano, la frazione pi\u00f9 numerosa, e storicamente la pi\u00f9 importante del comune, e Casal Soprano (San Mauro Cilento capoluogo), sede del municipio e dell'ufficio postale principale. La rivalit\u00e0 tra i cittadini dei due casali negli anni \u00e8 scemata, ma nel passato difficilmente gli abitanti di un casale frequentavano le attivit\u00e0 di un altro casale.\nFrazioni.\nIn base allo statuto comunale di San Mauro Cilento le frazioni sono:\nInfrastrutture e trasporti.\nStrade.\nLa rete dei trasporti pubblici extraurbani \u00e8 dotata di 3 linee di autobus gestite da Busitalia Campania\nAmministrazione.\nAltre informazioni amministrative.\nIl comune fa parte dell'Unione dei Comuni Velini: San Mauro Cilento, Pollica, Casalvelino (Comune capofila).\nIn passato ha fatto parte della Comunit\u00e0 montana Alento-Monte Stella fino al 31 dicembre 2008.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nSport.\nA San Mauro Cilento \u00e8 presente l'ASD Sanmaurese, colori sociali rossobl\u00f9, che ha militato nella stagione sportiva 2015/16 nel campionato provinciale di Terza Categoria girone E, classificandosi al primo posto del girone, ottenendo anche il titolo di miglior squadra a livello regionale. Nella stagione sportiva 2016/17 inserita nel girone L di 2\u00aa categoria la societ\u00e0 rossobl\u00f9 ha ottenuto la promozione in 1\u00aa Categoria dopo 19 vittorie consecutive e matematica promozione con 5 giornate di anticipo. Alla fine i punti finali sono stati 66, frutto di 22 vittorie e 2 sconfitte, maturate solo a campionato gi\u00e0 matematicamente vinto. Nel corso della stagione 2016/17 l'ASD Sanmaurese oltre a vincere il campionato di 2\u00aa Categoria si \u00e8 classificata al secondo posto nella finale di Coppa Italia Campania di Seconda Categoria giocata sul campo neutro di Baronissi (SA) \"F. Figliolia\" contro il ASCD Saviano 1960 perdendo 9-8 ai calci di rigore.\nL\u2019annata 2017/18 \u00e8 favorevola alla Sanmaurese: oltre alla vittoria nel campionato di Prima Categoria (3 promozione in 3 anni), il 18/04/2018 al Figliolia di Baronissi i rossobl\u00f9 si laureano campioni regionali battendo in finale di Coppa Campania di categoria il Paolisi 2000 per 1-0.\nNella prima stagione in Promozione, la squadra del piccolo borgo si qualifica ai play-off arrivando al 4\u00ba posto in campionato alle spalle di Angri, Buccino Volcei e Giffoni Sei Casali. Proprio contro la squadra dei Picentini trova la qualificazione al secondo turno con una vittoria in trasferta per 0-1, ma al secondo turno i rossobl\u00f9 vengono eliminati in virtu del pareggio a reti bianche al termine dei 120 minuti in casa del Buccino Volcei.\nNei primi anni 2000 erano presenti due squadre: l'AS San Mauro Cilento e la SSC Real Sociedad, cosa singolare date le dimensioni del comune. I principali derby sono con le squadre dei paesi limitrofi di Perdifumo, Sessa Cilento, Pollica e Montecorice;rivalit\u00e0 meno sentita \u00e8 quella con il Vatolla, frazione del comune di Perdifumo."}
{"id": "29972", "revid": "160553", "url": "https://it.wikipedia.org/wiki?curid=29972", "title": "San Mauro La Bruca", "text": " \nSan Mauro La Bruca \u00e8 un comune italiano di 540 abitanti della provincia di Salerno in Campania.\nGeografia fisica.\nClima.\nGli inverni sono brevi e miti, le estati lunghe, calde e secche.\nPoche per\u00f2 sono le giornate veramente afose, poich\u00e9 sia di giorno che di notte spirano fresche brezze \u2013 \"punenti\" e \"viento ri terra\", in dialetto locale, - che mitigano notevolmente la calura estiva.\nUna volta, d'inverno, la neve faceva la sua comparsa regolarmente due o tre volte l'anno; adesso, con i cambiamenti climatici in atto, \u00e8 diventata un fenomeno del tutto eccezionale ed episodico.\nOrigini del nome.\nIl nome del capoluogo San Mauro La Bruca deriva da quello del suo Santo protettore, l'abateMauro che visse al tempo di San Benedetto e fu suo discepolo a Subiaco.\nSulla base delle pi\u00f9 accreditate supposizioni storiche in proposito, tra cui anche quella di Pietro Ebner, si ritiene che a San Mauro La Bruca, in una localit\u00e0 chiamata Santa Maria, esisteva in tempi antichi un piccolo monastero dedicato a San Mauro abate.\nIntorno al monastero, com'\u00e8 accaduto sovente anche altrove, si svilupp\u00f2 l'antico centro abitato, che dall'Abbazia prese sia il nome che il culto in onore del Santo.\nLa parte finale del nome del paese, \"La Bruca\", pu\u00f2 essere un toponimo di origine greca, la cui precisa derivazione etimologica resta piuttosto incerta, dal momento che nessuna delle ipotesi formulate in proposito pu\u00f2 dirsi sicura.\nL'unico dato certo \u00e8 che il toponimo \"Bruca\" ricorre anche in altre zone del territorio cilentano, come, ad esempio, il promontorio su cui sorge Velia, che era chiamato anticamente \"Castellammare della Bruca\".\nStoria.\nPer quanto riguarda le vicende storiche dell'abitato, c'\u00e8 da dire che la maggior parte delle notizie in merito sono state raccolte dal parroco don Pasquale Allegro, deceduto nel novembre 1994.\nSecondo la sua ricostruzione storica, il vecchio abitato si trovava, in tempi molto antichi, in contrada \"Santa Maria\", un chilometro a sud dell'attuale centro abitato; nella stessa zona, come gi\u00e0 si accennava sopra, si trovava l'Abbazia benedettina dedicata a San Mauro.\nPer una pi\u00f9 esatta collocazione cronologica dell'evento, \u00e8 necessario tener presente quanto riferisce lo storico Giuseppe Antonini circa la rifondazione dell'antica Abbazia basiliana di San Nazario, avvenuta, secondo lui, nel 1044 ad opera del benedettino Richerio, abate di Monte Cassino dal 1038 al 1055.\nCi\u00f2 farebbe supporre che, all'incirca nello stesso periodo, fu fondata l'antica chiesa di San Mauro gestita e officiata dai benedettini.\nRiguardo alle cause che determinarono, nel corso dei secoli successivi, lo spostamento pi\u00f9 a nord dell'abitato attuale, sono state formulate varie ipotesi, nessuna delle quali pu\u00f2 dirsi risolutiva, in mancanza di notizie precise e documenti storici in proposito.\nSecondo l'antica tradizione orale, fatta propria dallo stesso don Pasquale Allegro, l'antico abitato in contrada Santa Maria fu distrutto pi\u00f9 volte dai Saraceni. Questi eventi che avrebbero determinato il trasferimenti degli abitanti superstiti pi\u00f9 a Nord, in un luogo pi\u00f9 facilmente difendibile. Si potrebbe per\u00f2 ipotizzare che lo spostamento dell'abitato sia avvenuto per motivi igienico-sanitari, dovuti al prosperare, nelle zone basse e ricche di acqua, della zanzara anof\u00e8le vettore della malaria. La questione, in ogni caso, rimane aperta.\nMentre il nuovo abitato si estendeva e si sviluppava alle falde della collina, iniziava, intorno alla met\u00e0 del XV secolo, la costruzione di una nuova chiesa.\nDal 1811 al 1860 ha fatto parte del circondario di Pisciotta, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Pisciotta, appartenente al Circondario di Vallo della Lucania.\nIl Cilento e l'ordine Giovannita.\nS. Mauro La Bruca e Rodio dal 1200 erano possedimenti dell'Ordine Giovannita, detto poi di Malta, e proprio grazie alla presenza stabile dei Cavalieri i due nuclei rurali si aggregarono fino a diventare citt\u00e0.\nLa scoperta \u00e8 di una ricercatrice del Cnr di Roma che ha rinvenuto nella National Library of Malta un manoscritto del 1626 e, all'interno di esso, due carte sciolte (acquerelli) datate al 1660 che raffigurano con dovizia di particolari i due paesi del Cilento. I risultati del lavoro di ricerca, che per la prima volta include nell'elenco ufficiale dei possedimenti dell'Ordine questi due centri, sono confluiti nel volume \"Le citt\u00e0 dei cavalieri\" della dottoressa Antonella Pellettieri, dirigente di ricerca di storia medievale del Cnr e responsabile del progetto internazionale \u201cTerritorio e insediamento in Europa e nel Mediterraneo\u201d (in cui rientra lo studio dedicato agli ordini cavallereschi).\nLa scoperta della dottoressa Antonella Pellettieri include a pieno titolo i due centri tra i possedimenti dell'Ordine, legandoli inscindibilmente alla storia dei Cavalieri Giovanniti che lottavano per liberare il Santo Sepolcro, ma avevano come missione anche la cura dei malati, l'assistenza ai poveri e l'aiuto ai pellegrini. Dai possedimenti pi\u00f9 lontani dalle vie di comunicazione per Gerusalemme traevano derrate alimentari e rendite che servivano a finanziare la loro opera e la guerra santa. E questo doveva essere il ruolo anche di Rodio, la cui denominazione richiama l'isola di Rodi, sede dell'ordine, e S. Mauro La Bruca, il cui stemma comunale \u00e8 identico a quello dei cavalieri di Malta.\nMonumenti e luoghi d'interesse.\nAntica chiesa di Sant'Eufemia V. &amp; M..\nL'antica chiesa di Sant'Eufemia fu costruita sul luogo dove si trova oggi l'attuale chiesa parrocchiale, quest'ultima inaugurata nel 1885. Dell'antica chiesa, demolita per far posto alla nuova, avanza solo il presbiterio con cupola affrescata e il soccorpo.\nIl presbiterio dell'antica chiesa \u00e8 oggi nella cappella laterale dell'attuale chiesa parrocchiale, nella quale \u00e8 venerata la statua lignea di San Mauro Abate.\nL'antica chiesa era costruita in posizione trasversale all'attuale chiesa ed era di ridotte dimensioni.\nLa facciata dava sull'attuale Via Roma, dove si trova oggi la cappella di San Vincenzo Ferreri. Il piccolo campanile si elevava nello stesso posto dell'attuale, che lo ha inglobato. Fino al 1983 non si sapeva nulla circa la costruzione dell'antica chiesa.\nIn quell'anno, il parroco don Pasquale Allegro, nel fare eseguire lavori d'impermeabilizzazione dell'attuale cappella di San Mauro, allo scopo di salvaguardare l'affresco che adorna la medesima cappella (gi\u00e0 presbiterio dell'antica chiesa), scopr\u00ec la data 1511, segnata sulla calce ancora fresca all'esterno della cupola stessa.\nTale scoperta ci permette di datare con sicurezza detta chiesa antica, la cui costruzione termin\u00f2 nell'anno 1511.\n\u00c8 logico ipotizzare che i lavori per l'edificazione del sacro edificio siano iniziati gi\u00e0 nella seconda met\u00e0 del XV secolo, cominciando dall'attuale soccorpo, che si rese necessario a causa del naturale pendio della collina, per realizzare il piano sul quale far sorgere la chiesa.\n\u00c8 altres\u00ec probabile che dopo la costruzione dell'attuale chiesa di Sant'Eufemia, ultimata nel 1511, la vecchia chiesa del Monastero sia stata man mano abbandonata, fino alla sua rovina, gi\u00e0 documentata nel 1771.\n\u00c8 ancora verosimile che il centro abitato attuale sia sorto in quegli anni (XV \u2013 XVI secolo) intorno alla nuova chiesa, in una posizione incantevole, con veduta panoramica sulla valle del Lambro e sul golfo di Palinuro.\nA determinare lo spostamento dell'abitato e della chiesa concorsero cause a noi ignote, anche se la tradizione popolare ricorda che l'antico abitato in contrada Santa Maria fu distrutto sette volte dai Saraceni.\nNell'antica chiesa erano cappelle o altari eretti dal popolo o da famiglie private, le quali si assicuravano cos\u00ec una sepoltura privilegiata nella chiesa, dove esistevano delle fosse comuni dove venivano inumate le salme dei fedeli, senza distinzione di sesso e d'et\u00e0. Di alcune di queste cappelle era notizia in tre pergamene, custodite dal fu Filippo De Cocinis, il quale le conservava in un cofanetto intarsiato e che le don\u00f2 al parroco Allegro.\nDi queste tre antiche scritture, due sono ancora oggi conservate in Parrocchia, mentre la prima, quella pi\u00f9 antica, \u00e8 andata perduta da parte di alcuni studiosi, a cui il vescovo Biagio D'Agostino l'aveva consegnata.\nLe pergamene.\nLa prima, dunque, delle tre pergamene era del 1577 e riguardava l'istituzione della Congregazione del Sacratissimo Rosario nella Cappella omonima, eretta nella chiesa di Santa Eufemia. Il testo in latino, trascritto in parte dal Parroco Allegro, diceva testualmente: \u201c\u2026\u2026\"Nos Fr. SIXTUS Fabbri Lucen Sacrae Theologiae professor totius ordinis praedicatorum in Romana Curia Procurator ac Rev.Mi Patris Generalis Vicarius... vos in Cristo nobis dilectissimi et devotissimi Christifideles Casalis Sancti Mauri della Bruca subiecti religioni Sancti Iohannis Hierosolimitani pie considerantes et ad habendum augendum et conservandum praedictum modum orandi Confraternitatem Psalterii seu Rosarii sub invocationem beatae Mariae Virginis in Ecclesia Sanctae Eufemiae et in Cappella sub titulo eiusdem beatae Mariae de Rosario instituendi et ordinandi a nobis instantissime petivistis per interpositam personam Rev. di Iacobi Iumati Cajetani vobis licentiam impartiri cum gratis et favoribus oportunis\u201d.\" La pergamena riportava nel fregio di cui era adorna gli stemmi dei Cavalieri Ospitalieri o Ordine di Malta a sinistra e del Baliaggio di Santa Eufemia a destra. La seconda pergamena, datata 17 agosto 1699, si presenta incompleta, mancando una colonna di scrittura nella parte destra. Il contenuto \u00e8 il seguente: \"\u201dIl sacerdote don Giuseppe Di Giacomo fonda una cappella nella chiesa parrocchiale di S. Eufemia, intitolata all'Annunciazione della Beata Vergine Maria, con istrumento del 17 agosto 1648 per Notar Nicola Gaudio di Cuccaro; e la Curia dei Cavalieri Di Malta, con sede in Napoli, ne riconosce con questa pergamena la fondazione e la dotazione\u201d.\" La pergamena reca l'intestazione di Nicola Rota, Vicario Generale. La terza scrittura, sempre a firma del vicario Generale Nicola Rota, recante la data dell'8 agosto 1712, contiene la nomina del sacerdote don Carlo Cocina a Cappellano della Cappella dell'Annunziata, eretta e dotata da don Giuseppe Di Giacomo, il quale era morto il 31 marzo di quell'anno. Le cappelle dell'Annunziata e del Rosario, nell'antica chiesa di Sant'Eufemia in san Mauro La Bruca, scomparvero quando la chiesa fu demolita per costruire l'attuale. Altre cappelle erano dedicate a San Michele Arcangelo e a San Vincenzo Ferreri, le cui belle statue lignee sono ancora oggi venerate nell'attuale chiesa parrocchiale. \u00c8 da ricordare che esiste una tela raffigurante San Michele Arcangelo, nell'atto di ricacciare il dragone, datata intorno al settecento. \u00c8 probabile che suddetta tela era venerata nell'antica chiesa prima dell'acquisto della statua lignea dello stesso Santo. Di quest'antica chiesa si conservano ancora due acquasantiere. Una, che reca incisa sul bordo la data 15XX, si trova in fondo all'attuale chiesa parrocchiale. L'altra, invece, \u00e8 stata portata a Napoli per essere restaurata.\nAffresco della cappella di San Mauro Abate.\nL'affresco copre interamente la cupola (diametro m. 4,40) dell'attuale cappella di San Mauro.\nDetta cappella non \u00e8 altro che il presbiterio dell'antica chiesa di Santa Eufemia.\nL'affresco, da poco restaurato, reca la firma di un certo Antonio Aiello da Rivello (Potenza) e la data del 1585. Rappresenta l'incoronazione della Vergine da parte della SS. Trinit\u00e0 e degli apostoli.\n\u201cLa Scena mostra una tarda ma esplicita affermazione della pittura bizantina.\nL'opera si inserisce per\u00f2 nella corrente dell'arte popolaresca creando un buon esempio di arte locale.\nLo Spirito Santo, simboleggiato da una immobile colomba al centro della cupola e che domina la scena, la Vergine raccolta in preghiera tra il Cristo e Dio Padre e che campeggia al centro dell'azione con ieratica solennit\u00e0, quasi regina assisa sul trono, nonch\u00e9 la meccanica rispondenza delle due figure del Cristo e di Dio Padre, sono il segno di una raffinata imitazione bizantina. La variet\u00e0 delle movenze degli apostoli, la diversit\u00e0 delle loro fisionomie, la plastica resa dei corpi, il largo giro dell'esedra architettonica, che separa lo spazio anteriore da quello illuminato dalla visione di un vasto cielo variegato di nubi, ci avvertono invece che l'arte \u00e8 avviata verso la frattura tra simbolismo metafisico cristiano ed il naturale realismo di una nuova et\u00e0.\nIl Cristo non \u00e8 pi\u00f9 un imberbe giovinetto, ma, secondo il tipo iconografico formatosi in oriente e che domina incontrastato in tutta l'arte medievale, \u00e8 ora un uomo matura con barba piena e lunga chioma.\nEsso ci ricorda molto da vicino \u201cil pantocratore\u201d bizantino. Sia il Cristo che la Vergine e Dio Padre hanno una fissit\u00e0 bizantina. Gli apostoli invece disposti a raggiera, fermi saldamente su un trono di nubi, sono pi\u00f9 vicini a forme di arte locale che ha per\u00f2 subito molteplici influssi dell'arte bizantina.\nCome nei mosaici bizantini per distinguere i vari apostoli sopra ciascuno di essi \u00e8 segnato il nome. Caratteristici sono anche i gruppetti di angeli cantori e musicanti ritratti sotto le figure di Cristo e Dio Padre\u201d.\nParco Nazionale del Cilento e Vallo di Diano.\nIl comune di San Mauro La Bruca, con i suoi 1893 ettari di territorio, per buona parte ricoperti da boschi di castagni e da uliveti secolari, rappresenta davvero un'isola di verde ancora incontaminato in una delle zone pi\u00f9 belle e suggestive del \u201cParco delle meraviglie\u201d.\nEsso si estende su un territorio che comprende una lunga catena collinare digradante verso la valle del fiume Lambro: si parte, infatti, dal monte Cavallara (m. 843) nella parte pi\u00f9 a nord, passando per la zona collinare della Brulara, la Costa Filiciacchio (m. 696), Castelluccio I (m. 803), Monte dei Monaci (m. 772), La Tempa (m. 606), sulle cui falde si estende il centro capoluogo, fino ad arrivare verso sud alla collina della Scaravola (m. 716) con il vallone del Corpino, ai M\u00f9rici (m. 696) e a Castelluccio II (m. 701).\nTutte le suddette colline sono ricoperte da boschi di castagno, di cui una parte \u00e8 andata distrutta negli ultimi anni a causa degli incendi, da querceti e da un manto rigoglioso di macchia mediterranea.\nA circa due chilometri dal capoluogo San Mauro, verso nord, in una valle tutta ricoperta da uliveti, querceti, macchia mediterranea, interrotti qua e l\u00e0 da zone coltivate e alberi da frutta, sorge la frazione di San Nazario.\nAnche a sud del capoluogo, nella zona basso-collinare che digrada dolcemente verso il fiume Lambro, si estendono vasti uliveti, querceti e boschetti di macchia mediterranea.\nSebbene da qualche decennio l'attivit\u00e0 agricola sia in forte calo, permangono alcuni appezzamenti di terreno destinati alla coltivazione degli ortaggi e degli alberi da frutta.\nLa toponomastica dei luoghi\u00a0\u2013 c'\u00e8 una localit\u00e0, infatti, denominata \u201cVigne Perute\u201d \u2013 ci ricorda che una volta era molto fiorente la viticoltura, oggi limitata a poche sporadiche zone.\nComunque, tra gli alberi da frutta presenti sul territorio, quelli pi\u00f9 numerosi sono i fichi, i ciliegi, i prugni o susini, i meli, i peri e i peschi.\nI numerosi e folti macchieti che costituiscono il sottobosco producono in abbondanza, soprattutto d'estate e in autunno, frutti di ogni tipo: corbezzoli, mirtilli, lamponi, more e fragole.\nPoi, in primavera, le numerose piante di asparagina, che nascono spontanee tra gli arbusti di macchia e i cespugli di rovo, generano, in gran quantit\u00e0, germogli commestibili molto usati in cucina.\nInoltre, sul declinare dell'estate fino a tutto l'autunno e parte dell'inverno, le numerose zone boscose producono un'infinit\u00e0 variet\u00e0 di funghi, la maggior parte dei quali mangerecci.\nSi possono trovare funghi anche pregiati come gli ovuli, i porcini, i gallinacci e una particolare specie di prataiolo, con gli ombrelli dalle lamelle molto profumate, il quale, per la sua caratteristica di crescere in schiere sempre ordinate, viene detto, appunto, \u201cordinato\u201d.\nGeografia antropica.\nFrazioni.\nSan Nazario.\nAncora pi\u00f9 antichi e ricchi di spunti interessanti sotto il profilo artistico e culturale sono le origini e gli eventi storici dell'altro centro comunale: la sua unica frazione di San Nazario, distante circa due chilometri dal capoluogo verso nord e ubicata in una vallata dove scorre il fiume Brulara.\nAnche per le notizie su San Nazario siamo debitori al lavoro monografico del parroco don Pasquale Allegro, ricco di notazioni storiche e culturali.\nDalla esso si evince che, tra la seconda met\u00e0 dell'VIII secolo e la prima del IX, cos\u00ec come accadde anche nelle zone limitrofe a seguito delle persecuzioni iconoclaste di Leone III l'Isaurico, imperatore di Bisanzio, alcuni monaci basiliani, profughi dall'Oriente, fondarono sulle rive del fiume Melfi il cenobio, dedicandolo forse a San Fantino il Vecchio.\nIl piccolo monastero ebbe un momento di particolare splendore e notoriet\u00e0 allorch\u00e9 vi si rec\u00f2, nel 940, il giovane San Nilo da Rossano, che vi soggiorn\u00f2 per 40 giorni e vi indoss\u00f2 l'abito monastico.\nNell'anno 966, secondo un'ipotesi di ricostruzione storica formulata da don Pasquale Allegro, l'Abbazia di San Nazario sub\u00ec l'incursione saracena, andando incontro ad un periodo di circa un secolo di abbandono e di decadenza.\nNel 1044 il monaco benedettino Nantario, partendo da Montecassino, si rec\u00f2 presso il monastero abbandonato, rifondandolo e dandogli nuovo lustro. La nuova abbazia fu intitolata a San Nazario, martirizzato \u2013 secondo tradizione locale \u2013 all'epoca della persecuzione di Nerone, nel 69 d.C., oppure - secondo la pi\u00f9 verosimile congettura di don Pasquale Allegro - durante quella dell'Imperatore Diocleziano (284 - 305 d.C.), assai pi\u00f9 lunga ed estesa a tutto l'impero romano.\nL'Abbazia, sia prima che dopo la distruzione del 966, conobbe lunghi periodi di floridezza e di vivacit\u00e0 economica e produttiva.\nA tal proposito, va segnalata la fiorente attivit\u00e0 svolta dai monaci per quel che riguarda la concia delle pelli di capre e di pecore per produrre pergamene sulle quali scrivere.\nAncora oggi poco lontano dalla chiesa parrocchiale, in un antico locale di propriet\u00e0 privata, si conservano tre vasche per la concia delle pelli, denominate dalla tradizione locale, \"Conceria dei Monaci\".\nAmministrazione.\nAltre informazioni amministrative.\nIl comune fa parte della Comunit\u00e0 montana Bussento - Lambro e Mingardo.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29973", "revid": "110157", "url": "https://it.wikipedia.org/wiki?curid=29973", "title": "San Pietro al Tanagro", "text": "San Pietro al Tanagro \u00e8 un comune italiano di abitanti della provincia di Salerno in Campania.\nGeografia fisica.\nSituato sul lato nord-occidentale del Vallo di Diano, ad un'altezza di 460 metri in prossimit\u00e0 della casa comunale, ha un territorio comunale di 1530 ettari ricadenti in buona parte in pianura. Confina con i paesi di Sant'Arsenio, San Rufo, Corleto Monforte, Teggiano.\nClima.\nIl clima \u00e8 quello tipico delle conche appenniniche con marcate escursioni termiche giornaliere. D'inverno, nelle nottate serene e con calma di vento, la temperatura scende facilmente sotto lo zero, per il fenomeno dell'inversione termica. Non sono rare anche le nebbie, che si possono manifestare in tutte le stagioni, anche se maggiormente in autunno-inverno. La neve generalmente fa la sua comparsa ogni anno.\nLe estati si presentano soleggiate, secche e ventilate. Durante le notti estive, comunque, al calar del sole, vi \u00e8 una forte escursione termica, anche di molti gradi in meno rispetto al giorno.\nStoria.\nIl paese fu fondato come centro rurale al bordo della pianura, diviso in due gruppi di case: San Pietro e la Torre. Paolo Eterni (Storico Valdianese del XVII secolo), fa risalire la fondazione della \u201cTorre\u201d e di San Pietro ai Conti di Cajano, della famiglia normanna degli Altavilla, nel XII secolo. Dal XIII secolo l'insediamento risulter\u00e0 gi\u00e0 fra i Casali dello Stato di Diano anche se solo dal XV secolo esso figurer\u00e0 nei Registri Angioini ai fini dell'esazione fiscale.\nNel 1541 il Casale di San Pietro ottenne l'emancipazione dal Casale di Diano dal quale dipendeva. In quel periodo, precisamente nel 1661, attiguo alla chiesa di Santa Maria del Piano (esistente fin dal 1530), venne completato il convento dei Frati Minori Francescani, il quale, fu soppresso dalle leggi emanate in epoca napoleonica, con il Regio Decreto del 7 agosto 1809, emesso dal re di Napoli, Gioacchino Murat. Le vicende del Casale seguirono, pertanto, quelle dello Stato di Diano con i suoi Feudatari, passando dal dominio dei Sanseverino a quello dei Villano ed in ultimo ai Capecelatro, subentrati nel 1689, ad acquistarne la giurisdizione. Il secolo XVIII, secolo in cui vi fu l'incremento demografico ed il miglioramento della condizione generale della popolazione, si chiuse con il pesante sussulto rivoluzionario del 1799, che percorse tutto il Vallo di Diano, suscitando entusiasmi e rancori intorno all'albero della libert\u00e0 e seminando lutti un po' in tutti i paesi.\nIl secolo XIX si apr\u00ec con la venuta delle truppe napoleoniche in queste contrade (dopo la parentesi della Repubblica Napoletana del 1799, dal gennaio al giugno di quell'anno). Queste truppe, comandate dal generale Massena, attraversarono le zone del Vallo di Diano nel settembre del 1806, e giunti a San Pietro, lo misero a ferro e fuoco, radendolo al suolo, dopo che un gruppo di sanpetresi armati spararono contro di essi, colpendo a morte un capitano comandante di compagnia. Dopo la brutta avventura verificatasi con i francesi invasori, la popolazione di San Pietro, non si perdette d'animo, ricominciando a sanare i danni subiti. Qualche anno dopo si pens\u00f2 di ricostruire \u201cEx novo\u201d, anche la chiesa Parrocchiale, dedicata a San Pietro Apostolo, poich\u00e9 piccola e inadatta a contenere tutta la popolazione sanpetrese. I lavori di ricostruzione iniziarono nel 1815 per concludersi nel 1824.\nDal 1811 al 1860 ha fatto parte del circondario di Polla, appartenente al Distretto di Sala del Regno delle Due Sicilie.\nIl 1857 fu l'anno pi\u00f9 triste per il Vallo di Diano in questo secolo. Nella notte tra il 16 e 17 dicembre di quell'anno un violento terremoto semin\u00f2 morte e distruzione: nella vicina Polla vi furono 867 morti, 250 feriti, 1300 case crollate, 355 danneggiate, 18 chiese e cappelle crollate ed una pericolante. A San Pietro vi furono molti danni all'abitato con 8 vittime, molte delle quali giovanissime e una nona vittima per\u00ec sotto le rovine del carcere di Polla, nel quale si trovava.\nDal 1860 al 1927, durante il Regno d'Italia ha fatto parte del mandamento di Polla, appartenente al Circondario di Sala Consilina.\nNel 1863, dopo l'unificazione nazionale, il Comune di San Pietro fu denominato \u201cal Tanagro\u201d, dal nome del fiume Tanagro che attraversa il Vallo di Diano. Mentre alla fine dello stesso secolo XIX, precisamente nel 1899, si costru\u00ec la cappella, dedicata al Crocifisso, sulla cima del monte Ausiliatrice (che da essa prese il nuovo nome di Monte Crocifisso), istituendovi anche la festivit\u00e0 annessa.\nSociet\u00e0.\nPer quanto riguarda i movimenti demografici, sappiamo che nel 1595 il Casale di San Pietro contava solo 132 fuochi (i fuochi erano i nuclei familiari, in media composti da cinque membri), che nel 1648 salivano a 140, ma a causa della peste del 1656 che caus\u00f2 morte in tutto il Regno di Napoli, scendevano a 95 nel 1669. Nel 1704 l'insediamento scendeva ancora, facendo censire in quella data, soltanto 71 famiglie. Nel 1708 il Casale contava solo 932 abitanti, mentre alla fine dello stesso secolo, precisamente nel 1790, la popolazione era risalita a 2.720 abitanti, facendo registrare un record demografico. La popolazione rimase stabile fino al 1871, poich\u00e9 in quel censimento si contarono 2.611 abitanti, ma il pesante fenomeno di emigrazione, specialmente verso le Americhe, avutosi tra la fine del XIX secolo e l'inizio del successivo, port\u00f2 il Comune a livelli di spopolamento: 1.838 abitanti nel 1911 e 1.543 nel 1921. Nella met\u00e0 del XX secolo, nel censimento del 1951 la popolazione era riuscita a risalire a 1.737 unit\u00e0, ma una nuova ondata di emigrazione la faceva ridurre nel 1961 a 1.597 unit\u00e0. Al censimento del 1971 il numero degli abitanti era di 1.562 e nel 1976 a 1.559. Nell'ultimo scorcio del XX secolo a 1.705 abitanti e all'inizio del 2004 i residenti censiti erano 1.710 unit\u00e0.\nAmministrazione.\nIl comune fa parte della Comunit\u00e0 montana Vallo di Diano e dell'Unione dei comuni Sant'Arsenio, San Rufo e San Pietro al Tanagro.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nL'attuale sindaco \u00e8 il dott. Domenico Quaranta."}
{"id": "29976", "revid": "121593378", "url": "https://it.wikipedia.org/wiki?curid=29976", "title": "Sant'Angelo a Fasanella", "text": "Sant'Angelo a Fasanella \u00e8 un comune italiano di 536 abitanti della provincia di Salerno in Campania; situato nel parco nazionale del Cilento, Vallo di Diano e Alburni, \u00e8 noto per una scultura neolitica raffigurante un guerriero, l'Antece, intagliata nella roccia, e per una chiesa rupestre, la grotta di San Michele Arcangelo.\nGeografia fisica.\nIl paese sorge in collina, ai piedi della catena degli Alburni, su una strada provinciale che collega Controne con Corleto Monforte. Gli abitati pi\u00f9 vicini sono Ottati (a 3\u00a0km nord) e Corleto (a 5\u00a0km sud). Al lato orientale del paese si dirama una strada collinare che, passando fra i monti Caramito (1\u00a0364\u00a0m) e Serra Nicola (1\u00a0301 m), porta a un rifugio chiamato Casone dell'Aresta (nel comune di Petina) e successivamente si dirama in direzione di Petina (a nord) e Polla (a sud).\nComposta dalle tre contrade di \"Sopra la terra\" (zona alta, sulla strada provinciale), \"Dentro la terra\" (zona media, Posta tra la zona alta e quella bassa del paese, dove sorge la Chiesa parrocchiale di Santa Maria Maggiore e il Castello feudale) e \"Basso la terra\" (zona bassa, nella vallata del torrente Fasanella), conta anche alcune piccole localit\u00e0 quali Coppi, San Vito, Terre Lunghe e Chiusa dell\u2019Angelo.\nStoria.\nIl nome Sant'Angelo a Fasanella trae origine dall'unione di Fasanella, antica citt\u00e0 distrutta da Federico II di Svevia, con il casale di Sant'Angelo: il suo stemma, infatti, presenta in primo piano l'immagine di un fagiano, rappresentante il casale omonimo. Il nome Fasanella deriva da \"Phasis\", antica citt\u00e0 greca e nome di un fiume al confine tra l'Asia Minore e la Colchide. L'antico centro urbano sorgeva in localit\u00e0 San Manfredi a circa 3\u00a0km dall'attuale cittadina: di esso sono rimasti i ruderi di un antico castello e quelli della chiesa di San Pietro. Nel 1246 la cittadina fu rasa al suolo da Federico II con atto di superiorit\u00e0 per punire Pandolfo di Fasanella, al quale furono poi restituiti tutti i suoi possedimenti grazie all'alleanza con Carlo I d'Angi\u00f2. Di stampo e origini medioevali, Sant'Angelo a Fasanella fu feudo dei San Severino e dei Capece-Galeota; quindi appartenne ai Giovine e alla potente famiglia dei Caracciolo. Nell'Ottocento, precorrendo l'Unit\u00e0 d'Italia del 1860, fu proprio Sant'Angelo a Fasanella a innescare nel salernitano la scintilla della rivolta per l'indipendenza.\nSant'Angelo a Fasanella comprende numerosi boschi di faggio, come quello di \"Terra Forte\", quello di \"Vallone dei Lupi\". Vi sono inoltre i numerosi corsi d'acqua che lo attraversano: oltre al torrente \u201cCellino\u201d e al fiume \u201cFasanella\u201d, va segnalata la \"cascata dell\u2019Auso\". Ubicata a pochi chilometri dal paese, il sito \u00e8 accessibile mediante la strada interpoderale carraia, detta anche \"grotta dell'Auso\" per il fenomeno carsico che si pu\u00f2 ammirare. A poche decine di metri dalla sorgente, l'acqua sbarrata e quindi convogliata per il funzionamento di un mulino ormai abbandonato, compie un salto di circa otto metri.\nDal 1811 al 1860 \u00e8 stato capoluogo dell'omonimo circondario appartenente al distretto di Campagna del Regno delle Due Sicilie.\nDal 1860 al 1927, durante il Regno d'Italia, \u00e8 stato capoluogo dell'omonimo mandamento appartenente al circondario di Campagna.\nMonumenti e luoghi d'interesse.\nAntece.\nTra i reperti archeologici rinvenuti sul territorio del comune, a circa 4\u00a0km dal centro abitato e sulla cima di Costa Palomba (1\u00a0125\u00a0m s.l.m.) si trova una figura intagliata nella roccia e attribuita al V-IV secolo a.C. La figura, a grandezza naturale (altezza 1,60\u00a0m), rappresenta un guerriero vestito con un chitone e armato di scure o clava e di uno scudo. Orientata verso ponente, potrebbe essere la rappresentazione di un dio o di un eroe. Localmente \u00e8 conosciuta con il nome di \"Antece\" (\"l'Antico\" in dialetto cilentano).\nGrotta di San Michele Arcangelo.\nPer quanto concerne i beni architettonici va segnalata la grotta di San Michele Arcangelo. Il luogo fu sede di una comunit\u00e0 religiosa benedettina risalente all'XI secolo, ma sono ipotizzati anche possibili insediamenti precedenti legati alla diffusione della civilt\u00e0 greca nel Cilento. Le opere murarie, di cui restano ruderi addossati alla parte esterna della roccia, sembrano risalire ai primi decenni del Trecento. L'ingresso \u00e8 costituito da un semplice portale che, alla base dei due stipiti, presenta un leone e una leonessa di fattura arcaica. All'interno della grotta, oltre alla tomba di Francesco Caracciolo e al pozzo, si nota un'alta edicola di stile gotico. La cavit\u00e0 pi\u00f9 profonda costituisce la cappella, dedicata all'Immacolata, sul cui altare una cornice lignea racchiude una tela databile XVII secolo. Tutto intorno si possono ammirare affreschi trecenteschi e sculture. Sul fondo della grotta si pu\u00f2 ammirare, invece, un ricco altare seicentesco fatto costruire, come anche il pozzo e il pulpito, dall'abate Fabio Caracciolo. Su questo altare troneggia la statua in marmo di San Michele Arcangelo.\nArchitetture religiose.\nChiesa di Santa Maria Maggiore.\nLe strutture iniziali della chiesa si possono far risalire ai primi decenni del Trecento, successivamente alla distruzione di Fasanella, operata da Federico II nel 1246.\nL'impianto attuale della chiesa di Santa Maria Maggiore, \u00e8 della fine del XIV secolo, quando il borgo si ampli\u00f2 verso il quartiere Dentro la Terra, attuale centro storico. La facciata della chiesa presenta un portale marmoreo con ai lati due leoni, il portale \u00e8 diviso in riquadri contenenti raffigurazioni simboliche opera di Francesco da Sicignano, scultore.\nIl campanile, situato sul lato sinistro della chiesa, \u00e8 costituito da cinque ordini di dimensione decrescente posti in sequenza su una base massiccia e cieca. Le monofore laterali e il tribuzio ottagonale ne completano l'architettura. La chiesa \u00e8 costituita da tre navate: nella navata sinistra sono collocati tre altari; mentre in quella di destra, al centro, si apre un ampio vano che forma una grande cappella dedicata alla Madonna del Rosario.\nAltre chiese.\nOltre alla chiesa di Santa Maria Maggiore si contano altre sei piccole chiese. La chiesa di \"San Nicola di Bari\", la seconda chiesa di Sant' Angelo a Fasanella \u00e8 a una navata con quattro altari, due per lato, pi\u00f9 l'altare maggiore, dietro il quale \u00e8 presente il coro. Era in origine una cappella dedicata a San Nicola di Bari e fu abbattuta dopo il 1716, e al suo posto fu realizzata, a cura e spese del Duca della Regina Francesco Capace Galeota, l'attuale chiesa, quale ringraziamento per l'intercessione avuta in occasione di una malattia. All'inizio del paese, provenendo dal comune di Ottati, si trova la \"Chiesa di San Gennaro\" che ancora \u00e8 chiaramente visibile perch\u00e9 posta sulla curva in posizione preminente rispetto alle case che sono state costruite nelle vicinanza. La chiesa della \"Madonna della Pinna\" \u00e8 una chiesetta realizzata su un poggio a est del paese, a quota 598. La statua della Madonna, conservata nella chiesa Madre, viene portata in processione tre giorni prima dell'Ascensione nella cappella. Sempre in processione, nel giorno dell'Ascensione, la statua viene nuovamente portata nella Chiesa Madre. In antichit\u00e0 vi era l'usanza, in occasione di questa festivit\u00e0, di raccogliere un tipo di erba piuttosto rara (erba della Madonna) che veniva collocata ai piedi del letto e svolgeva la funzione di \"segnalatore augurale\" a seconda se fioriva o meno. In occasione di questa festivit\u00e0 ricorreva l'usanza di preparare per pranzo i \"tagliolini\" con il latte.\nLe restanti tre chiese - San Vito Martire, San Giuseppe, chiesa del Santo nome di Dio - sono inagibili e quindi inutilizzate.\nCappelle.\nNel perimetro del comune di Sant'Angelo a Fasanella si contano quattro piccole cappelle. La chiesetta di \"Santa Maria delle Grazie\", detta anche S. Maria dell'olmo, era nei pressi del convento francescano e fu abbattuta in occasione della costruzione della strada. La cappelluccia di \"Sant'Antonio Abate\" si erge in via \"piedi la terra\", nella discesa che porta dalla chiesa Madre a S. Nicola, ingentilita da un piccolo campaniletto a vela, e presenta nella parete sulla strada un affresco ormai quasi illeggibile. La cappella di San Sebastiano \u00e8 una cappella campestre a quota 407\u00a0m s.l.m., ormai ridotta a rudere, situata a sud della parte pi\u00f9 bassa di S. Angelo a Fasanella. Infine la Cappella di Santa Sofia \u00e8 una piccola cappella campestre, situata nella zona sud del paese e poco lontana dall'Arco della pescatura.\nConvento di San Francesco e dell'Annunziata.\nPoco al di sopra della piazza Ortale, \u00e8 situato il convento Francescano. La chiesa \u00e8 costituita da una navata con tre altari per lato, \u00e8 adornata con statue e tele ed \u00e8 ricca di dipinti. Si menzionano in particolare la statua di Statua di Sant'Antonio da Padova e la tela dove \u00e8 rappresentato San Ludovico di Tolosa, dipinta da Filippo Vitale.\nRuderi di Fasanella.\nA pochi km dal centro abitato, nella valle ai piedi dello stesso e dei Monti Alburni, si trovano i Ruderi di Fasanella, con la presenza di alcuni resti di abitazioni sulla \"sorgente Auso\", sorgente del torrente Fasanella, nonch\u00e9 di un'area attrezzata. La strada per raggiungere i ruderi si diparte dalla strada provinciale su cui sorge il paese, appena lasciato lo stesso in direzione sud, verso Corleto Monforte.\nCascate del fiume Auso.\nA pochi chilometri dal paese sono situate le cascate dell\u2019Auso, raggiungibili percorrendo una strada carraia detta \u201cgrotta dell\u2019Auso\u201d. Originariamente l\u2019acqua della sorgente seguiva un percorso costruito artificialmente per il funzionamento delle macine di un mulino attualmente non in uso. Dopo un salto di quota di alcuni metri l'acqua forma un piccolo lago per poi ridiscendere a valle tra le rocce. Nel percorso verso valle, sgorga sotto un ponte di epoca romana in discrete condizioni e ancora percorribile.\nSociet\u00e0.\nEvoluzione demografica.\nAl 1\u00ba gennaio 2016 Sant'Angelo a Fasanella si compone di 315 famiglie. Dei 635 abitanti, 59 sono stranieri, 362 sono femmine e 273 maschi.\nTradizioni e folclore.\nLa festa di S. Michele Arcangelo, patrono del paese, viene festeggiata l'8 maggio, giorno dell'apparizione del Santo, e il 29 settembre. Nei nove giorni precedenti la festa, nella Grotta i fedeli eseguono una veglia di preghiere. La processione ha inizio dalla chiesa di S. Maria Maggiore dove la statua viene portata nella Grotta dove si recita il canto dedicato al Santo. Poi si fa ritorno, seguendo le vie del paese, alla Chiesa Madre. L'11 luglio e l'8 settembre si celebrano rispettivamente la festa di Santa Lucia e la festa della Madonna della Piet\u00e0.\nEconomia.\nOccupazione.\nFonte: Dati Istat.\nInfrastrutture e trasporti.\nTrasporti.\nCausa lo spopolamento e l'assenza di adeguate infrastrutture soltanto le autolinee Pecori continuano a offrire un servizio giornaliero per/da Sant'Angelo a Fasanella da/verso Salerno.\nAmministrazione.\nAltre informazioni amministrative.\nIl comune fa parte della comunit\u00e0 montana Alburni.\nLe competenze in materia di difesa del suolo sono delegate dalla Campania all'autorit\u00e0 di bacino interregionale del fiume Sele.\nSport.\nIl comune di Sant'Angelo a Fasanella offre numerose possibilit\u00e0 per chi vuole tenersi in esercizio. Sono presenti un campo sportivo e numerosi sentieri e carrarecce tra i boschi di faggi, meta ideale per gli appassionati di speleologia, escursionismo, biking e trekking.\nSpeleologia ed escursionismo.\nSant'Angelo a Fasanella \u00e8 meta privilegiata da molti gruppi speleologici nazionali, che si susseguono nel posto grazie alla presenza di numerose grotte, grave e sentieri del carsismo superficiale. Le cavit\u00e0 rilevate sono 565 tra le quali la pi\u00f9 profonda \u00e8 l'inghiottitoio dei Gentili (-484\u00a0m), seguito dalla grava III dei piani di Santa Maria (-422\u00a0m), la grava dei Gatti (-402\u00a0m) e quella del Fumo (-383) nel massiccio degli Alburni. Tra le altre si annoverano la Grava di Madonna del Monte, la Grava sotto Serra Carpineto, la Grava del Confine, la Grava d\u2019Inverno, la Grotta di Fra Gentile, e la Grotta dei Vitelli. A 1\u00a0350\u00a0m \u00e8 presente la cima del Figliolo."}
{"id": "29979", "revid": "123608618", "url": "https://it.wikipedia.org/wiki?curid=29979", "title": "Santa Marina (Italia)", "text": "Santa Marina \u00e8 un comune italiano di abitanti della provincia di Salerno in Campania.\nGeografia fisica.\nSituato nel Cilento meridionale e principalmente noto per la sua maggiore frazione, ossia Policastro Bussentino. Il centro abitato di Santa Marina si trova a sulle pendici del monte Tempone, affacciato sulla valle del Bussento e sul golfo di Policastro, al limite meridionale del parco nazionale del Cilento e Vallo di Diano. La frazione Policastro si trova invece sulla costa sottostante.\nStoria.\nL'attuale frazione di Policastro era sorta presso la foce del fiume Bussento come colonia greca di \"Rhegion\" (Reggio Calabria) come base strategica per i commerci della citt\u00e0 dello Stretto con il Golfo di Taranto collegato attraverso il fiume Siris nel 471 a.C. con il nome di \"Pyxous\" (\"Pixunte\"), dotata di una cinta muraria. Divenne poi romana nel II secolo a.C. con il nome di \"Buxentum\". Fu dagli inizi del VI secolo sede vescovile. Nel VII secolo fu sede di un castello bizantino e prese il nome di Policastro.\nIl centro di Santa Marina ebbe origine nello stesso periodo da rifugiati provenienti dall'Impero bizantino, a seguito dell'iconoclastia. Vi fu fondata una chiesa dedicata a Santa Marina, di rito ortodosso, volta verso est.\nNell'839 Policastro entr\u00f2 a far parte del longobardo principato di Salerno e sub\u00ec nel IX secolo le incursioni saracene. Fu conquistata nel 1055 dal normanno Roberto il Guiscardo, che vi fece costruire la fortezza del \"castellaro di Capitello\" e inizi\u00f2 l'edificazione della cattedrale. Nel borgo di Santa Marina venne fissata la sede per l'amministrazione della giustizia nel circondario.\nPolicastro e Santa Marina furono sede di una contea, in possesso di un nipote del re normanno Ruggero II, Simone. Passata in seguito sotto il dominio angioino, il porto venne ampliato e Policastro ulteriormente fortificata.\nNel 1320 Policastro fu attaccata e distrutta dalla flotta genovese e fu in possesso della famiglia dei Grimaldi. Nel 1397 era in possesso dei Sanseverino, che ricostruirono a Policastro il castello (distrutto quindi da un bombardamento inglese nel 1806) e le mura. Dal 1496 pass\u00f2 ai Carafa.\nNel XVI secolo Policastro venne attaccata dai pirati turchi, che secondo la leggenda, sotto la guida di \"Dragut Bass\u00e0\" avrebbero distrutto anche l'abitato di Santa Marina. Questo fu poi sede di un tribunale con annesso carcere. Il palazzo di giustizia e la residenza signorile avevano sede nello stesso edificio.\nDal 1811 al 1860 ha fatto parte del circondario di Vibonati, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Vibonati, appartenente al circondario di Sala Consilina.\nDurante il Risorgimento i santamarinesi parteciparono sia alla spedizione di Carlo Pisacane che alla spedizione dei Mille garibaldina. Durante il Fascismo Santa Marina venne privata dell'autonomia comunale, nonostante una rivolta popolare, e fu di nuovo comune solo dopo la caduta del regime.\nGeografia antropica.\nFrazioni.\nLa frazione di Policastro Bussentino \u00e8 situata sulla costa tirrenica ed \u00e8 sede di un porto turistico. Le altre 2 frazioni comunali sono Lupinata e Poria.\nEconomia.\nNegli ultimi anni nel comune di Santa Marina si stanno sviluppando interessanti attivit\u00e0 imprenditoriali. Tali realt\u00e0, sono l'esempio di come anche in piccoli centri del Sud Italia, apparentemente lontani dai tradizionali centri di produzione, \u00e8 possibile sviluppare filiere produttive eco-consapevoli e di impatto socio economico di respiro internazionale.\nInfrastrutture e trasporti.\nFerrovie.\nIl capoluogo comunale \u00e8 collegato per mezzo della strada provinciale 82 con la statale 18 che passa per la frazione di Policastro, dove si trova anche lo scalo ferroviario.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29980", "revid": "1543377", "url": "https://it.wikipedia.org/wiki?curid=29980", "title": "Santomenna", "text": "Santomenna (IPA: ) \u00e8 un comune italiano di 405 abitanti della provincia di Salerno in Campania.\nGeografia fisica.\nTerritorio.\nIl borgo sorge nella zona montuosa compresa tra la sella di Conza e il gruppo montuoso Marzano-Eremita, nell'alta valle del Sele.\nOrigini del nome.\nIl paese fino al periodo post-unitario, si chiamava Santa Menna. Il toponimo deriverebbe, secondo una tradizione locale, dal nome \"Menna\", l'eremita che nel VI secolo avrebbe fondato un cenobio.\nStoria.\nSecondo una tradizione locale, nel VI secolo un religioso realizz\u00f2 un eremo e vi si stabil\u00ec. In seguito vi si strabilirono altri monaci, edificarono un monastero e intorno vi nacque l'abitato.\nSecondo lo studioso Francesco Di Geronimo, fu Narsete, generale bizantino, che in occasione dell'assedio di Conza (dove si erano asserragliati gli ultimi settemila goti ancora presenti nella penisola italica) tra il 554 e il 555 edific\u00f2 una chiesa dedicata a San Menna, martire egiziano. \u00c8 questo santo (e non l'omonimo eremita beneventano) che ha dato il nome al paese dell'alto Sele. Lo stemma del paese di Santomenna reca, infatti, l'immagine del santo guerriero, con la spada e la palma.\nIl borgo durante l'amministrazione ecclesiastica esercitata dall'arcidiocesi di Conza \u00e8 stata la residenza invernale degli arcivescovi.\nDal 1811 al 1860 ha fatto parte del circondario di Laviano, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Laviano, appartenente al circondario di Campagna.\nA seguito del terremoto dell'Irpinia del 1980 il paese \u00e8 stato completamente distrutto.\nSociet\u00e0.\nEtnie e minoranze straniere.\nAl 31 dicembre 2007 a Santomenna risultavano residenti 9 cittadini stranieri.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Colliano dell'arcidiocesi di Salerno-Campagna-Acerno, con una parrocchia.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 Sita Sud che collega il paese con Salerno e Pescopagano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nIn materia di Mercato del lavoro, il comune ricade nel bacino territoriale del Centro per l'impiego di Oliveto Citra."}
{"id": "29982", "revid": "2178636", "url": "https://it.wikipedia.org/wiki?curid=29982", "title": "Sapri", "text": "Sapri \u00e8 un comune italiano di 6487 abitanti della provincia di Salerno in Campania, situato nel golfo di Policastro.\nGeografia fisica.\nTerritorio.\nSapri \u00e8 uno dei comuni pi\u00f9 a sud della Provincia di Salerno e dell'intera Campania, situato a pochi chilometri dal confine lucano, sulla costa tirrenica, in una piccola pianura che si affaccia sull'omonima baia compresa all'interno del golfo di Policastro, il quale chiude, a sud-est, la costiera cilentana, ed \u00e8 circondata a semicerchio dai monti dell'Appennino meridionale, che si ergono alle sue spalle.\nStoria.\nLa citt\u00e0 di Sapri ha origini molto antiche e viene considerata il cuore del golfo di Policastro. In et\u00e0 romana la baia e il suo entroterra furono tenute in grande considerazione. Cicerone la defin\u00ec \u201cparva gemma maris inferi\u201d (piccola gemma del mare del Sud).\nDal 1811 al 1860 ha fatto parte del circondario di Vibonati, appartenente al Distretto di Sala del Regno delle Due Sicilie.\nDal 1860 al 1924, durante il Regno d'Italia ha fatto parte del mandamento di Vibonati, nel 1924 il mandamento fu trasferito a Sapri fino al 1927 anno della sua soppressione appartenente al Circondario di Sala Consilina.\nNella prima guerra mondiale nel novembre 1917 alla 16\u00aa Sezione FBA di Sapri arrivano 3 FBA Type H e nell'agosto 1918 diventa la 277\u00aa Squadriglia che resta fino al 1\u00ba aprile 1919.\nSapri \u00e8 nota soprattutto per la tragica spedizione di Carlo Pisacane del 28 giugno del 1857, ricordata in versi dalla famosa poesia la \u201cSpigolatrice di Sapri\u201d di Luigi Mercantini.\nLa spedizione di Pisacane, organizzata a Genova dallo stesso, da Mazzini e da altri patrioti, doveva, nel progetto mazziniano, favorire lo scoppio a Napoli e a Salerno, seguite dalla Sicilia, della rivoluzione antiborbonica, nell'ambito della lotta per l'unit\u00e0 italiana, organizzata dal \"Comitato insurrezionale\" presieduto dal venticinquenne napoletano Giuseppe Fanelli, anche per evitare probabili azioni del partito murattiano anch'esso antiborbonico, ma deciso a instaurare un regno meridionale filofrancese.\nContemporaneamente sarebbero state assaltate le fortezze a Genova e a Livorno per prelevare i depositi di armi e munizioni da consegnare ai rivoltosi meridionali: la spedizione di Pisacane fall\u00ec, come le contemporanee azioni di Genova e di Livorno anche perch\u00e9 i napoletani e i salernitani non erano sufficientemente preparati all'azione immediata; serv\u00ec tuttavia a evitare l'ipotetica instaurazione di un Regno murattiano nell'Italia meridionale e apr\u00ec la strada alla Spedizione dei Mille. La tragica impresa \u00e8 commemorata da un obelisco eretto nel primo centenario situato in largo dei Trecento, da una statua di Pisacane risalente alla prima met\u00e0 del secolo scorso nella villa comunale e da una raffigurazione in bronzo che rappresenta la \"Spigolatrice\" suggestivamente adagiata sullo scoglio dello Scialandro, idealmente protesa verso la baia di Sapri dove i trecento sbarcarono. Ogni estate, la spedizione viene ricordata da una rievocazione in costume dello sbarco.\nMonumenti e luoghi d'interesse.\nSiti archeologici.\nInsediamenti abitativi sono stati rinvenuti in diversi siti del territorio limitrofo all'abitato saprese, in particolare alla localit\u00e0 Carnale e alla localit\u00e0 Viole.\nNon si hanno, poi, tracce di edifici o insediamenti di particolare rilievo fino all'epoca dell'Impero romano, quando viene edificata un'imponente villa marittima, munita di approdo, terme, teatro e mosaici di elevata qualit\u00e0 artistica (questi osservati prima della loro distruzione).\nDell'edificio sono rimaste tracce su una vasta area in loc. Cammarelle (toponimo dell'area assunto dai depositi della villa, adiacenti al porto romano).\nAll'inizio del secolo scorso era attiva in zona una \"carcara\", utilizzata per la produzione di calce.\nQuesta presenza pu\u00f2 lasciar supporre che con un'opera di \"lodevole\" riciclo, le imponenti strutture della villa siano state utilizzate come cava di pietra e ridotte in calce.\nL'unica consolazione alla perdita di tale storica residenza, pu\u00f2 essere determinata dalla poetica consapevolezza che numerosi edifici di Sapri possiedono, forse, nelle loro mura, parte della villa romana e della sua storia.\nChiese\nVi sono due parrocchie: quella dell'Immacolata Concezione con la Chiesa Madre in piazza Plebiscito e quella di San Giovanni Battista. Altre Chiese sono quella di Santa Croce, di S. Antonio da Padova (loc. Timpone) e della Trovatella.\nSanti festeggiati: San Vito martire (patrono), San Giovanni Battista, San Francesco di Paola, Immacolata Concezione, Santa Lucia, Sant'Antonio da Padova (loc. Timpone), San Pio da Pietrelcina, San Gaspare Bertoni.\nI conventi presenti nella citt\u00e0, sono quelli delle religiose Francescane di Sant'Antonio e le religiose Francescane Bigie (fino al 2019).\nPozzo di San Vito\nAlle spalle della Chiesa dell'Immacolata, nel centro storico Marinella, si pu\u00f2 ammirare il cosiddetto Pozzo di San Vito. Famoso perch\u00e9 al Santo Patrono \u00e8 attribuito, tra gli altri, il miracolo di aver purificato le acque dell'unico pozzo che all'epoca era a servizio della citt\u00e0, avvelenate da dei borboni passanti per Sapri. Proprio questo luogo il 15 giugno, festa del Santo, si riempie di infiorate: tappeti disegnati e decorati con fiori e foglie; la tradizione si tramanda ormai da secoli ed \u00e8 segno di venerazione e ringraziamento per la protezione da parte del Santo.\nLa specola\nLa specola, alta 15 metri, \u00e8 un osservatorio astronomico meteorologico; fu costruita nel 1927 dai padri Bigi, ordine fondato da San Ludovico da Casoria.\nLe due statue della Spigolatrice e la statua di Carlo Pisacane\nAl largo della baia di Sapri, sullo scoglio dello Scialandro (personaggio leggendario della storia di Sapri) vi \u00e8 adagiata una scultura bronzea raffigurante la celebre immagine della Spigolatrice di Sapri, protagonista dell'omonima poesia, sdraiata con lo sguardo verso la baia. Questa scultura \u00e8 stata realizzata nel 1994 dall'artista battipagliese Gennaro Ricco.\nDal 25 settembre 2021 \u00e8 presente un'altra scultura in bronzo, posizionata al centro dei giardini del lungomare cittadino, realizzata dall'artista cilentano Emanuele Stifano. La nuova statua ha rapidamente guadagnato grande visibilit\u00e0 e notoriet\u00e0, a livello nazionale ed europeo, a seguito di controverse accuse di sessismo rivolte allo scultore e alla committenza da parte di alcuni esponenti politici, che sostengono che la spigolatrice sia stata raffigurata in abiti troppo succinti e trasparenti e non sia quindi rappresentativa di una tipica contadina campana dell'Ottocento.\nNella Villa comunale della citt\u00e0 vi \u00e8 un'altra statua raffigurante il rivoluzionario Carlo Pisacane celebre per la Spedizione dei Mille.\n Sentiero Apprezzami l'asino\nFamoso sentiero che parte dal porto di Sapri e attraversa tutta la costa dalla Campania a Maratea, in Basilicata. Un tempo era l'unico collegamento per gli scambi culturali e commerciali delle due cittadine. Il nome del sentiero \u00e8 stato adottato poich\u00e9 in epoca passata gli unici mezzi di trasporto utilizzati erano asini e muli o carrette trainate dagli stessi animali, essendo il sentiero molto stretto in alcuni punti, quando due asini si incontravano lungo direzioni opposte era necessario valutare il carico: l'asino pi\u00f9 \"apprezzato\" (il pi\u00f9 giovane e con un carico pi\u00f9 valoroso) poteva continuare mentre il pi\u00f9 anziano doveva inevitabilmente essere rovesciato in mare. Oggi il sentiero non raggiunge direttamente la citt\u00e0 ma raggiunge una torre di epoca Saracena che era luogo di avvistamento nei secoli scorsi. Passeggiare lungo il sentiero permettere di godersi un panorama spettacolare e suggestivo a contatto con la natura; inoltre \u00e8 possibile ammirare da lontano la statua della Spigolatrice. Per i pi\u00f9 esperti il sentiero si estende anche oltre le coste Campane e concede scorci nuovi e suggestivi.\nEconomia.\nL'economia del territorio \u00e8 prevalentemente turistica e commerciale. Il comune si fregia ormai da diversi anni della Bandiera Blu riconoscimento conferito dalla FEE alle migliori localit\u00e0 costiere europee.\nInfrastrutture e trasporti.\nStrade.\nIl comune \u00e8 interessato dalla strada statale 18 Tirrena Inferiore, dalla strada regionale 104 e dalla strada provinciale 16\nFerrovie.\nSapri \u00e8 servita dall'omonima stazione posta sulla linea Battipaglia-Reggio di Calabria; \u00e8 ubicata alla semiperiferia est del comune e servita da treni regionali e lunga percorrenza.\nPorti.\nNel comune \u00e8 presente un porto turistico. In estate \u00e8 attivo il collegamento veloce in aliscafo per Capri (Italia)\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nSport.\nHanno sede nel comune: la societ\u00e0 di calcio Sapri Calcio 1928, la squadra di pallavolo maschile DLF Sapri, e la societ\u00e0 femminile ASCAS Carlo Pisacane."}
{"id": "29984", "revid": "1543377", "url": "https://it.wikipedia.org/wiki?curid=29984", "title": "Sassano", "text": "Sassano \u00e8 un comune italiano di abitanti della provincia di Salerno in Campania.\nStoria.\nDal 1811 al 1860 ha fatto parte del circondario di Diano, appartenente al distretto di Sala del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Teggiano, appartenente al circondario di Sala Consilina.\nSociet\u00e0.\nEtnie e minoranze straniere.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 40% di tutti gli stranieri presenti sul territorio, seguita dall'India (32,3%) e dall'Ucraina (6,2%).\nGli stranieri residenti a Sassano al 1\u00ba gennaio 2018 sono 372 e rappresentano il 7,5% della popolazione residente.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla forania di Teggiano-Sala, della diocesi di Teggiano-Policastro, ed ha tre parrocchie.\nCultura.\nCucina.\nDal 1902 viene prodotto l'Amaro Penna la cui ricetta fu messa a punto con erbe locali nella farmacia del paese.\nGeografia antropica.\nFrazioni.\nIn base allo statuto comunale le frazioni di Sassano sono:\nSport.\nLa 6\u00aa tappa del Giro d'Italia 2014, partita da Sassano, si \u00e8 conclusa a Montecassino.\nHa sede nel comune la societ\u00e0 di calcio A.S.D. Sassano, che ha disputato campionati dilettantistici regionali. "}
{"id": "29986", "revid": "1318658", "url": "https://it.wikipedia.org/wiki?curid=29986", "title": "Scala (Italia)", "text": "Scala \u00e8 un comune italiano di abitanti della provincia di Salerno in Campania.\nIn quanto geograficamente appartenente alla Costiera amalfitana, dal 1997 il territorio comunale \u00e8 Patrimonio dell'umanit\u00e0 dell'UNESCO.\nGeografia fisica.\nTerritorio.\nRientra nel territorio della Costiera Amalfitana.\nStoria.\nUn'altura posta a circa 400 metri sul mare \u00e8 il roccioso sito su cui fu edificata, con chiaro intento strategico, la cittadina di Scala. Secondo un'antica cronaca essa sarebbe stata fondata nel IV secolo da naufraghi romani diretti verso Costantinopoli. La notizia non \u00e8 tuttavia storicamente dimostrata.\nCerta \u00e8 invece la funzione che i contrapposti altopiani di Scala e Ravello ebbero nel Medioevo: infatti le due citt\u00e0 furono lo scenario principale degli scontri tra i Pisani e Ruggero II tra il 1135 e il 1137. Il conflitto si risolse prima con il saccheggio pisano, ed infine con la vittoria del sovrano normanno. Alcune delle fortificazioni medievali sono tutt'ora visibili: in particolare il castello di Scala \"Maior\", edificato sul Monte Petraro, alle spalle della citt\u00e0 di Scala, ed il \"castrum\" \"Scalelle\" nell'attuale frazione di Pontone.\nNel 987 la citt\u00e0 divenne sede vescovile. La notizia, per\u00f2, non ha trovato accoglimento nella storiografia pi\u00f9 recente sull'argomento. La comparsa del nome di Scala, tra le sedi suffraganee della Metropolia di Amalfi, istituita nel 987, \u00e8 da attribuire all'interpolazione del testo della Cronaca dei Vescovi di Amalfi da parte dell'erudito scalese Giovan Battista D'Afflitto, collaboratore dell'Ughelli per la provincia ecclesiastica amalfitana.\nNel testo che il D'Afflitto invi\u00f2 all'Ughelli era addirittura specificato che il vescovo di Scala era immune dal pagamento del cattedratico. Non \u00e8 da escludere, infine, che tra le cause dell'interpolazione, ci sia stata la volont\u00e0 di rendere pi\u00f9 antica la diocesi di Scala rispetto a quella dirimpettaia di Ravello, eretta nel 1086, e soggetta direttamente alla Santa Sede dall'ottobre 1090.\n\u00c8 pi\u00f9 probabile che la diocesi di Scala sia nata verso la fine dell'XI secolo, per volere dell'aristocrazia amalfitana o dell'Arcivescovo della citt\u00e0, come risposta all'elevazione di Ravello a sede episcopale, anche se il primo vescovo documentato \u00e8 un certo Alessandro, nel 1118.\nQuando per\u00f2, l'autonomia del ducato amalfitano volse fatalmente al tramonto, l'imponente fortificazione di Scala non pot\u00e9 evitare una serie di devastazioni: il saccheggio e l'incendio da parte del normanno Roberto il Guiscardo nel 1073; la feroce distruzione inflitta dai Pisani circa sessanta anni pi\u00f9 tardi; l'irruzione delle armate di Ottone di Brunswick nel 1210 e quella attuata dai ribelli dei Vespri.\nScala per\u00f2 non si distinse soltanto in episodi bellici, ma prendendo parte attiva alle vicende della repubblica marinara si rese protagonista anche nel commercio e nell'artigianato.\nGli scalesi avevano stabilito sin dall'XI secolo a Napoli una vera e propria colonia commerciale con una chiesa ubicata nei pressi di Porta Nolana.\nIl 31 luglio 1603 la diocesi di Scala fu unita \"aeque principaliter\" alla diocesi di Ravello e il 27 giugno 1818 entrambe le diocesi furono soppresse.\nDal 1806 al 1860 \u00e8 stato capoluogo dell'omonimo circondario appartenente al Distretto di Salerno del Regno delle Due Sicilie.\nDal 1860 al 1927, durante il Regno d'Italia, \u00e8 stato capoluogo dell'omonimo mandamento appartenente al Circondario di Salerno.\nMonumenti e luoghi d'interesse.\nLa struttura del paese, tipicamente medievale, \u00e8 a borghi decentrati; in senso nord/sud: S.Caterina, Campoleone, Campidoglio, Scala, Minuta e Pontone. Presso Santa Caterina si pu\u00f2 osservare la \"porta urbana\" e le cappelle di San Paolo e Santa Maria della Porta oltre all'omonima chiesa di Santa Caterina realizzata in materiali di spoglio e avente pianta tipica a tre navate.\nA Campoleone si pu\u00f2 trovare la chiesa di San Pietro che conserva fattezze di gusto angioino.\nPresso Campidoglio \u00e8 sita la chiesa di San Giovanni Battista dell'Acqua con il caratteristico campanile in stile moresco;\nNel nucleo di Scala si trova il duomo, che, pur trasformato in et\u00e0 barocca, ha conservato la cripta medievale, il sepolcro angioino di Marinella Rufolo, una preziosa mitra vescovile del XIII secolo e una deposizione lignea medioevale policroma, tra le pi\u00f9 importanti e integre conservate in Italia dello stesso periodo.\nSul costone sottostante il nucleo vi \u00e8 l'accesso alla Grotta del Dragone di origine carsica.\nA Minuta la chiesa romanica dell'Annunziata ripropone spunti paleocristiani.\nPresso Pontone sono situate la Parrocchiale, fondata nel XII, \u00e8 dedicata a Santa Maria del Carmine, la Chiesa di San Giovanni Battista, fondata nel XII secolo e la Chiesa di San Matteo, fondata nel XI secolo, che fu la prima parrocchia di Pontone. Quest'ultima, nel 1600, fu restaurata e cambi\u00f2 titolo in San Filippo Neri. Sempre a Pontone sul monte Aureo sono situate la torre dello Ziro, il castello di Scalella e la cappella rupestre del SS. Salvatore.\nPresso il monte \"Il Castello\", vi sono i ruderi del castello di Scala Maior.\nVari sono anche gli edifici civili che offrono interessanti spunti per la conoscenza dell'architettura medievale in Costiera Amalfitana come la casa della nobile famiglia Sasso (di cui il maggiore esponente fu con tutta probabilit\u00e0 Fra Gerardo Sasso, fondatore dell'ordine degli Ospedalieri) o quella dei Mansi-D'Amelio, Bonito e Campanile.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico. I fedeli appartengono all'arcidiocesi di Amalfi-Cava de' Tirreni.\nIstituzioni, enti e associazioni.\nScala \u00e8 il luogo di fondazione della Congregazione del Santissimo Redentore.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "29987", "revid": "1563111", "url": "https://it.wikipedia.org/wiki?curid=29987", "title": "Serramezzana", "text": "Serramezzana \u00e8 un comune italiano di 289 abitanti della provincia di Salerno in Campania.\nGeografia fisica.\nTerritorio.\nSituato a circa 520 m s.l.m., si trova a in una zona collinare ad una decina di km dalla Costiera Cilentana.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nOrigini del nome.\nIl nome Serramezzana deriverebbe dalle parole \"serra\" e \"medianus\", ovvero dorsale collinare o montuoso, di mezzo.\nStoria.\nTracce di un primo insediamento si hanno a partire dal 1073, ma il toponimo \"Serramezzana\" venne utilizzato a partire dal 1254.\nNel 1410 divenne feudo della famiglia Capograsso, nel 1574 pass\u00f2 ai Frezza, poi alla famiglia Piccolonimi e dopo ai Caracciolo. Nel 1694 pass\u00f2 alla famiglia Materazzi, che lo tenne fino all'eversione della feudalit\u00e0.\nDal 1811 al 1860 ha fatto parte del circondario di Castellabate, appartenente al distretto di Vallo del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Castellabate, appartenente al circondario di Vallo della Lucania.\nSociet\u00e0.\nEtnie e minoranze straniere.\nAl 31 dicembre 2007 ad Serramezzana risultano residenti 7 cittadini stranieri.\nReligione.\nLa maggioranza della popolazione \u00e8 di religione cristiana appartenente principalmente alla Chiesa cattolica; il comune appartiene alla diocesi di Vallo della Lucania\nCultura.\nCinema.\nNel 2007 il paese \u00e8 stato il set cinematografico del film \"Il sorriso dell'ultima notte\". Prodotto dalla Halcyon Production e diretto da Ruggero Cappuccio, narra una storia ambientata durante la seconda guerra mondiale. Fra gli interpreti vi sono Ciro Damiano, Chiara Muti, Giovanni Esposito, Gea Martire, Claudio Di Palma, Nadia Baldi, Paola Greco, Silvia Santagata, Anna Contieri, Franca Abategiovanni.\nGeografia antropica.\nFrazioni.\nIn base allo statuto comunale di Serramezzana le frazioni sono:\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 CSTP.\nAmministrazione.\nDi seguito vengono elencati i primi cittadini del Comune, dal 1985 ad oggi, cos\u00ec come riportato nell'archivio del Ministero dell'Interno\nAltre informazioni amministrative.\nIl comune fa parte della Comunit\u00e0 montana Alento-Monte Stella e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nSport.\nCalcio.\nIl 31 ottobre 1999, a Roma, la piccola Serramezzana vive il suo \"momento di gloria\" sportivo: Infatti, la locale squadra di calcio femminile (serie B - gruppo C) fa registrare un sorprendente risultato: Roma-Serramezzana 0-4. La formazione capitolina, pur avendo vicende pi\u00f9 alterne rispetto ai colleghi, \u00e8 a tutti gli effetti considerabile come il corrispettivo femminile dell'A.S.Roma (con all'attivo uno Scudetto ed una Coppa Italia)."}
{"id": "29988", "revid": "123692970", "url": "https://it.wikipedia.org/wiki?curid=29988", "title": "Serre (Italia)", "text": "Serre \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nSerre dista 42\u00a0km da Salerno, il centro abitato si estende su una collina alle pendici dei Monti Alburni, a 200 m di altezza sul livello del mare.\nSerre dista circa 23\u00a0km dal mare in linea d'aria, il suo territorio \u00e8 attraversato da due fiumi, il fiume Sele ed il fiume Calore lucano (affluente), che ne costeggiano i confini rispettivamente a Nord-Ovest ed a Sud.\nI due fiumi costituiscono quindi i confini naturali del territorio che assume perci\u00f2 una conformazione a cuneo caratteristica.\nIl punto in cui i due fiumi confluiscono \u00e8 detto \"Jonta\", termine dialettale che indica una giuntura.\nIl fiume Sele e la piana omonima che lo circonda, costituiscono ancora oggi le maggiori risorse per la popolazione locale.\nClima.\nLa stazione meteorologica pi\u00f9 vicina \u00e8 quella di Battipaglia. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +9,0\u00a0\u00b0C; quella del mese pi\u00f9 caldo, agosto, \u00e8 di +23,6\u00a0\u00b0C.\nLe precipitazioni medie annue sfiorano i 1.000\u00a0mm, distribuite mediamente in 84 giorni, e presentano un minimo estivo ed un picco in autunno-inverno.\nStoria.\nIl paese \u00e8 di origine medioevale (X-XI secolo) ed \u00e8 sorto intorno ad un castello non pi\u00f9 esistente. Per molti secoli \u00e8 stata feudo dei Sanseverino fino al 1532 quando subentrarono i Rossi grazie al matrimonio di Giulio Cesare con Maddalena Sanseverino. Nel 1626 Giulio de' Rossi divenne primo duca di Serre. Nel 1758 Gherardo de' Rossi vendette il feudo di Serre e Persano a Carlo III di Borbone. Dal 1752 al 1754 Carlo III fece realizzare la Casina Reale di caccia di Persano su progetto iniziale dell'ingegnere Giovanni Domenico Piana e in seguito di Luigi Vanvitelli.\nDal 1811 al 1860 ha fatto parte del circondario di Postiglione, appartenente al distretto di Campagna del regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Postiglione, appartenente al circondario di Campagna.\nSociet\u00e0.\nEtnie e minoranze straniere.\nAl 31 dicembre 2015 a Serre risultano residenti 177 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla diocesi di Teggiano-Policastro ed \u00e8 suddivisa in due parrocchie:\nL'altra confessione cristiana presente \u00e8 quella Evangelica con una comunit\u00e0:\nGeografia antropica.\nFrazioni.\nMenzionata nello statuto comunale, non \u00e8 riconosciuta dall'ultimo censimento ISTAT del 2001.\nIn base ai dati ISTAT ha 65 abitanti ed \u00e8 situata a 71 m s.l.m.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti urbani ed extraurbani, alla societ\u00e0 Busitalia.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alburni.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "29989", "revid": "2232264", "url": "https://it.wikipedia.org/wiki?curid=29989", "title": "Sessa Cilento", "text": "Sessa Cilento \u00e8 un comune italiano di abitanti della provincia di Salerno in Campania.\nStoria.\nDal 1811 al 1860 ha fatto parte del circondario di Pollica, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Pollica, appartenente al Circondario di Vallo della Lucania.\nMonumenti e luoghi d'interesse.\nArchitetture religiose.\nNumerose sono anche le cappelle presenti nelle strade del centro storico e nelle campagne:\nSociet\u00e0.\nEvoluzione demografica.\nCirca 600 abitanti risiedono nella frazione San Mango Cilento.\nCultura.\nMusei.\nSessa Cilento \u00e8 la sede della Pinacoteca d\u2019Arte Contemporanea Pietro Volpe che ospita il catalogo della donazione Volpe-Boschetti da cui la struttura museale ha mosso i primi passi.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per i trasporti urbani, alla societ\u00e0 \"Autolinee Giuliano sas\" aderente alla Societ\u00e0 Consortile Salernitana Trasporti.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alento-Monte Stella e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "29990", "revid": "2176804", "url": "https://it.wikipedia.org/wiki?curid=29990", "title": "Siano", "text": "Siano \u00e8 un comune italiano di abitanti della provincia di Salerno in Campania.\nGeografia fisica.\nSiano \u00e8 un centro agricolo, commerciale ed artigianale situato in una valle a circa 120\u00a0m sul livello del mare, in vicinanza del capoluogo di provincia, Salerno, dal quale dista circa 25\u00a0km, mentre \u00e8 posto a circa 45\u00a0km dal capoluogo di regione, Napoli.\nIl comune \u00e8 posizionato nell'estrema parte nord-ovest della provincia di Salerno, e per un segmento del suo perimetro confina con la vicina provincia di Avellino (in particolare con il comune di Quindici) ed \u00e8 alle porte della pianura sarnese vesuviana.\nSiano \u00e8 sito all'interfaccia tra l'Agro nocerino-sarnese propriamente detto e la valle dell'Irno: per tale motivo, esso rientra nei \"progetti di zona\" di entrambe le aree territoriali.\nTerritorio.\nLa vallata in cui sorge Siano \u00e8 conosciuta anche come \"Valle dell'Orco.\"\nTale nome ha origini antiche, molto probabilmente legato alle condizioni climatiche che vedevano un forte vento soffiare per lunghi periodi durante l'anno. Oppure, secondo un'altra interpretazione basata sulla tradizione tramandata oralmente, l'\"Orco\" alluderebbe ad Annibale che, proveniente dalla pianura di Sarno e imboccando il tracciato che sarebbe poi diventato la via Popilia, attravers\u00f2 il passo in prossimit\u00e0 dell'attuale rudere Campanile dell'Orco sito in localit\u00e0 Montagna Spaccata di Lanzara nel vicino comune di Castel San Giorgio e stazion\u00f2 nella vallata sianese nel 216 a.C., mettendola a ferro e fuoco con tutto il circondario durante l'assedio di Nuceria Alfaterna.\nLa conca \u00e8 circondata dai tre monti principali Le Porche, Iulio e Bosco Borbone, e presenta un paesaggio di tipo collinare/montano.\nIl territorio comunale si estende su una superficie di circa 8,57\u00a0km\u00b2 e risulta compreso tra i 104\u00a0m (in localit\u00e0 Starze di Valesana) e i 952\u00a0m (vetta del monte Le Porche) s.l.m., presentando quindi un'escursione altimetrica complessiva pari a 848 m.\nSiano appartiene a una zona sismica caratterizzata da un livello di pericolosit\u00e0 medio-alta (\"zona 2\"), secondo l'attuale scala di Classificazione sismica dei Comuni Italiani (datata 2006).\nMorfologia.\nMonti.\nI monti sianesi sono costituiti tipicamente da un basamento roccioso calcareo su cui si sono depositate nel corso dei millenni spesse coltri di piroclastiti vulcaniche, cio\u00e8 ceneri e lapilli eruttati:\nI depositi piroclastici attualmente presenti sui monti dell'intera area sarnese si sono formati negli ultimi 42000 anni, anche se il contributo principale presente tutt'oggi \u00e8 il residuo delle fasi eruttive pi\u00f9 importanti del monte Somma-Vesuvio, da quella di anni fa all'ultima imponente del 1631.\nIn particolare, i carotaggi effettuati nel terreno evidenziano la sovrapposizione degli strati depositati delle seguenti eruzioni \"preistoriche\" del Somma-Vesuvio che, essendo molto potenti e vaste, insistettero direttamente anche sulla vallata sianese:\nLe seguenti eruzioni \"storiche\" invece non insistettero direttamente sulla vallata sianese ma depositarono cenere e materiale piroclastico secondario, trasportati dal vento dalle nubi eruttive:\nLa vetta maggiore della vallata sianese \u00e8 il monte Le Porche situato a nord del territorio urbano e alto circa 952\u00a0m. Esso possiede una propaggine minore verso est detta \"Colle Vavere\", di 470\u00a0m. Il nome \"Le Porche\" deriva probabilmente dalla tipologia degli allevamenti suini che vi si tenevano copiosi in passato. In cartografia esso \u00e8 indicato anche come monte La Foresta in quanto era fittamente ricoperto da piante ad alto fusto, come quercia e cerro. I pascoli del monte Le Porche sono costituiti da una gariga con prevalenza di piccoli arbusti e attualmente risultano particolarmente adatti allo sfruttamento da parte dei caprini.\nA partire dagli anni ottanta, il monte \u00e8 stato soggetto ad un visibile fenomeno di disboscamento alle pendici, acuito soprattutto dagli incendi estivi. Il monte Le Porche fu coinvolto negli eventi franosi che seminarono morte e distruzione nel territorio comunale il 5 maggio 1998, i cui segni sono ancora ben visibili nella caratteristica raschiatura degli avvallamenti sul fianco della montagna che ne evidenziano il substrato calcareo. Le frane del 5 maggio 1998 interessarono tutte la stessa dorsale (i monti Picentini), nel caso specifico il blocco del monte Pizzo d'Alvano (1134\u00a0m) e dintorni, e colpirono duramente anche il comprensorio dei comuni limitrofi quali Sarno, Quindici e Bracigliano. \nIl monte Iulio \u00e8 alto circa 623\u00a0m e cinge la vallata da est. La vetta maggiore \u00e8 anche nota col nome di monte Poggio Coviglia, mentre la leggera propaggine in direzione nord verso Bracigliano \u00e8 nota come Colle Petraro ed \u00e8 alto 490\u00a0m e infine, proseguendo verso sinistra di chi guarda il monte dalla vallata di Siano, in direzione nord-ovest, si trova il pi\u00f9 basso Colle Cognulelle (che ospita il ripetitore televisivo), a quota 313\u00a0m. Il Colle Cognulelle si raccorda poi con il Colle Vavere (facente parte del suddetto complesso del monte Le Porche) attraverso un'insellatura a quota 260\u00a0m circa detta \"Madonna del Carmine\", che permette l'accesso al comune di Bracigliano. Secondo la tradizione, il monte Iulio fu consacrato con tale nome dai Romani al loro imperatore Cesare, che lo concesse ai suoi legionari per tagliarvi la legna e per gli altri usi necessari allo stanziamento dei militari in quel luogo.\nIl monte Bosco Borbone \u00e8 alto circa 606\u00a0m ed \u00e8 posto a sud, con una propaggine minore verso est nota con il nome di monte Torello, a quota 470\u00a0m, e un'altra verso nord-ovest detta pi\u00f9 propriamente \"Colle Borbone\", alta 398\u00a0m. Tale monte si trova indicato anche con il nome di monte Torre del Gatto, specie nella cartografia del confinante territorio sangiorgese.\nL'insellatura tra il monte Le Porche e il Colle Borbone individua un passo in direzione ovest a quota 300\u00a0m circa noto come \"La Cappella di Siano\" presso i sianesi o, per gli abitanti di Sarno posta dall'altro versante, semplicemente come \"Montagna Spaccata\" o \"La Sella di Siano\". Tale sella separa la vallata sianese dall'Agro nocerino-sarnese vero e proprio. Dal passo \u00e8 possibile ammirare tutta la piana del fiume Sarno, nonch\u00e9 del Golfo di Napoli, spaziando dai monti Lattari (che costituiscono l'ossatura della penisola sorrentina) fino al Vesuvio.\nVallata.\nGli accessi alla vallata sianese sono:\nLa morfologia della vallata che si presenta immediatamente attorno all'abitato di Siano e fino al limite delle zone boschive \u00e8 caratterizzata da terrazzamenti composti prevalentemente da terra e mura a secco.\nLa valle di Siano si trova in un'ansa secondaria del bacino idrografico del fiume Sarno, precisamente quella solcata dal torrente tributario Solofrana (confluente dapprima nella Cavaiola e infine nel fiume Sarno stesso); proprio verso la Solofrana, attraversante il vicino comune di Castel San Giorgio, sono convogliate le acque reflue dell'intera vallata. \nI monti che circondano Siano fanno parte della catena appenninica meridionale la cui orogenesi, secondo gli studi geologici, \u00e8 da rintracciare nella deformazione di differenti domini di era meso-cenozoica che sono il risultato della convergenza durante il periodo Cretacico-Quaternario tra la placca africana e quella europea.\nLe varie parti della catena sud-appenninica emersero dal mare in fasi diverse tra le epoche del Pliocene (5-2,5 milioni di anni fa) e del primo Pleistocene (intorno ai 2 milioni di anni fa). Ad avvalorare ci\u00f2, i ritrovamenti di fossili di scheletri di pesci alla sommit\u00e0 della sella montana tra Siano e Sarno avvenuti durante i lavori di rottura della roccia per costruirvi la strada provinciale.\nNon tutte le montagne della valle sianese emersero dalle acque nella stessa epoca: ipotesi basate sull'osservazione della tipologia delle rocce inducono a supporre che dapprima emerse il gruppo di monti posti a sud di Siano, occupanti una larga parte anche del comune di Castel San Giorgio (e di cui fa parte il monte Bosco Borbone) e poi il gruppo posto a nord e ad est della vallata sianese, raggruppamento quest'ultimo che s'innesta nell'unica dorsale che partendo da Sarno e, passando per \"La Cappella di Siano\" e Bracigliano, arriva alle spalle della frazione Campomanfoli di Castel San Giorgio (e di cui fanno parte il monte Le Porche e il monte Iulio).\nIl Bosco Borbone e la sella de \"La Cappella di Siano\" che lo unisce al monte Le Porche, separano la vallata dalla piana principale dell'Agro nocerino-sarnese; tale pi\u00f9 vasta pianura \u00e8 compresa tra i rilievi montuosi dell'area sarnese, il complesso del monte Faito sopra Castellammare di Stabia e il Vesuvio, ed \u00e8 una depressione strutturale impostasi nel Quaternario (circa 1,6 milioni di anni fa). I due monti sianesi suddetti si sono originati proprio dall'azione delle faglie dirette prospicienti il piano principale dell'Agro nocerino-sarnese, i cui moti geologici hanno generato questi due classici esempi di agglomerati montuosi carbonatici.\nI versanti dei monti affacciantesi su Siano presentano delle pendenze che variano dai 20\u00b0 ai 45\u00ba e sono spesso interrotte a diversa quota da piccole scarpate naturali sub-verticali, detti comunemente \"valloni\" (o, meno diffusamente, anche \"fossi\"). Inoltre tali scarpate sono tagliate spesso da linee tettoniche a minor rigetto e ad andamento quasi ortogonale a quelle principali.\nValloni.\nI principali valloni del lato sianese del monte le Porche sono, guardando la montagna da sinistra verso destra:\nGuardando il monte Iulio, sempre da sinistra verso destra, si trovano il:\nSuperando La Cappella di Siano andando in direzione di Sarno, prima della devastante frana del 5 maggio 1998 si attraversava la localit\u00e0 Tre Valloni e il profondissimo Vallone del Diavolo: ora quel tratto \u00e8 permanentemente inagibile ed \u00e8 aggirato dalla nuova strada provinciale.\nStratigrafia.\nLe eruzioni del Vesuvio hanno certamente modificato nel corso dei millenni l'aspetto della conca sianese, depositando nella zona un'enorme quantit\u00e0 di materiale vulcanico, sia sul fondo della vallata che sulle montagne. Al contempo, l'azione continua delle piogge e dei movimenti di massa gravitazionali ha trasportato gi\u00f9 dai pendii la cenere e il lapillo. L'effettivo spessore dello strato piroclastico sui monti sianesi dipende essenzialmente dalla pendenza locale del versante, dalla distanza dalla bocca di eruzione del Vesuvio nelle varie eruzioni che ricoprirono aree diverse, dall'orientamento dell'asse di dispersione del materiale vulcanico in una certa eruzione e dalla variabilit\u00e0 laterale indotta dall'erosione e dalla deposizione indotta dalla rete idrografica. I materiali vulcanici si sono deposti in modo disomogeneo sul fondovalle, creando in ogni caso zone molto fertili che hanno favorito in passato lo sviluppo agricolo e pastorale della \"Valle dell'Orco\".\nI depositi piroclastici con maggiore spessore si trovano giusto alla base dei pendii dei monti che cingono la vallata di Siano, tipicamente nei pressi degli sbocchi dei \"valloni\". Dalla parte superiore delle montagne infatti, i torrenti d'acqua piovana dotati di un'alta capacit\u00e0 di erosione scendevano verso le zone pianeggianti lungo questi cammini preferenziali, depositando nei millenni un'enorme quantit\u00e0 di detriti che si rinvengono allo sbocco di tali percorsi in forma di ampi conoidi alluvionali. I detriti iniziarono cos\u00ec un lento scivolamento, addensandosi in prossimit\u00e0 dell'imboccatura della vallata, in direzione dell'attuale Campomanfoli. Tale accumulo diede vita nel tempo a un esteso acquitrino, nel quale si andarono a deporre detriti argillosi che costituirono cos\u00ec uno strato impermeabile. Su quest'ultimo si venne a stratificare poi del terreno coltivabile ma, nel periodo delle piogge, l'acqua non potendo passare attraverso lo strato argilloso, tendeva a ristagnare. La parte inferiore della vallata sianese divenne cos\u00ec nel tempo una grande vasca assorbente che, con l'arrivo dell'estate, si trasformava in una maleodorante palude. Degli \"orribili torrenti\" che scendevano dai monti sianesi in occasione di piogge abbondanti esistono anche testimonianze contemporanee storicamente documentate.\nDa una stima della velocit\u00e0 media di accumulo, il riempimento del fondo della vallata si complet\u00f2 nel corso di milioni di anni, mentre gli ultimi 15\u00a0m di terreno, si deposero verosimilmente negli ultimi 4000 anni.\nLa stratigrafia tipica del terreno del fondo della vallata sianese \u00e8 la seguente:\nAlle pendici delle montagne, nel raccordo col fondovalle, si trovano invece:\nIl mantello piroclastico depositato sulle montagne sianesi e del circondario \u00e8 mediamente spesso tra i 2 e i 5\u00a0m, ed \u00e8 influenzato fortemente dalla pendenza locale del versante (tipicamente tra i 20\u00b0 e 45\u00b0); il profilo stratigrafico tipico (lungo la verticale) presenta il seguente schema, semplificato nel caso medio di circa 2,5\u00a0m:\nil tutto appoggiato sullo strato roccioso calcareo meso-cenozoico.\nFlora.\nLo stato vegetazionale della flora visibile sui versanti dei monti che cingono la valle sianese \u00e8 alquanto vario, con folti raggruppamenti boschivi nelle parti superiori, gruppi di piante isolate nelle parti centrali, erbe basse e arbusti sempreverdi sparsi sulle pendici. In tempi recenti, e questo \u00e8 confermato anche dall'analisi degli sfondi delle fotografie storiche scattate durante il XX secolo, \u00e8 evidente un'inarrestabile tendenza alla degradazione della vegetazione a causa sia dei ripetuti incendi, sia dei tagli e dei pascoli indiscriminati e sia - soprattutto per il monte Le Porche - degli ultimi eventi franosi. \nL'insieme inferiore della vegetazione richiama comunque la tipica macchia mediterranea, mentre le folte concentrazioni arboree sono presenti solo nelle aree demaniali laddove insiste una variet\u00e0 costituita da noccioli, ulivi, querce, roveri, castagni, frassini, tigli, olmi, carpini bianchi e pini mediterranei.\nIl clima \u00e8 favorevole alla coltivazione di pomodori, ciliegi, percoche, viti e queste quattro specie vegetali rappresentano la produzione fruttifera storica e autoctona della vallata sianese, concentrata nel periodo estivo. Ma diffusa \u00e8 anche la coltura di ortaggi, agrumi, allori e lecci.\nI boschi circostanti forniscono spontaneamente castagne, funghi e more.\nSui finire dell'inverno, il sottobosco intorno a Siano si tinge di colori muschiati e tra i ricci di castagne non raccolti, spuntano anemoni silvestri, ciclamini, mughetti, mirti felci, ginestre dei carbonai.\nAll'inizio della primavera, sulle pendici dei monti e pi\u00f9 a valle fin'anche nei giardini ai margini del centro storico del paese, gemmano i ciliegi, le cui variet\u00e0 principalmente autoctone ammantano la conca sianese in un colpo d'occhio imperdibile.\nFauna.\nLa fauna presente nell\"'habitat\" vegetazionale sianese \u00e8 costituita da diverse specie:\nLe specie sopra menzionate sono in continua e inesorabile estinzione, essendo vittime della distruzione del loro bioma vegetazionale da parte dell'uomo, allorquando esso viene distrutto dagli incendi o per far posto alle coltivazioni.\nClima.\nIl clima \u00e8 mite, tipicamente mediterraneo, temperato (cio\u00e8 delle medie latitudini), e anche in inverno regala giornate di sole.\nLe temperature annue oscillano in genere tra +3\u00a0\u00b0C e +34\u00a0\u00b0C (valori estremali) con media di 18\u00a0\u00b0C e risentono dell'influenza dei venti occidentali d'origine marina.\nLe estati sono calde e secche e le piogge prevalentemente invernali, di norma inferiori a 1000\u00a0mm annui. Gli autunni e gli inverni sono tiepidi ed umidi, raramente rigidi.\nIl territorio sianese \u00e8 interessato da venti variabili ed irregolari che assumono un imprevedibile carattere locale data la peculiare morfologia della vallata, le cui montagne presentano un andamento sinuoso rispetto alla parte centrale con rientranze e sporgenze modulate dai \"valloni\" (e come precedentemente detto, la conca \u00e8 tradizionalmente chiamata \"Valle dell'Orco\"): la tramontana, asciutta e fredda, spira da nord, il libeccio da sud-ovest e lo scirocco, caldo e umido, da sud-est. Nelle ventose giornate invernali, il fischio del vento \u00e8 accompagnato da un caratteristico rombo di fondo delle piante dei boschi in oscillazione, amplificato dal piccolo volume della conca.\nDal punto di vista della classificazione climatica Siano rientra in zona C, con 1298 GG.\nStoria.\nPreistoria e storia antica.\nLa felice situazione geografica della zona in cui si trova Siano rappresentata:\nfavor\u00ec l'insediamento umano in tutto il territorio corrispondente all'attuale Agro e le sue valli fin dalla Preistoria, gi\u00e0 a partire dalla tarda et\u00e0 della pietra, dando inizio ad un passato storico multimillenario fatto di cultura e azioni che si articola quasi senza soluzione di continuit\u00e0 da circa settemila anni.\nL'area cominci\u00f2 ad essere frequentata con il Neolitico Medio (5000-3100 a.C.) e Recente (3000-2000 a.C.), e ci\u00f2 \u00e8 testimoniato dai numerosi reperti litici ritrovati in diverse localit\u00e0 poste alle pendici delle montagne che cingono l'intera valle del fiume Sarno.\nLe origini di Siano non sono ben documentate, cosicch\u00e9 \u00e8 solo grazie a leggende tramandate e rielaborate oralmente nel corso dei secoli e a una parte della storiografia latina, rappresentata dal poeta e filosofo del I secolo a.C. Virgilio e dall'avvocato e poeta latino del I secolo d.C. Silio Italico, che si possono indicare i Sarrasti (o Sarrastri), provenienti dalla vicina piana di Sarno nell'et\u00e0 del ferro (800-700 a.C.), come i primi abitanti della vallata sianese.\nI Sarrasti erano una trib\u00f9 che la tradizione fa discendere dalla mitica ondata dei Pelasgi che, nell'alta et\u00e0 del bronzo (intorno al 1600 a.C.) e provenienti dal Peloponneso, si insediarono in gran parte dell'Italia meridionale. Queste popolazioni si stabilirono anche nella valle sarnese, contigua a quella di Siano, e la trib\u00f9 locale ribattezz\u00f2 \"Sarno\" o \"Sarro\" il fiume ivi presente (in memoria di un altro fiume, il \"Saron\", che scorreva nella madre patria da cui essi erano emigrati); questa trib\u00f9 si autodenomin\u00f2 Sarrasti e con tale nome essi erano conosciuti anche dagli Etruschi.\nGi\u00e0 quindi nella Et\u00e0 del Bronzo medio (1500-1300 a.C.), recente (1200-1100 a.C.) e finale (1000-900 a.C.), i monti e la valle sianese erano verosimilmente frequentati con una certa continuit\u00e0 da gruppi tribali di Sarrastri della vicina piana sarnese, composti di pastori alla ricerca di pascoli nel circondario.\nIn alternativa, secondo una parte della storiografia greca rappresentata dallo storico Antioco di Siracusa nel V secolo a.C., dal filosofo Aristotele nel IV secolo a.C., dallo storico Polibio nel II secolo a.C., l'intera zona vesuviana fino alle sorgenti del fiume Sarno era abitata alla fine dell'et\u00e0 del bronzo (X secolo a.C.) dagli Opici, popolazione di origine indoeuropea, i quali si erano sostituiti ai pi\u00f9 antichi Ausoni, anch'essi di origine indoeuropea..\nLe moderne ricerche storiche confermano in ogni caso che diversi flussi di ceppo indoeuropeo giunsero in Italia meridionale dall'Europa Orientale e Centrale in successive ondate migratorie e si sovrapposero alle etnie pre-indoeuropee gi\u00e0 presenti nell'attuale territorio campano, o assorbendole o stabilendo una forma di convivenza pacifica con esse.\nGli Opici furono le prime trib\u00f9 a calcare le valli del circondario di Siano. Essi erano un antico popolo di ceppo latino falisco (o proto-latino), estesosi nella Campania pre-romana in una vasta regione che da loro prese il nome di \"Opicia\"; tale popolo si insedi\u00f2 nel contesto del \"primo\" processo di indoeuropeizzazione dell'Italia peninsulare, quello che port\u00f2 all'ingresso nella penisola dei Protolatini (nel II millennio a.C.). Nei primi secoli del I millennio a.C. gli Opici furono anch'essi sopraffatti e assimilati dall'irruzione nella loro area di un \"nuovo\" nucleo di indoeuropei, questa volta di ceppo osco-umbro: il popolo degli Osci. Che gli Opici fossero una popolazione proto-osca distinta e non sovrapposta o confusa con essa \u00e8 una tesi condivisa da diversi studiosi moderni. La presenza degli Osci in queste zone \u00e8 tramandata anche da una parte della storiografia latina, rappresentata dallo scrittore Plinio il Vecchio e dal geografo Strabone nel I secolo d.C..\nAi primi abitanti della zona, la parte inferiore della vallata sianese dovette apparire acquitrinosa ed era probabilmente anche malarica, per cui i primi insediamenti poterono avvenire solo in alcune anse protette sulle sporgenze delle montagne, cio\u00e8 quelle con una giusta inclinazione verso il basso tali che l'acqua piovana non potesse intaccare le primitive abitazioni e defluisse senza arrecare danno o distruzione. Pertanto, solo alcune aree ai piedi delle montagne sianesi iniziarono ad essere occupate stabilmente. In queste condizioni, l'agricoltura era inizialmente poco praticata e il terreno si adattava pi\u00f9 alla pastorizia. Sul \"monte Le Porche\" sono stati rinvenuti alcuni frammenti di vasellame appartenuto probabilmente a pastori nomadi che si riparavano in tende sotto una sporgenza di rocce. Tra i reperti compare anche una pietra levigata che rappresenta un raschietto e che serviva per la concia delle pelli. La restante parte del ritrovamento \u00e8 costituita da cocci d'argilla rudimentali, attestanti la poca cultura di quei gruppi tribali. Il tutto \u00e8 stato datato risalente all'et\u00e0 del bronzo Recente (1200-1100 a.C.).\nNella zona di Baresano di Campomanfoli, giusto oltre l'attuale confine con il comune di Castel San Giorgio, durante lavori di sterramento furono ritrovate ceramiche a vernice nera attestanti un insediamento semi-stanziale anche ai piedi del monte Iulio.\nQuando, nell'VIII secolo a.C., inizi\u00f2 la colonizzazione delle coste della Campania ad opera di mercanti, contadini, allevatori, artigiani provenienti dalle singole comunit\u00e0 greche del Mar Egeo, la navigabilit\u00e0 del fiume Sarno favor\u00ec i rapporti di scambio di merci tra le popolazioni osche stanziate nell'entroterra delle valli del sarnese e quelle cosiddette \"italiote\" delle citt\u00e0 greche fondate sulla costa; i traffici maggiori si instaurarono soprattutto con lo stanziamento di \"Pithecusa\", fondato sull'isola d'Ischia, e in seguito anche con Cuma.\nIntorno al 600 a.C. la piana attorno al Vesuvio vide il proliferare di insediamenti isolati di Etruschi, provenienti da nord con base a Capua, principale citt\u00e0 stato etrusca in Campania, da essi fondata nel X secolo a.C. La massima espansione etrusca in Campania giunse fino al golfo di Salerno, attraverso tutto il retroterra (la cosiddetta \"mes\u00f2gaia\", cio\u00e8 terra di mezzo). L'estensione dei traffici dei coloni greci verso l'interno li port\u00f2 in rotta di collisione con tali stanziamenti etruschi: nel 524 a.C. gli Etruschi cercarono di conquistare Cuma in una battaglia terrestre, ma furono battuti dalla cavalleria greca del tiranno Aristodemo.\nDa quella fallita incursione, col passare del tempo, gli avamposti degli Etruschi nella zona del fiume Sarno rimasero sempre pi\u00f9 isolati e andarono indebolendosi definitivamente, specie dopo l'ulteriore pesante sconfitta navale subita nella battaglia di Cuma del 474 a.C..\nDi tale momento di debolezza ne approfitt\u00f2 la lega di popoli Sanniti che nel 423 a.C. conquist\u00f2 Capua: ad essi gli Etruschi dovettero cedere il dominio anche delle aree di stanziamento poste pi\u00f9 a sud, corrispondenti all'attuale Agro nocerino-sarnese.\nA partire dal V secolo a.C. gli autoctoni agglomerati osci, sparsi anche nel circondario di Siano, iniziarono ad essere inglobati progressivamente dalla trib\u00f9 sannita degli Irpini, a loro per altro strettamente affine dal punto di vista etnico (gli Irpini erano solamente stanziati leggermente pi\u00f9 a nord rispetto al blocco dei monti Picentini, in quella regione che da loro prese il nome di \"Irpinia\"). Da allora i due gruppi finirono sostanzialmente per coincidere, in una variegata differenziazione tribale che sopravvisse a lungo anche alla conquista romana avvenuta con le successive guerre sannitiche..\nDalle frammentarie notizie archeologiche pervenuteci, e dalla storiografia latina, i primi insediamenti stabili sul territorio sianese di cui si hanno anche prove \"certe\" furono dei sanniti Irpini, verso III secolo a.C., dediti anch'essi alla pastorizia come le precedenti popolazioni ed in parte anche all'agricoltura, originariamente stanziatesi lungo la fascia pedemontana compresa tra il \"monte Le Porche\" e il \"monte Iulio\" in quello che era la loro caratteristica comunit\u00e0 amministrativa, il \"pagus\". Questa ipotesi \u00e8 infatti supportata dal ritrovamento, proprio in quella zona pedemontana, di oboli pre-romani in bronzo e frammenti di vasellame, emersi a seguito di opere di sbancamento per la costruzione di edifici o a quella di sterro causale e sporadica delle campagne.\nLe guerre sannitiche tra il IV e il III secolo a.C. e le guerre puniche tra il III ed il II secolo a.C. che ebbero per teatro l'Italia meridionale e soprattutto la vicina \"Nuceria Alfaterna\", non poterono non coinvolgere anche la sorte del territorio sianese. Gli storici del tempo non nominano esplicitamente la localit\u00e0 di Siano ma, narrando degli avvenimenti che coinvolsero Nocera, riportano dei suoi circondari distrutti dalle continue guerre che ebbero come palcoscenico questa zona della Campania.\n\"Nuceria Alfaterna\", infatti, si alle\u00f2 dapprima con i Sanniti e Roma, guidata da Quinto Fabio Massimo Rulliano, la conquist\u00f2 nel 308 a.C. confederandola all'Urbe con tutti i suoi villaggi limitrofi, come tramanda Tito Livio, storico romano del I secolo a.C..\nAlla lotta di Roma contro Annibale parteciparono anche le genti delle vallate dell\"'Ager Nucerinus\" in quanto Nocera, divenuta nel tempo fedele alleata di Roma, invi\u00f2 in supporto soldati raccolti anche dai territori limitrofi che perendo lasciarono a terra anche le loro insegne, a quanto riporta Silio Italico. Dopo la vittoriosa battaglia di Canne, Annibale marci\u00f2 proprio contro Nocera e, non avendola potuta subito espugnare, sfog\u00f2 la sua ira nei suoi circondari.\nIl toponimo \"valle dell'Orco\" con cui si designa la valle di Siano alluderebbe proprio alla furia devastante di Annibale, che vi erse diversi accampamenti durante le operazioni di assedio. Tali presidi erano volti a chiudere ogni via di accesso dei viveri alla citt\u00e0 di Nocera.\nSecondo gli studiosi Palmieri, G. Iennaco e G. De Crescenzo, anche il toponimo \"Siano\" avrebbe origine proprio in questa epoca repubblicana romana e deriverebbe dal nome di \"Sejanus\", un luogotenente di Annibale a cui fu assegnata questa contrada collinare alle falde del \"monte Le Porche\", da allora iniziata a chiamarsi appunto \"campo di Sejano\" e non pi\u00f9 \"Ripalonga\" com'era stata indicata fino a quel momento. Questa derivazione toponomastica \u00e8, secondo tali studiosi, da inquadrarsi congiuntamente anche all'origine del nome di Campomanfoli (la frazione di Castel San Giorgio immediatamente confinante con Siano a sud-est), supposto derivante da \"Manpholis\", un altro luogotenente dell'esercito cartaginese accampatosi invece alle pendici del \"monte Iulio\".\nQuando finalmente, nel 216 a.C., dopo due mesi di assedio, il condottiero di Cartagine riusc\u00ec a vincere la resistenza dei nocerini, la cittadina venne completamente rasa al suolo e i suoi abitanti si dispersero nei boschi intorno, in insediamenti sparsi che divennero poi i nuclei abitativi basilari dei vari siti romani della successiva epoca romana imperiale, tra cui anche Siano..\nNocera fu riedificata dopo circa 20 anni per decreto del Senato Romano, a dimostrazione della stima per la fedelt\u00e0 della sua gente, ma i suoi dintorni vennero nuovamente devastati nel corso della Guerra Sociale (91-88 a.C.), quando il sannita Gaio Papio Mutilo volle punirla per il suo schieramento dalla parte della Repubblica romana. I Romani penetrarono definitivamente nelle valli interne del Sarno e dell'Irno dopo aver domato Pompei, e si stabilirono nella vallata di Siano presumibilmente intorno all'88 a.C., allorch\u00e9 Lucio Cornelio Silla prevalse nella Guerra Sociale e decise di elargire terre ai veterani che avevano combattuto al suo fianco. Le terre del circondario vennero cos\u00ec divise tra le centurie romane ed affidate alla cura delle famiglie che vi si trasferirono.\nDa ricordare di questo periodo anche la costruzione da parte dei Romani della via Popilia, intorno al 132 a.C., la prima della zona con tracciato in basalto, che favor\u00ec lo sviluppo economico e il commercio di tutta la parte di dell'agro nocerino da essa attraversata, lungo un percorso il cui terreno fu via via fortemente caratterizzato dalle centuriazioni.\nIntorno al 73 a.C. il diffuso malcontento dovuto allo strapotere romano fece scoppiare la rivolta dei gladiatori che, partita da Capua, si trasform\u00f2 nella pi\u00f9 estesa rivolta servile. Capo di questi schiavi e gladiatori fu Spartaco e a lui si aggregarono anche tutti quegli uomini del territorio nocerino e nolano i cui poderi e campi erano stati espropriati per passare in propriet\u00e0 ai legionari di Silla, esasperati dallo stato di povert\u00e0 in cui erano piombati. Durante la successiva terza guerra servile (73-71 a.C.), l'esercito di ribelli si accamp\u00f2 e saccheggi\u00f2 in ben due tornate le campagne e le vallate nei dintorni di Nocera..\nLa tenacia e la fedelt\u00e0 della gente dell'area procur\u00f2 presso i Romani stima per la popolazione del luogo, tanto che Augusto ordin\u00f2 di dedurre una colonia di legionari anziani ai piedi del monte Iulio, nel territorio dell'odierna frazione Aiello nel limitrofo comune di Castel San Giorgio; l'imperatore romano assegn\u00f2 ad ogni ex legionario quaranta sesterzi e un appezzamento di terreno mediante il quale procurarsi da vivere.\nIn et\u00e0 augustea (63 a.C. - 14 d.C.) per la costruzione della vicina tratta dell'acquedotto romano del Serino attraversante l'attuale territorio sangiorgese, acquedotto che serviva a rifornire il porto commerciale di \"Puteoli\" della stazione navale romana di \"Misenum\", si imbast\u00ec un grande cantiere edile che port\u00f2 a un'intensiva colonizzazione della vallata di Siano, che fu immediatamente votata alla coltivazione agricola e all'allevamento suino.\nFino al terremoto del 62 e alla storica eruzione del Vesuvio del 79 che seppell\u00ec Pompei, Ercolano e Stabiae, tutta la piana dell'attuale Agro nocerino-sarnese attravers\u00f2 un florido periodo di tranquillit\u00e0, ricoperta da ville rustiche romane dedite all'agricoltura e in particolare alla produzione di vino. La cenere e i lapilli prodotti da quella storica eruzione distrussero una buona parte dei vitigni anche della vallata sianese.\n\u00c8 quindi nell'epoca romana imperiale dei primi secoli dopo Cristo che si concretizza una prima forma proto-urbana dell'insediamento di Siano, con la presenza di numerose \"villae rusticae\" e verosimilmente nasce, secondo alcune delle ipotesi pi\u00f9 accreditate, il toponimo \"\"Sianus\".\nEsso deriverebbe dal nome del prefetto romano \"Sejanus\" (I secolo) con il mantenimento del suffisso \"-anus\" che indica il possesso di queste lande da parte del politico.\nAltre ipotesi (minori) vedono invece l'origine etimologica del toponimo:\nIn tutti i casi, fu poi nella successiva epoca longobarda che si pass\u00f2 da \"Sianus\" a \"Sianum\" e infine al moderno \"Siano\"\".\nLa presenza romana nella valle sianese \u00e8 attestata anche dal ritrovamento di vari oggetti e frammenti in terracotta, di una lucerna, di vasi in ceramica e di resti di tombe, tutte datate di epoca imperiale, tra il I e il II secolo. In localit\u00e0 Starza di Vallesana, non lontano dal \"pagus\" di Campomanfoli ai piedi del monte Iulio sono stati raccolti mattoni e resti di un'antica pavimentazione in coccio-pesto, frammenti di anfore vinarie e anche resti sparpagliati di una villa rustica databile tra il I secolo a.C. e il I secolo d.C.\nDall'inizio del I secolo una grave crisi sia economica che culturale invest\u00ec tutta la Campania, accentuata da alcuni forti terremoti e devastanti epidemie.\nIn questo periodo incominci\u00f2 a diffondersi nella zona il primo Cristianesimo. La fede cristiana si propag\u00f2 rapidamente anche in quest'area della Campania, sebbene i primi seguaci di Ges\u00f9 si potevano riunire solo in case private, essendo a loro vietato il professare in pubblico la propria fede.\nGi\u00e0 dalla met\u00e0 del II secolo, il regime agrario dell'intera Campania sub\u00ec una radicale trasformazione, caratterizzata dal ridimensionamento dell'agricoltura specializzata a vantaggio della cerealicoltura e della viticoltura, funzionarie alle necessit\u00e0 annonarie dell'Urbe.\nIl generalizzato declino economico iniziato nel I secolo port\u00f2 ad un impoverimento dei proprietari terrieri di tutto l\"'Ager Nucerinus\", e i primi segni di ripresa si videro solo nei decenni finali del III secolo quando si assistette ad un risveglio della Campania tutta ad opera dell'imperatore romano Costantino che fu promotore di riforme amministrative, istituzionali e agrarie, specie negli anni conclusivi del suo regno.\nQuando con l'editto di Costantino del 313 vi fu la pace religiosa, i luoghi di culto pagano nel circondario di Siano furono riadattati alle celebrazioni cristiane.\nNell'agosto del 410 i Visigoti, comandati da Alarico, misero a sacco Roma; evacuata dopo soli tre giorni la citt\u00e0, Alarico cominci\u00f2 la marcia verso la Sicilia dalla quale passare poi in Africa per approvvigionarsi delle riserve di frumento dell'impero. Il suo esercito attravers\u00f2 la zona del nolano e del nocerino, seguendo la consolare via Popilia e devastandone i territori limitrofi..\nNel 455 fu la volta dei Vandali di Genserico che dopo aver saccheggiato Roma si spostarono a sud, razziando l'agro nocerino nel 456 e ancora nel 458. Le scorrerie dei Vandali avevano in genere un raggio di azione prospiciente alle coste e le penetrazioni verso l'interno erano guidate dalle arterie locali presenti. I Vandali erano soliti razziare a piccoli gruppi e non attaccare direttamente le citt\u00e0 fortificate; raggiunto l\"Ager Nucerinus\" miravano agli insediamenti agricoli delle vallate limitrofe, sprovvisti di difesa, ma evitavano quasi sempre di danneggiare le colture.\nIl territorio sianese continu\u00f2 ad essere comunque coltivato con continuit\u00e0 fino all'imponente eruzione del Vesuvio del 472, che per i suoi effetti disastrosi \u00e8 paragonata a quella del 79 che seppell\u00ec Pompei.\nIl dominio romano della zona dur\u00f2 fino all'invasione barbarica da parte degli Goti alla fine del V secolo: con la deposizione di Romolo Augusto da parte del condottiero barbaro Odoacre di origine scira avviene formalmente nel 476 la caduta dell'Impero romano d'Occidente e con essa Siano e la Campania tutta passano sotto il dominio dei Goti.\nCon la discesa dei barbari l'acquedotto romano del Serino cess\u00f2 definitivamente di funzionare e il tratto che si trovava\ndi fronte all'imboccatura sud della vallata di Siano cadde lentamente, ma irrimediabilmente, in rovina. Di questa opera architettonica sopravvivono a tutt'oggi solo alcuni resti, visibili nel comune limitrofo di Castel San Giorgio.\nStoria medievale.\nOdoacre fu deposto nel 493 da Teodorico il Grande, re degli Ostrogoti (la branca orientale dei Goti), che rimase quindi l'unico padrone dell'Italia, pacificando l'intera Campania dopo le incursioni dei Visigoti e dei Vandali.\nAnche a causa delle mutate condizioni storiche gli abitanti dell'agro nocerino tornarono a prediligere i siti collinari, pi\u00f9 facilmente difendibili e Siano, circondata dai monti e con accessi facilmente controllabili, si confaceva a questa esigenza.\nGli anni successivi furono segnati dalla terza guerra greco gotica (535-553) che port\u00f2 alla fine del dominio ostrogoto sul territorio dell'agro nocerino.\nNel 536, per ordine dell'imperatore bizantino Giustiniano, l'esercito dell'impero orientale guidato dal generale Belisario attacc\u00f2 gli Ostrogoti risalendo la penisola italiana lungo la via Popilia e passando quindi anche per l'Agro nocerino-sarnese, fino ad assediare prima Napoli e poi Roma. I Bizantini non incontrarono troppa resistenza da parte degli abitanti delle zone attraversate, insofferenti com'erano dell'eccessiva fiscalit\u00e0 imposta dagli invasori Goti.\nLo scontro definitivo, passato alla storia come la \"battaglia dei Monti Lattari\", avvenne nel 553 proprio intorno al fiume Sarno, e fu combattuto tra gli eserciti di Teia, re dei Goti, e di Narsete, comandante dei Bizantini. I due schieramenti stazionarono per ben due mesi sulle rive opposte del fiume, molestandosi con lanci di frecce e predando le campagne e le vallate circostanti, prima della ritirata gota sui Monti Lattari per mancanza di rifornimenti. Ad essa segu\u00ec il disperato scontro finale quando gli Ostrogoti, vedendo svanire ogni speranza di vittoria, si riversarono nuovamente dalle protette alture nella pianura sarnese lanciandosi in uno scontro all'ultimo sangue, in cui lo stesso Teia perse la vita.\nLa dominazione bizantina nell'area del salernitano comprendente la valle dell'Irno, l'agro nocerino e la zona del fiume Sarno dur\u00f2 fino alla calata dei Longobardi, sul finire del VI secolo: nel 571 essi, discendendo la penisola italiana nella loro avanzata, posero base in Campania fondando il Ducato di Benevento con Zottone, cui succedette il nipote Arechi I.\nLa difesa dell'agro nocerino da parte dei Bizantini risult\u00f2 via via troppo dispendiosa, data la limitata rilevanza economica e demografica rappresentata a quel tempo da quell'area dell'entroterra; essa venne pertanto progressivamente ceduta ai Longobardi beneventani che premevano verso sud per avere uno sbocco sulla costa del golfo salernitano e accerchiare la zona vesuviana che fu il distretto napoletano dell'Esarcato d'Italia e che sarebbe andata a formare poi il Ducato di Napoli (il quale, pur manifestando una certa autonomia, in realt\u00e0 sottostava a Bisanzio).\nNel 596 Arechi I aveva gi\u00e0 preso Nola e minacciava Amalfi; nel 601 anche Nocera e tutto il suo comprensorio, inclusa la valle di Siano, caddero definitivamente in mano longobarda.\nI Longobardi si insediarono nelle fertili lande della vallata e il territorio di Siano conflu\u00ec attivamente nel Ducato di Benevento durante i primi decenni del VII secolo.\nPer avere un riconoscibile centro abitato bisogner\u00e0 attendere la met\u00e0 dell'Alto Medioevo, allorquando si assistette alla moltiplicazione di ville rustiche conseguenti alla messa a coltura sistematica dei terreni del fondo valle. Nell'VIII secolo infatti, in piena dominazione longobarda, si realizzarono numerosi pozzi per sfruttare al massimo l'acqua nella produzione agricola.\nIn quest'epoca il territorio sianese, seguendo l'organizzazione del diritto longobardo, era retto da un \"guastaldo\" (il governatore locale avente sede in uno dei vicini centri di comando), la cui persona rappresentava il potere politico, amministrativo e giudiziario per conto del Ducato di Benevento; da qui il nome di \"gastaldato\" (o \"guastaldato\") per l'unit\u00e0 base territoriale longobarda.\nDalla prima met\u00e0 del VII secolo alla prima met\u00e0 del IX secolo, il potere longobardo della zona aveva base a Rota (com'era denominata fin dai tempi dei Romani l'odierna Mercato San Severino), il cui castello fu costruito proprio dai Longobardi prima dell'anno 800: allora Rota estendeva la sua giurisdizione fino a Serino, Forino, Bracigliano, Siano, Calvanico, Pellezzano e Baronissi.\nTutta l'area campana fu colpita da un devastante terremoto nell'844.\nIl periodo di dominio longobardo beneventano dur\u00f2 ben due secoli e mezzo, fino all'849, quando l'imperatore Ludovico II sanc\u00ec la ripartizione del Ducato di Benevento in due principati: il Principato di Salerno (o Principato citeriore) e il Principato di Benevento; Rota fu allora eretta a gastaldato del Principato citeriore con tutto il suo territorio di influenza, la cura religiosa fu affidata al vescovo di Salerno.\nNell'anno 851 Siano conflu\u00ec nel Principato di Salerno, ma pass\u00f2 alla giurisdizione della potente provincia di Nocera in seguito a una riorganizzazione del potere. Durante tutto il IX secolo la valle di Siano, ancora rurale nello sviluppo, rientrava pertanto nella sfera di dominio della contea di Nocera, che si estendeva allora per quasi tutta l'area dell'attuale Agro nocerino-sarnese, da Angri fino a Siano stessa, passando per Roccapiemonte e Castel San Giorgio.\nIl primo documento che riporta il nome di una localit\u00e0 della valle di Siano, \"\"San Vito\", risale all'848, mentre la prima apparizione scritta del toponimo \"Sianum\" \u00e8 dell'852, citato in un atto nel frammento \"XXXV A.D.852\" del \"Codex Diplomaticus Cavensis\"\", una raccolta in otto volumi dei documenti integrali pi\u00f9 antichi conservati presso l'archivio della Abbazia territoriale della Santissima Trinit\u00e0 in Cava de' Tirreni, e inerenti a vicende del territorio del periodo longobardo che va dal 792 al 1065..\nNelle continue lotte territoriali tra i due principati di Benevento e Salerno la vallata di Siano, trovandosi ai margini di una delle vie di comunicazione pi\u00f9 comode tra i due regni, venne sovente battuta dai due eserciti in lotta. In tali occasioni, le montagne circostanti funsero da naturali rifugi della popolazione della vallata che cercava scampo alle angherie delle truppe.\nDurante la seconda parte del IX secolo i due principati non disdegnarono, alternativamente, di far leva sulle periodiche incursioni dei Saraceni nell'altro territorio, i quali ebbero libert\u00e0 di saccheggiare quanto trovavano sulla loro strada una volta sbarcati sulla costa. In genere, nei decenni precedenti, i Saraceni sbarcavano improvvisamente sul litorale campano,\nrazziavano quanto potevano e poi si dileguavano altrettanto velocemente di come erano comparsi. Con tale atteggiamento di non opposizione quando l'altro principato era attaccato, la loro presenza divenne in un certo senso \"legalizzata\", dando loro la possibilit\u00e0 e l'audacia di spingersi in profondit\u00e0 fino alle vallate interne come quelle dell'agro nocerino nel corso delle loro scorribande. Fu in questo periodo che cominciarono a sorgere per difesa i castelli medioevali longobardi che si vedono ancora sulle montagne che incorniciano l'Agro nocerino-sarnese: i pi\u00f9 vicini a Siano e ancor'oggi visibili sono quello di Castel San Giorgio e di Mercato San Severino.\nNell'871 \u00e8 documentato un memorabile sbarco da parte di un corposo contingente di oltre 12000 Saraceni ad assediare Salerno, con a capo il condottiero Abdila; essi, giunti a bordo delle loro sottilissime navi chiamate \"sagene\", prima di attaccare la citt\u00e0 fortificata perpetrarono una violenta razzia nei suoi dintorni. Nel corso del lungo assedio, i guerrieri saraceni si spingevano sovente in profondit\u00e0 nell'interno della valle dell'Irno.\nLe invasioni settentrionali, le scorrerie dei Saraceni, le guerre civili durante tutto il IX secolo fecero s\u00ec che le terre dell'Agro nocerino-sarnese via via si irreggimentassero. Le famiglie nobili dei vari gastaldati iniziarono a fortificare con mura, torri e fossi le loro residenze e a pretendere diritti sui limitrofi possedimenti; questi ultimi divennero sempre pi\u00f9 frammentati, trasformandosi ben presto in titoli di signoria e quindi in veri e propri feudi. I signori locali si ersero ben presto come gli unici efficaci difensori del feudo contro le scorribande dei predoni, non potendo gli eserciti dei Principi essere costantemente stanziali su tutto il territorio.\nQuesto aspetto sanc\u00ec la nascita e l'affermazione del feudalesimo anche nell'area dell'Agro nocerino-sarnese, come nel resto d'Italia.\nSul finire del IX secolo, le lotte per il potere tra i diversi feudatari elevarono la frammentazione della propriet\u00e0 terriera nel Principato di Salerno; da questo fenomeno si originarono i cognomi locali, diffusisi poi nell'intera area del nocerino. All'inizio essi emersero come derivazione dall'appellativo dalle propriet\u00e0 dei vari feudi, per identificarne univocamente il signore che la possedeva oppure per riferirsi a un membro di una certa famiglia citando il nome del suo pi\u00f9 noto esponente.\nNel 926 vi fu l'invasione degli Ungari che, sebbene riuniti in un'orda indisciplinata e poco numerosa, sbarcarono con successo prima in Puglia, dove rasero al suolo Taranto, e poi si spostarono in Campania, agendo con ferocia addirittura superiore a quella saracena: le devastazioni da Capua si estesero fino a raggiungere le zone del circondario di Sarno.\nNel periodo medioevale tra il X e il XIII secolo, Siano \u00e8 inquadrato nella circoscrizione amministrativa longobarda indipendente detta \"Actus Apudmontis\", che comprendeva anche i comuni di Roccapiemonte, Castel San Giorgio, la parte di Nocera Superiore corrispondente alle attuali frazioni di Materdomini, Iroma e Croce Malloni, e infine le attuali frazioni di Mercato San Severino, di Sant'Eustachio e Piazza del Galdo; \"Actus Apudmontis\" era chiaramente identificato e confinava a sud con la circoscrizione \"Actus Nuceriae\" (con centro Nocera) e ad est con la \"Actus Rotensis\" (referente a Mercato San Severino, l'antica Rota romana), due circoscrizioni del dominio longobardo pi\u00f9 estese ed antiche.\nL'asse viario portante pi\u00f9 vicino al territorio sianese era costituito dal tracciato dell'attuale Strada statale 266 Nocerina, che ricalca verosimilmente una diramazione della romana via Popilia (o via Capua-Rhegium).\nSiano ricompare ancora nel 909 citato in un atto di donazione nel frammento \"CXXV A.D.909\" del \"Codex Diplomaticus Cavensis\".\nIl \"Casalis Siani\" and\u00f2 arricchendosi di nuove abitazioni, costruite prevalentemente nelle aree ai piedi dei monti sia per salvaguardarsi dalle frequenti alluvioni sia per mantenersi a distanza dalle zone paludose. Alle abitazioni preesistenti se ne aggiunsero via via delle altre, spesso intorno alle piccole \"corti\" che andavano costituendosi. Solo in seguito venne costruito anche il palazzo del feudatario, fuori dall'abitato verso il monte Le Porche, nell'attuale zona del quartiere \"Palazzo\".\nNel 971 fu creata la contea di Sarno che, con il suo circondario, fu concessa ad Indolfo. Nel 981 si tramanda di una tremenda eruzione del Vesuvio, proprio nel giorno del solenne funerale del principe Pandolfo Capodiferro.\nNei secoli successivi al X secolo Siano segu\u00ec le vicende storico-politiche normanno-sveve ed angioine-aragonesi della zona: nei primi anni dell'XI secolo faceva parte della contea di Nocera, mentre figurava nel gastaldato di San Severino dopo il 1110 durante la dominazione normanna.\nI Normanni erano abitanti della sponda baltica della Norvegia, emigrati verso sud per la sterilit\u00e0 dei suoli nordici a partire dall'anno 1000 circa. Inizialmente prestarono i loro servizi per vari compiti, come la protezione a pagamento dei fedeli che si recavano in pellegrinaggio. Successivamente furono ingaggiati come mercenari nella difesa delle citt\u00e0 costiere dagli attacchi dei pirati. Nel 1018 un gruppo di 40 Normanni di passaggio a Salerno organizzarono le genti dell'entroterra agricolo dell'agro nocerino contro i Saraceni che assediavano la citt\u00e0, avendola vinta alla fine.\nI Normanni conquistarono dapprima la Puglia, stabilendovi una prima signoria divenuta poi la Contea di Puglia nel 1043, e distribuendo le citt\u00e0 conquistate ai capitani degli eserciti, organizzandole in baronie. Mediante battaglie, alleanze e matrimoni con le famiglie dei principi longobardi, i Normanni assunsero via via il dominio della Calabria e della Sicilia, fino a porre le loro brame sui Due Principati longobardi di Salerno e di Benevento, lambendo cos\u00ec il territorio dello Stato Pontificio.\nIl duca normanno Roberto il Guiscardo assedi\u00f2 definitivamente Salerno nel 1074 fino a conquistarla nel 1076, rovesciando l'ultimo principe longobardo Gisulfo II, tra l'altro suo cognato, avendo egli infatti impalmato nel 1058 sua sorella Sichelgaita, figlia del precedente principe Guaimario IV. A partire dall'ultimo quarto del secolo, quindi, Siano e tutto l'Agro nocerino-sarnese passarono stabilmente sotto il dominio normanno.\nRoberto il Guiscardo, per sdebitarsi verso i suoi cavalieri distintisi in battaglia, concesse loro privilegi su diverse parti del neo-conquistato principato salernitano, dando cos\u00ec origine alle pi\u00f9 antiche famiglie feudatarie della zona:\nNei primi decenni del XII secolo, i territori sianesi erano sotto la propriet\u00e0 della potente famiglia normanna dei Budetta, che si stabil\u00ec nella parte orientale dell'agro nocerino, impossessandosi di tutto quel tratto compreso tra le attuali Siano, Castel San Giorgio, Lanzara, Roccapiemonte e Materdomini. Agli apici della loro potenza, i Budetta estesero i loro possedimenti fin anche a feudi in Amalfi, Napoli e Aversa, possedimenti maggiori con cui Siano inizi\u00f2 dei rapporti di scambio di beni agricoli.\nNel 1120 Giordano II ascese al trono del Principato di Capua; essendo egli sposato a Gaitelgrima (figlia di Sergio II, duca di Sorrento dal 1090 al 1135) ricevette in dote con il matrimonio la citt\u00e0 di Nocera con tutte le terre e i casali nel suo agro, ad esclusione del casale di Siano.\nNel 1132 Ruggero II d'Altavilla, re di Puglia e di Sicilia, si accamp\u00f2 nelle contrade limitrofe di Nocera e combatt\u00e9 anche una battaglia sulle rive del fiume Sarno. Nel 1136 egli annett\u00e9 i Due Principati e il Ducato di Napoli al suo regno, rimanendo padrone dell'intero Meridione d'Italia e fondando il Regno di Sicilia nel 1139.\nNella prima met\u00e0 del XII secolo, il \"Casalis Siani\" ebbe quindi una stabile signoria propria, rimanendo autonomo sia dalla contea di Nocera che dal gastaldato di San Severino, sebbene Siano fosse sempre inquadrato nei confini territoriali del gastaldato sanseverinese, come conseguenza - a quanto ci riporta il Palmieri - dell'attuazione degli editti di Ruggero che ridefinirono i confini di tutte le signorie del Principato Citra.\nLa dinastia angioina consolid\u00f2 l'influenza delle signorie locali dell'agro nocerino-sarnese: lo stesso Carlo I d'Angi\u00f2, a causa di diverse circostanze debitorie, fu obbligato a vendere la maggior parte delle citt\u00e0 e propriet\u00e0 demaniali del suo regno, accrescendo cos\u00ec il potere dei feudatari che da pi\u00f9 di un secolo dominavano la zona. Siano divenne propriamente feudo agli inizi del Duecento, all'interno del Regno di Sicilia.\nPer effetto del privilegio di Carlo I d'Angi\u00f2 del 30 agosto 1274, Andriotto Riccardi e sua moglie Giovanna risultavano proprietari legittimi del feudo del Casale di Siano.\nNel 1436 il feudo divent\u00f2 baronia passando ai baroni Denticola, alleati dei Sanseverino, che lo tennero fino al 1486, quando il re Ferdinando I d'Aragona spodest\u00f2 Tommaso Denticola della propriet\u00e0 del Casale, investendone Ludovico De Rynaldo, soprannominato \"Mosca\" e gi\u00e0 signore della vicina Roccapiemonte, come premio alla sua fedelt\u00e0 e servigi alla corte reale. I Sanseverino, nella figura del principe Antonello II, avevano infatti ordito la cosiddetta \"congiura dei baroni\" fallita disastrosamente nel 1486, scatenando la furia vendicativa di Ferdinando I d'Aragona.\nNell'anno 1481 Francesco, Alfonso e Antonio Rinaldo da Siano si distinsero nell'epica battaglia di Otranto, combattuta dall'esercito di liberazione cristiano contro i Turchi.\nStoria moderna.\nIn quegli anni, gli spagnoli succedettero agli Aragonesi e il Regno di Napoli fu annesso alla Spagna nel 1504, perdendo il \"titolo\" e diventando cos\u00ec, per due secoli Vicereame di Napoli, in quanto governato da un vicer\u00e9 in rappresentanza del re spagnolo. Con i nuovi padroni il feudatario di Siano, come tutti gli altri signori del Mezzogiorno, si vide limitare notevolmente l'autonomia di cui aveva goduto.\nTra il 1500 e il 1700 Siano \u00e8 un casale autonomo dallo Stato di San Severino all'interno del Regno di Napoli.\nA Ludovico succedette, nel 1506, il figlio Francesco De Rynaldo. Siano non era considerato come comune feudo ma, a differenza dei villaggi vicini, un vero e proprio \"oppidum\", ossia alla stregua di una citt\u00e0 fortificata; nei documenti dell'epoca viene gi\u00e0 decantata la vallata per la sua terra fertile, ricca di oliveti e vigneti. Su di essa il feudatario di turno esercitava i suoi diritti feudali, spesso vessatori nei confronti della popolazione: uso a piacimento della manodopera, nomina dei vassalli, amministrazione della giustizia penale e civile, giurisdizione sul forno pubblico e sul prelievo di legname dal demanio e sull'uso del territorio per il pascolo del bestiame, riscossione delle tasse sulle compra-vendite di terreni nel feudo (la \"quarta\").\nIl nome Siano appare chiaramente in un atto del 1528 quando il vicer\u00e9 Filiberto di Chalons, principe d'Orange, confisc\u00f2 in nome del suo re Carlo V il \"Casalis Siani\" vendendolo al nobile don Ferdinando Pandone\nLa parrocchia di Santa Maria delle Grazie di Siano compare anche nel percorso della visita pastorale compiuta dell'arcivescovo spagnolo Cervantes, reggente dell'arcidiocesi di Salerno, al suo insediamento nel 1564. La relazione del cardinale cita la grande devozione della popolazione di Siano per i martiri cattolici San Vito e San Sebastiano. A quest'ultimo era dedicata\nuna cappella, posta nell'allora centro del paese per comodit\u00e0 dei fedeli, sul luogo ove oggi sorge la Chiesa Madre dedicata a San Rocco e San Sebastiano. Di quella cappella resta ora la cripta cinquecentesca sottostante il pavimento della chiesa di San Rocco.\nNel 1594 la peste devast\u00f2 il cuore del regno di Napoli, mietendo moltissime vittime fino a comprendere l'intera zona nolana: le valli interne dell'Agro furono invece risparmiate.\nDurante gli anni successivi il feudo fu signoria di varie illustri famiglie quali i napoletani Caracciolo-Rossi (congiuntamente ad altri loro possedimenti nell'area sanseverinese) e il ramo napoletano della nota famiglia di banchieri fiorentini Antinori che, a quei tempi e nella persona di Alfonso Antinori, erano gi\u00e0 baroni del vicino feudo di Ciorani e si fecero anche signori del \"Castel di Siano\".\nNella notte tra il 15 e il 16 dicembre del 1631 il Vesuvio, dopo due secoli e mezzo di quiete, esplose in una tremenda eruzione durata vari giorni e accompagnata da forti scosse telluriche, causando circa 6000 vittime nelle vicinanze del cono: gli effetti dell'eruzione interessarono anche Siano, dato che l'area impattata ebbe un raggio di approssimativamente 23\u00a0km.\nNella storia del paese un posto di rilievo \u00e8 occupato dalla nobile e potente famiglia dei Capecelatro (o Capece-Latro), signori baroni di Siano gi\u00e0 dalla prima met\u00e0 del XVII secolo con Girolamo Capece, e che fecero attribuire al feudo il titolo di ducato nel 1640, sotto il dominio prima di Ettore e poi di Carlo Capecelatro.\nEttore Capecelatro fu in effetti il capostipite dei duchi di Siano, nonch\u00e9 marchese del Torello, e la sua linea genealogica ottenne poi in seguito per successione ereditaria dalla casata dei Mormile anche i titoli di duca di Castelpagano e di marchese di Ripalimosano, per poi estinguersi nella casata dei Perez Navarrete, duchi di Bernalda.\nDi Carlo Capecelatro duca di Siano si ricorda che, trovatosi inquisito di un reato nel tribunale regio di San Lorenzo nel pomeriggio di domenica 7 luglio 1647, insieme ad altri cavalieri della nobilt\u00e0 napoletana difese il palazzo dai rivoltosi capeggiati da Masaniello che lo avevano stretto d'assedio, riuscendo a contenerli ed infine ad allontanarli.\nSotto la dinastia dei Capecelatro, il ducato di Siano aument\u00f2 i suoi possedimenti e addirittura inglob\u00f2 altri feudi: nel 1689, il marchesato di Polla e la baronia di San Pietro al Tanagro, nel Cilento, entrarono nella sfera di dominio sianese, anche a causa dei loro dissesti economici.\nLa comunit\u00e0 sianese rimase completamente immune al morbo delle pestilenze che flagellarono l'Italia e l'Europa nella prima met\u00e0 del XVII secolo: questo increment\u00f2 il culto popolare di San Rocco, ritenuto il preservatore dalla peste. Da ricordare l'oculata gestione dell'emergenza da parte dei duchi che fecero piantonare minuziosamente per anni ogni via d'entrata ed uscita dal paese per prevenire il contagio con la restante parte del regno.\nVerso la fine del secolo, nel 1692, la comunit\u00e0 sianese contava circa 670 persone.\nNel 1703 Siano perse il titolo di ducato per diventare nuovamente baronia e marchesato nelle mani della famiglia dei marchesi De Luca, di antica nobilt\u00e0 e originari della citt\u00e0 di Trani. La signoria di questa famiglia inizi\u00f2 con Giacomo De Luca e dur\u00f2 per oltre un secolo, precisamente fino al 1805, quando Siano pass\u00f2 nelle mani dei Clementi (o Clemente), marchesi di San Luca. La signoria marchesale dei De Luca non fece rimpiangere il precedente periodo ducale in quanto, pur conservando intatti i propri diritti feudali, mostr\u00f2 tuttavia una mentalit\u00e0 aperta tesa a perseguire anche lo sviluppo economico, sociale e religioso del possedimento.\nNel 1735-1736 Siano ricevette la visita della missione di Sant'Alfonso Maria de' Liguori, arrivato e stanziatosi nel vicino feudo di Ciorani con due suoi compagni, che influenz\u00f2 molto la vita religiosa del paese.\nIl 25 maggio del 1737 un'altra eruzione vulcanica del Vesuvio fece cadere cenere e lapilli nella vallata sianese.\nNella prima met\u00e0 del Settecento anche a Siano, come nel resto del Regno di Napoli, si osserv\u00f2 l'ascesa sul palcoscenico sociale di una nuova classe intesa ad occupare gli spazi economici esistenti tra il popolo-contadino e il feudatario: imprenditori, artigiani e operai, forti dell'impulso dato dalla politica economica adottata da Carlo III di Borbone fin dal suo insediamento sul trono del Regno di Napoli e Sicilia nel 1735, si adoperarono nella creazione di una diffusa rete di attivit\u00e0 di produzione e commercializzazione. Come conseguenza dell'espansione dei traffici, le famiglie dei commercianti e dei trasportatori locali si trovarono a godere di migliori condizioni economiche, rispetto a quelle della massa contadina.\nQuesta trasformazione port\u00f2 alla specializzazione dei mestieri e all'emersione di nuove figure lavorative. Ad esempio, quella che in termine dialettale locale era chiamata \"utt\u00e0ro\": in origine si indicava cos\u00ec il fabbricatore di botti e altri contenitori fatti tipicamente col legno, abbondante nei boschi dintorno, pass\u00f2 poi ad indicare colui che si occupava anche di trasportare e smistare tali recipienti con i prodotti attraverso i sentieri che collegavano le varie contrade della vallata sianese mediante l'uso di carretti trainati da asini o cavalli.\nI sianesi sfruttarono le abbondanti risorse boschive dei monti circostanti fin dai tempi della conquista dei Romani:\nil legno era usato per costruzione di infissi e carri e anche per le navi costruite nei cantieri di Castellammare di Stabia e Amalfi; sovente, il legname veniva acquistato direttamente in lotti sul demanio dai signori dei paesi limitrofi. Nel tempo, la figura del boscaiolo and\u00f2 specializzandosi in varie categorie, quali il tagliaboschi, il mannese e il segantino. Il legno delle circostanti selve cedue, specie quello del diffuso albero di cerro, era usato anche per fabbricare il carbone, dando origine alle connesse attivit\u00e0 carbonaie.\nDurante il XVIII secolo gli artisti pipernieri sianesi erano molto apprezzati e lavorarono ad importanti opere come le stanze della Reggia di Caserta e la costruzione di diverse ville e giardini nel territorio napoletano.\nTerribile fu la storica carestia che si abbatt\u00e9 nel 1764 sul territorio sianese, come in gran parte del Regno di Napoli, e che port\u00f2 alla decimazione della popolazione, a tumulti e insurrezioni. Il bilancio della calamit\u00e0 fu disastroso in tutto lo Stato di San Severino, e si tramanda che la popolazione moriva ogni giorno di inedia. La ripresa negli anni seguenti la carestia avvenne lentamente ma con continuit\u00e0, grazie anche all'opera volenterosa dei contadini, artigiani e operai locali a cui si deve l'incremento della produzione agricola, la costruzione e l'ampliamento delle strade di collegamento coi feudi vicini, l'abbellimento del paese con i bei portali dei palazzi signorili e gli artistici archi in pietra finemente lavorati, ancora oggi ammirabili all'ingresso di Palazzo Di Benedetto e di Palazzo Iennaco.\nGi\u00e0 dalla prima met\u00e0 del Settecento era divenuta fiorente nella conca la coltivazione e vendita di ciliegie, che non conobbe pause di rilievo neanche durante la citata carestia del 1764, tanto che in un atto notarile del 1766 si menziona un terreno sito in localit\u00e0 di Siano che presentava piantagioni di \"cerase, ficoni e uva\" di speciale qualit\u00e0 e ottimo sapore.\nAlla fine del Settecento Siano risulta ancora inquadrato come marchesato, come gi\u00e0 detto in mano alla famiglia De Luca o secondo altre fonti, infeudato per un certo periodo alla casa Sarno. La vallata era popolata da 1952 anime e \"d'aria mediocre\". Vi era gi\u00e0 un discreto numero di case allineate ai lati delle principali arterie cittadine dell'epoca, confluenti nelle odierne piazze di San Rocco, Municipio e IV Novembre. Il solo Palazzo Ducale (o pi\u00f9 propriamente ora, il Palazzo Marchesale) risultava isolato rispetto agli agglomerati abitativi ed immediatamente a ridosso dei terreni agricoli. Siano rispondeva gi\u00e0 allora ad un criterio di consolidata omogeneit\u00e0 insediativa, derivata essenzialmente dalla tradizione geografica del suo territorio\nrispetto agli altri centri cittadini circostanti.\nAgli inizi dell'Ottocento i tessuti insediativi tendono a concentrarsi lungo gli assi stradali corrispondenti alle attuali via Garibaldi e via Marconi/via Vittoria e si riconosce la prima articolazione nei tre \"quartieri storici\" di Siano: \"Casa Leo\"-\"Chivano\", \"Casa d'Andrea\" e \"Pie' del Pozzo\". Dalle carte topografiche dell'epoca si nota che il paese \u00e8 collegato a Sarno da una mulattiera che parte dalla zona detta \"Cortemeola\" in direzione de \"La Cappella\" e a Bracigliano attraverso un preciso tracciato viario. Si evince anche la presenza di un canalone sul tracciato di quella che diventer\u00e0 via Botta e di un cimitero alle spalle della chiesa di San Rocco oltre a quello in localit\u00e0 San Vito (nucleo di quello attuale).\nNel 1806 Giuseppe Bonaparte re di Napoli e fratello di Napoleone abol\u00ec la feudalit\u00e0 e gli antichi reggimenti municipali. Nacque cos\u00ec il comune di Siano, che fu inquadrato nel circondario di San Giorgio all'interno del distretto di Salerno ed ebbe come primo sindaco Saverio Nocera, a cui succedette prima G. De Filippis e nel 1810 Sebastiano Galluccio.\nSiano contava 2309 abitanti nel 1812 e quindi, essendo inferiore a 3000 abitanti, venne classificato tra i comuni di terza classe, in base al decreto di re Gioacchino Murat n. 735 del 15 settembre 1810 che rese obbligatoria l'istruzione primaria nei paesi con pi\u00f9 di 300 abitanti per i bambini che avessero compiuto i cinque anni, con pagamento di una retta comunale (un carlino), da cui erano esentati i poveri.\nStoria contemporanea.\nDurante la prima met\u00e0 dell'Ottocento il territorio sianese era parte della provincia Principato Citra del Regno delle Due Sicilie, sotto la dinastia reale dei Borboni.\nA difesa dalle frequenti alluvioni, fu realizzata una serie di lavori di inalveazione per contenere l'effluvio di acqua piovana e fango dai \"valloni\" circondanti il centro cittadino. Queste realizzazioni si inserirono nel quadro della pregevole opera di ingegneria idraulica voluta dai Borboni nota come \"Regi Lagni\" (una rete di canali che servivano a irregimentare le acque affluenti del fiume Sarno), che contraddice la proverbiale immagine di arretratezza della dinastia.\nIntorno al 1823 nella \"\"pianura cinta dai monti\" del feudo di Siano risultavano vivere 2060 persone, dedite a un'agricoltura concentrata sulla produzione di \"grani, granidindia, frutti, vini e canapi\"\".\nAlla fine del quinto decennio dell'Ottocento Siano contava circa 3576 abitanti e l'economia, si basava sulla vendita del legname da costruzione - specie quercia e castagno e, per tale motivo, allora veniva chiamato volgarmente \"querciale\" - tagliato dai folti boschi demaniali e del carbone ottenuto bruciando la legna locale nonch\u00e9 sul commercio del vino e della frutta coltivata nei possedimenti. La popolazione della vallata era impegnata per la maggior parte nei lavori dei campi; il resto si dedicava all'artigianato, all'allevamento delle capre e alle attivit\u00e0 legate alle montagne del circondario.\nAl primo censimento fatto nel Regno d'Italia nel 1861, Siano faceva registrare circa 2843 abitanti, mentre dagli archivi borbonici ne risultavano fino ad un massimo di 3600 negli anni immediatamente precedenti. Con la riorganizzazione degli stati pre-unitari nella struttura amministrativa unica del nuovo regno, Siano:\nDi questo periodo si ricorda la carriera di Antonio Capecelatro, patrizio napoletano della storica famiglia legata a Siano, dapprima funzionario delle Poste Borboniche, poi fondatore del giornaletto umoristico \"Palazzo di Cristallo\" nel 1856 e in seguito direttore del \"Diorama\", successivamente al Ministero della Marina e infine, dal 1880 al 1886, Direttore Generale delle Poste del Regno d'Italia.\nIn quest'epoca, la popolazione cittadina sianese fu interessata da un consistente aumento demografico con una progressiva accentuazione del disboscamento della vallata e della superficie coltivata. I tre quartieri storici vennero definitivamente collegati da un percorso corrispondente all'attuale via Roma.\nUna misura della vita di sacrifici e di quotidiane rinunce a cui era sottoposta la popolazione rurale sianese nei primi anni del Novecento \u00e8 documentata da diversi sfortunati casi di ustioni su bambini di pochi anni, lasciati incustoditi davanti al fuoco del camino acceso a riscaldare le pentole, mentre i genitori erano assenti perch\u00e9 costretti a dedicarsi al lavoro nei campi.\nNei decenni a cavallo tra la fine dell'Ottocento e i primi del Novecento, per sfuggire allo stato di miseria, centinaia di sianesi emigrarono in cerca di fortuna nelle Americhe imbarcandosi sulle grandi navi che solcavano l'Atlantico. Non tutti personalmente fecero fortuna, ma in alcuni casi i loro discendenti s\u00ec (come nel caso dei nonni di Thomas R. DiBenedetto, a capo della cordata di imprenditori che ha acquistato nel 2011 la squadra di calcio della capitale A.S. Roma).\nTra il XIX e fino ai primi decenni del XX secolo, il legname di Siano era cos\u00ec apprezzato che veniva impiegato anche per la costruzione delle traverse, le sottostrutture su cui poggiano i binari, contribuendo cos\u00ec alla realizzazione delle linee delle ferrovie meridionali nel Regno delle Due Sicilie, le prime in Italia e tra le prime in Europa. Oppure il legname, sotto forma delle cosiddette \"carrate\", era indirizzato verso i porti del Regno. Le cortecce delle querce che crescevano nell'area sianese erano molto apprezzate dai fabbricanti di cuoi a causa dell'eccellente quantit\u00e0 di tannino che esse emanavano.\nNel XX secolo la dinamica insediativa ha condotto a una caratteristica configurazione con la zona centrale del paese fatta di \"insulae\" urbane di medie dimensioni, con un'edificazione compatta nelle zone perimetrali (tipicamente palazzetti a 2/3 piani in prossimit\u00e0 delle strade) ed aree libere nelle parti interne (aree non coltivate o aree verdi tutelate dal piano regolatore). I colori dominanti degli edifici sono il bianco e il giallo.\nDurante la Seconda guerra mondiale, a seguito dello sbarco alleato a Salerno e dell'armistizio di Cassibile, a partire dal 19 settembre 1943 alcune divisioni dell'esercito tedesco in ritirata verso il Volturno attraversarono il passo de La Cappella in direzione di Sarno provenienti da Castel San Giorgio, pressate dall'avanzata della 5\u00aa Armata Stati Uniti d'America agli ordini del generale M. W. Clark, il quale mirava a consolidare la posizione ottenuta con lo sbarco nella piana del Sele dilagando nell'Agro, per poi puntare su Napoli.\nNegli anni quaranta e cinquanta le strade periferiche di Siano si presentavano sterrate e polverose, a differenza delle arterie principali del centro che invece erano gi\u00e0 pavimentate, anche in basolato lavico di pietra vesuviana.\nSiano fu uno dei comuni interessati dal terremoto dell'Irpinia del 23 novembre 1980, riportando 6 vittime e cospicui danni e lesioni alle abitazioni.\nIngente fu anche il bilancio a seguito delle colate rapide di fango avvenute il 5 maggio 1998 che interessarono l'intero comprensorio dei comuni attorno al blocco montuoso del Pizzo d'Alvano. Da 5 punti principali di innesco distinti sul monte Le Porche, localizzati per la maggior parte al di sopra delle scarpate naturali sul versante sianese della montagna, in momenti diversi tra le ore 16 e le 19 secondo le diverse testimonianze oculari,\nincanalandosi lungo i valloni (cavit\u00e0 colluviali) preesistenti e con velocit\u00e0 media stimata in 15\u00a0m/s (variabile dai 12.8\u00a0m/s alla base del versante ai 20\u00a0m/s di picco durante la prima parte della caduta), le frane si riversarono in rapida successione sulla parte nord dell'abitato di Siano provocando 5 vittime, 14 feriti, oltre 500 sfollati, 5 edifici completamente distrutti, 34 edifici dichiarati inagibili e 10 parzialmente agibili, l'interruzione del collegamento viario diretto con la vicina Sarno oltre la sella de \"La Cappella\" e quello della strada provinciale (SP 7) che univa Bracigliano a Sarno.\nNel 2010, le strade che collegano Sarno, Siano e Bracigliano sono state riaperte, sia riparando i danni strutturali alle opere viarie esistenti sia completando la costruzione di nuove, superando cos\u00ec i problemi di comunicazione insorti con la frana del 1998.\nSimboli.\nLo stemma comunale di Siano si presenta come uno scudo, della tipologia detta \"sannita\", con riempimento interno sbarrato: pi\u00f9 in dettaglio, esso \u00e8 di forma rettangolare alta (lati lunghi in verticale) regolare tranne per il lato corto in basso, che presenta gli angoli smussati e si appuntisce in una cuspide centrale; l'area rettangolare \u00e8 partita uniformemente fra tre sbarre (o fasce) d'oro alternate ad altrettante tre sbarre rosse, tutte poste in direzione obliqua a 45\u00b0.\nLo scudo \u00e8 contornato da due ornamenti: a sinistra, da una fronda di alloro con drupe arancioni (simboleggiante la sapienza e la gloria) e, a destra, da una fronda di quercia con ghiande olivastre (simboleggiante la forza e il valore). Le due fronde sono incrociate e unite alla base dei loro rami con un nastro di tricolore nazionale.\nScudo e fronde sono infine sormontate da una corona turrita, di colore argenteo e senza torrioni (forma questa tipicamente usata negli stemmi dei comuni che non hanno titolo di Citt\u00e0 d'Italia) e a doppia cintatura concentrica: sono visibili nove \"archi a tutto sesto\" che sorreggono la cerchia superiore sporgente, composta di nove merletti \"ghibellini\" (cio\u00e8 con forma bifida, detti anche \"a coda di rondine\") e tre ingressi con \"archi ribassati\" posti nella cerchia inferiore interna. L'interno della struttura muraria \u00e8 rosso.\nCome risulta dallo statuto comunale, il gonfalone \u00e8 un drappo che riprende i due colori dello scudo araldico, rosso e giallo oro, e su di esso \u00e8 riportato lo stemma comunale.\nI colori rosso e oro si richiamano verosimilmente a quelli delle barre della Corona d'Aragona e sono presenti in altri stemmi di comuni campani, come visibile nell\"Armoriale dei comuni della provincia di Salerno\": altra ipotesi \u00e8 che siano derivanti da un'antica tradizione greco-romana, in cui l'oro simboleggia il Sole e il rosso la Luna.\nMonumenti e luoghi d'interesse.\nArchitetture religiose.\nLa chiesa dei Santi Patroni Rocco e Sebastiano e la congrega del Rosario costituiscono un complesso di due edifici contigui che si affacciano in piazza San Rocco, nati entrambi come confraternita quella minore della santa Madonna del Rosario \u00e8 sulla destra di chi guarda, e quella maggiore dei santi Rocco e Sebastiano, sulla sinistra. L'edificio principale \u00e8 oggigiorno dedicato a due dei tre santi che la tradizione popolare indica come protettori di Siano (il terzo \u00e8 san Vito) e sorge sul luogo ove in antichit\u00e0 era situato il tempio cristiano cinquecentesco in onore di san Sebastiano, primo protettore di Siano in ordine cronologico. Alla destra delle due congreghe e separato da esse svetta maestoso il campanile.\nAll'interno si trova un organo a canne, realizzato e completato per la parte centrale nel 1935 dalla ditta di costruttori di organi dei fratelli Gaspare e Michele Schimicci da Formia.\nLa chiesa di Santa Maria delle Grazie \u00e8 situata al culmine dell'omonima via, in una zona pedemontana sotto una propaggine del monte \"Bosco Borbone\"/\"Torre del Gatto\"; la chiesa risulta presente gi\u00e0 a partire dal 1309 fuori del centro abitato (e per questo motivo era chiamata anche \"Badia\").\nLa chiesetta della Madonna del Carmine \u00e8 un piccolo tempio posto vicino a piazza Municipio, di fronte all'imbocco di via Campo, in quella che era un tempo la localit\u00e0 nota come \"Pie' del Pozzo\".\nL'edificio nacque come una cappella laicale e fu edificata nel 1564 da Ippolito de Mantiglia a devozione della Madonna del Carmine. In seguito essa \u00e8 giunta in eredit\u00e0 alla famiglia Di Filippo, che ha apportato diverse ristrutturazioni, e a tutt'oggi l'amministra.\nL'interno presenta interessanti affreschi e decorazioni, con la statua della Madonna dotata di un ammirevole e pregiato vestito.\nMolto sentita dal popolo sianese \u00e8 la sua festa, il 16 luglio, in cui la statua viene portata in processione.\nLa chiesa di Maria Santissima Annunziata, dalla caratteristica forma circolare, \u00e8 posta all'incrocio tra via Garibaldi e via Del Sole. L'interno della struttura cilindrica \u00e8 ornato di squisiti dipinti. La cappella della Consolazione (detta anche del Battesimo, poich\u00e9 contiene il fonte battesimale) contiene esposto l'affresco traslato dalla vicina cappella di Chivano.\nIl 12 aprile 2010, in occasione dei 30 anni dalla sua morte, le spoglie del vecchio parroco di questa chiesa, don Vincenzo Leo, sono state traslate in essa con una solenne cerimonia, operazione fortemente voluta dell'attuale parroco don Giacomo De Filippis per celebrare l'Anno Sacerdotale 2009-2010 indetto da papa Benedetto XVI.\nSi trova nei pressi del Palazzo Ducale e nacque come chiesa a servizio dei feudatari locali. Essendo discostata dal Palazzo Ducale, nel 1656 si decise di erigerne una nuova, dedicata ai Morti.\nLa cappella conservava sull'altare un interessante affresco, datato intorno ai secoli XV-XVI e molto rimaneggiato, raffigurante la Madre della Consolazione con alla sua destra san Sebastiano, patrono di Siano, e alla sinistra un santo in abito benedettino indicato come \"Leo.dus\" e identificato quindi con san Leonardo di Noblac. L'affresco probabilmente faceva parte di un pi\u00f9 ampio ciclo pittorico caratterizzato da una peculiare freschezza compositiva e cromatica per l'epoca di realizzazione.\nL'affresco, esemplare per forza evocativa, \u00e8 stato distaccato e rimontato su tela ed \u00e8 attualmente sistemato\nnella cappella del Battesimo, all'interno della moderna chiesa parrocchiale dell'Annunziata.\nIntitolata a san Michele arcangelo, santo protettore scelto dai Longobardi che avevano occupato la conca sianese, il rudere della cappellina \u00e8 sita sul monte Le Porche in localit\u00e0 Sant'Angelo, vicino a un'antica sorgente d'acqua incastonata in un affascinante scenario rupestre. Era luogo di sosta durante la transumanza pastorale ed \u00e8 una rarissima testimonianza della cultura longobarda alto-medioevale dell'XI-XIII secolo.\nSono quasi un centinaio, distribuite su tutto il territorio urbano. Le meglio conservate sono quella raffigurante la Deposizione all'inizio della vecchia via Cortemeola (ora via Martin Luther King), il santo protettore san Vito posta nella cappellina nell'omonimo quadrivio, la Madonna dell'Olmo in via Roma, la Madonna Materdomini nel vicolo Rosa, la Madonna di Montevergine in via Pozzale (localit\u00e0 San Vito), la Madonna del Carmelo in via del Sole.\nArchitetture civili.\nSito nel quartiere di \"Chivano\" e noto anche come Palazzo Marchesale o del Marchese, per secoli \u00e8 stata l'unica abitazione su due livelli del paese. I resti strutturali ancora oggi visibili lasciano intravedere una residenza fortificata simile in architettura ai castelli rinascimentali aragonesi. Con l'abolizione della feudalit\u00e0 \u00e8 stato venduto e diviso in diverse unit\u00e0 abitative tra vari proprietari e le singole abitazioni sono andate soggette successivamente negli anni a diverse ristrutturazioni.\nLa facciata \u00e8 ormai andata irrimediabilmente perduta e il cortile interno \u00e8 stato ridimensionato rispetto alla pianta originale; resta solo la scalinata che, scenograficamente addossata a quello che era il muro di cinta come nei tipici \"cortila\" aragonesi, si presenta in una foggia aperta, tipica dell'epoca settecentesca.\nUbicato in via Sole, presenta una portale detto \"testa d'ariete\" per la caratteristica decorazione nella chiave di volta con un protome animale rappresentante la testa di un caprone o ariete, risalente al 1774, dall'evidente significato apotropaico.\nUbicato in via Garibaldi, presenta un portale detto \"nano dotato\" per la figura riprodotta in basso a sinistra, risalente anch'esso al 1774.\nNoto anche come \"palazzo Palmieri\", dal nome di due facoltose famiglie sianesi nel passato, si trova in via Aia e presenta una struttura storica tipica della met\u00e0 dell'Ottocento. In origine l'edificio sorgeva in mezzo a una distesa di terreno coltivato ed aveva annessa una grande aia (da cui il nome della via prospiciente) utilizzata per la trebbiatura del frumento, alcune stalle per gli animali e un pozzo per l'approvvigionamento idrico e l'intero complesso era circondato da un'alta muratura in tufo; attualmente rimangono solo la struttura principale del palazzo e un piccolo cortile, innestati nel tessuto urbano che nel frattempo si \u00e8 sviluppato tutto intorno nel corso del XX secolo.\nIl palazzo si snoda su due livelli e in precedenza \u00e8 stato sede dell'ufficio sanitario, della guardia medica, di una scuola materna, fino a quando \u00e8 diventato sede della biblioteca comunale e del centro studi che prepara la manifestazione annuale \"Fantasilandia\".\nI vicoli del centro storico.\nSono di conformazione tortuosa e si aprono su molteplici corti attraverso i caratteristici portoni ad arco in pietra, con ancora case antiche o che, sebbene ristrutturate, ricalcano ancora la forma, le fondamenta e l'accavallamento tipico dell'edilizia dei secoli scorsi.\nMonumenti.\n\u00c8 situato nella villa comunale che costeggia via D'Andrea.\nSociet\u00e0.\nEvoluzione demografica.\nIn media ogni nucleo familiare nel 2001 era costituito da 3,38 componenti.\nLingue e dialetti.\nIl vernacolo sianese risente dell'influenza di entrambi i maggiori ceppi idiomici limitrofi, quali il vernacolo salernitano, con le sfumature tipiche dell'alta Valle dell'Irno, e la lingua napoletana della zona nocerino-sarnese di confine tra le provincie di Salerno e Napoli, ma si distingue anche per alcuni vocaboli propri e per certe inflessioni.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'arcidiocesi di Salerno-Campagna-Acerno.\nSiano \u00e8 una terra feconda di vocazioni e nella sua storia ha dato alla Chiesa cattolica 421 sacerdoti pi\u00f9 tante suore, che hanno contribuito a diffondere il cattolicesimo nel mondo.\nL'altra confessione cristiana presente \u00e8 quella evangelica con tre comunit\u00e0:\nCultura.\nSiano \u00e8 dotato di una biblioteca comunale, anche questa locata nel palazzo Donnarumma, contenente circa 6000 volumi e due sale studio per la lettura.\nCucina.\nLa tradizione locale della vallata propone pietanze principalmente \"di terra\", cio\u00e8 a base di pasta, carne e verdure. I piatti tipici riconosciuti sono:\nDurante il periodo di agosto, agli angoli delle strade si possono ancora trovare i carrettini in cui si vende \"'O pere e 'o musso\", cio\u00e8 le zampe e il muso di maiale mischiati con altre interiora, lessati e conditi con succo di limone e sale: sono considerati alla stregua di una vera e propria leccornia ed \u00e8 una prelibatezza tipica dell'area vesuviana.\nGeografia antropica.\nLocalit\u00e0.\nLocalit\u00e0 nel territorio sianese (alcune sono inglobate attualmente nel tessuto urbano):\nEconomia.\nSiano \u00e8 situata in un'area prevalentemente agricola, facente parte della \"regione agraria N. 6 - Colline orientali dei Picentini\", con tipica coltivazione di viti, pomodori, frutta e ortaggi.\nA ridosso del monte Le Porche e ai piedi del monte Iulio, che godono di una privilegiata esposizione a mezzogiorno, si trovano piccoli appezzamenti agricoli tipicamente a conduzione familiare, dove si produce di tutto.\nTra gli ortaggi ancora coltivati a Siano si trovano finocchi, cavolfiori, broccoli, pomodori, carciofi, scarole, peperoni, fagioli, melanzane, lattuga, patate, cipolle e agli.\nLa parte del territorio di Siano all'ingresso principale della vallata e ai piedi del monte Iulio rientra nell'area di produzione riconosciuta del Pomodoro di San Marzano dell'agro sarnese-nocerino (DOP), sebbene non esistano nel comune delle aziende industriali per la sua trasformazione.\nIl vitigno pi\u00f9 diffuso \u00e8 il piedirosso, uva autoctona della regione campana, detta in dialetto locale \"p\u00e8r 'e palummo\" (\"zampa di piccione\"); deve il suo nome alla colorazione rossa del raspo che a maturazione prende la forma dell'arto del volatile. Le origini di questo vitigno sono davvero antichissime, essendo noto fin dai tempi della \"Campania Felix\" celebrata da Plinio il Vecchio e Orazio, e lo si trova citato esplicitamente col nome di \"columbina purpurea\" (\"uva colombina\") nella \"Naturalis Historia\" dello stesso Plinio. Gi\u00e0 dagli inizi del XIX secolo \u00e8 documentato che i vigneti risultavano essere la coltura prevalente nell'area agricola comprendente Siano e Bracigliano, e che allora essi sopravanzavano in produzione quelli della vicina Mercato San Severino; oltre all'aspetto quantitativo di produzione annua, Siano era rinomata anche per l'ottima qualit\u00e0 dei suoi vini.\nIl comprensorio cittadino \u00e8 particolarmente famoso a livello regionale, fin dall'Ottocento, anche per la coltivazione di:\nLa cerasicoltura locale abbina alla sua valenza di attivit\u00e0 produttiva sia quella paesaggistico-naturalistica che di protezione idrogeologica e ha sempre puntato sui caratteri di tipicit\u00e0 e sulla conservazione del patrimonio genetico originario.\nIl periodo di fioritura del ciliegio si colloca tra fine marzo e inizio aprile mentre la maturazione \u00e8 medio-precoce e avviene, in genere, per la \"primitiva\" a met\u00e0 maggio, per la \"sciazza\" nella seconda met\u00e0 di maggio e per la \"spernocchia\" nella prima met\u00e0 di giugno.\nLa rinomata qualit\u00e0 della produzione cerasicola locale pone la vallata sianese ai livelli di altre realt\u00e0 agricole ben conosciute a livello nazionale, come la veneta Marostica e l'emiliana Vignola. Insieme ad esse, nel giugno 2003, Siano \u00e8 stato comune fondatore dell'Associazione Nazionale Citt\u00e0 delle Ciliegie.\nProprio a celebrare la produzione agricola autoctona vengono organizzate, tra i mesi di giugno e agosto, due grandi manifestazioni in tema:\nDiscretamente diffuso \u00e8 anche l'allevamento ovino/caprino gestito dalle popolazioni locali e dei comuni limitrofi; esso \u00e8 connesso soprattutto all'utilizzo dei pascoli del monte Le Porche sovrastante l'abitato della citt\u00e0.\nMolto diffusa \u00e8 la piccola attivit\u00e0 commerciale e il terziario. Inoltre ai confini con il comune di Castel San Giorgio \u00e8 sita la zona industriale che annovera delle imprese di un certo rilievo operanti nel campo energetico-petrolifero e dell'arredamento.\nOgni domenica si svolge il mercato nella zona in localit\u00e0 \"San Vito\", nelle vicinanze del cimitero.\nAmministrazione.\nAltre informazioni amministrative.\nIl comune fa parte della Comunit\u00e0 montana Irno - Solofrana e dell'Unione dei Comuni Valle dell'Orco.\nLa gestione del ciclo dell'acqua \u00e8 affidato all'ATO 3 Sarnese Vesuviano.\nSport.\nLa squadra di calcio di Siano \u00e8 la Sianese che, durante gli anni, ha sempre vantato un grandissimo numero di sostenitori locali. Il colore sociale \u00e8 il granata. La Sianese ha partecipato a numerosi campionati di Promozione e Prima Categoria a partire dagli anni sessanta. \nAttualmente, a causa dei numerosi fallimenti societari, la Sianese \u00e8 stata denominata Siano Calcio e milita nel campionato di Prima Categoria durante la stagione 2021/2022.\nFortissima \u00e8 la rivalit\u00e0 che la Sianese ha con le squadre di Castel San Giorgio e Roccapiemonte.\nLo stadio comunale di Siano \u00e8 il \"Gigino Leo\", con campo in erba verde sintetica rifatto completamente nel 2011 e con capienza di circa 1500 posti.\nDurante il 2006 \u00e8 stata aperta una piscina comunale, patrocinata dalla Federazione Italiana Nuoto, che propone una vasca di 25\u00a0m con 6 corsie.\nNote.\n150. Siano ha il podio per il luogo dove il cognome Leo \u00e8 pi\u00f9 diffuso. "}
{"id": "29992", "revid": "1444396", "url": "https://it.wikipedia.org/wiki?curid=29992", "title": "Stella Cilento", "text": "Stella Cilento (\"Porcili\" fino al 1871; \"Stella Ciliendo\" in dialetto cilentano) \u00e8 un comune italiano di 685 abitanti della provincia di Salerno in Campania.\nGeografia fisica.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +; quella del mese pi\u00f9 caldo, agosto, \u00e8 di +.\nStoria.\nStella Cilento ha avuto origine intorno al XIII secolo successivamente allo spostamento di alcuni abitanti della vicina Torricelle. \nEra chiamata fino alla fine del XIX secolo \"Porcili\"; siccome tale nome dava un'immagine poco gradevole del luogo, l'amministrazione lo modific\u00f2 in Stella Cilento, con riferimento al vicino monte: il Monte Stella. La specifica Cilento identifica la zona.\nDal 1811 al 1860 ha fatto parte del circondario di Pollica, appartenente al distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Pollica, appartenente al circondario di Vallo della Lucania.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alento-Monte Stella e dell'Unione dei comuni Valle dell'Alento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nSport.\nStella Cilento conta una squadra di calcio A.S. Stella Cilento che milita in terza Categoria. \nNel 2012 viene fondata una nuova societ\u00e0 A.S.D. Stella Cilento che milita in terza categoria."}
{"id": "29993", "revid": "365417", "url": "https://it.wikipedia.org/wiki?curid=29993", "title": "Stio", "text": "Stio \u00e8 un comune italiano di 796 abitanti della provincia di Salerno in Campania.\nGeografia fisica.\nTerritorio.\nSorge nell'entroterra collinare del Cilento, nell'area dell'omonimo Parco nazionale del Cilento e Vallo di Diano.\nClima.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta intorno ai 0\u00b0 con picchi fino ai -10\u00a0\u00b0C quella del mese pi\u00f9 caldo, agosto, \u00e8 di +28\u00a0\u00b0C.\nStoria.\nAnche se l'etimologia non \u00e8 certa, alcuni storici concondarno sul fatto che il nome Stio derivi dal latino \"ostium\", ovvero \"ingresso\", ad indicare il luogo d'accesso allo Stato di Magliano, uno dei cinque stati della Normanna baronia di Novi. Stio Cilento, \u00e8 una perla dell'entroterra cilentano.\nIl borgo di Stio ha origine intorno all'anno mille, ma gi\u00e0 in epoca Enotria prima e Lucana poi era\nabitato da quelle genti, come testimoniano i reperti rinvenuti in localit\u00e0 \"Chiano Rosario\". Una serie di oggetti ora custoditi dalla Sovrintendenza di Ascea Velia, databili al III- IV secolo a.C., pesi di telaio, vasi, ed altri oggetti di uso domestico, che testimoniano come il sito di Chiano Rosario Casalicchio fosse un insediamento stabile in epoca Lucana (III - IV secolo a.C.).\nCon la costituzione dello Stato di Magliano in epoca normanna, (nel 1011) il casale di Stio venne aggregato al detto stato insieme ad altri quattro casali: Gorga (gurge), Capizzo (capitium) e Magliano Vetere.\nFu \"Universit\u00e0\" autonoma e si fregiava di un proprio simbolo, consistente in tre martelli su un leone rampante.\nSegu\u00ec le sorti dello Stato di Magliano e della successiva Baronia fino al 1806, quando con l'eversione della feudalit\u00e0, Stio venne eletta capoluogo di comune, e ad esso, venne aggregata la frazione di Gorga.\nDal 1811 al 1860 ha fatto parte del circondario di Gioi, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Gioi, appartenente al Circondario di Vallo della Lucania.\nMonumenti e luoghi d'interesse.\nCaratteristico il centro storico che gi\u00e0 in epoca normanna era fortificato. Recenti indagini alla ex chiesa di San Pietro, a sud del paese, nel corso dei restauri della chiesa hanno messo in evidenza murature di costruzione medievale, e la tipologia della struttura edificata fa pensare che l\u00ec era una fortezza a controllo della via che collegava i due castelli di Gioi e di Magliano.\nA circa 2\u00a0km dal centro del paese, attraverso una vegetazione folta e sentieri sterrati, si giunge alla \"valle dei Mulini\": qui, lungo un caratteristico fiume, \u00e8 possibile ammirare i ruderi (alcuni risalenti al 1300) di cinque mulini ad acqua.\nIl fiume, in alcune zone, forma delle conche simili a fredde piscine naturali: tra queste, davvero particolare \u00e8 il cosiddetto \"Puzzo re Rafaili\", a valle di un paesaggio naturale e selvaggio caratterizzato da scale in legno e tavoli con sedie di pietra.\nCultura.\nEventi.\nDiverse le ricorrerenze, antiche o recenti, che ogni anno si festeggiano a Stio.\nFiera della Croce.\nLa fiera, che \u00e8 la pi\u00f9 antica del Cilento, si tiene a inizio settembre. Ha origine nel Medioevo, quando i monaci basiliani della cappella di \"Santa Maria della Croce\" richiamavano i pellegrini non soltanto per visitare la preziosa reliquia della croce, portata in loco per volere di San Nilo, ma anche per commerciare i propri prodotti. Divenuta nel tempo molto famosa, la fiera si distinse come punto di fervide attivit\u00e0 commerciali in modo particolare per il commercio della seta. Si \u00e8 sempre tenuta nei terreni circostanti la Chiesa di S.Maria della Croce, da cui prese il nome. Fin dalla sua istituzione \u00e8 stata caratterizzata da un gran numero di affari. Nel 1810, ad esempio, furono effettuati scambi per un valore di ben 12.750 ducati.\nFesta di San Vito.\nIntrodotta nel 1887, \u00e8 una festa votiva dedicata al santo per la protezione dai cani idrofobi. Si celebra il 15 di giugno.\nFesta di S. Pasquale Baylon.\nIstituita nell'anno 1730, si tiene il 17 maggio e in occasione dell'ultima domenica di agosto. \u00c8 la festa del santo patrono: l'origine della devozione al santo spagnolo si deve ad un frate del convento francescano di Gioi; costui, con le sue prediche, accese la devozione a san Pasquale nel cuore dell'arciprete del tempo don Nicola de Matthaeis che, a sua volta, la trasmise al popolo stiese.\nFesta del Corpus Domini.\nIl SS. Sacramento viene portato in processione per le vie del paese dove, in appositi angoli, si preparano altarini ornati con fiori di ginestra, rami di felci e \"frasche\". Ad ogni altarino c'\u00e8 la sosta per la benedizione del popolo.\nFesta della castagna.\nSi svolge nel mese di novembre e consente di gustare preparazioni tipiche locali (miele, dolci) a base di castagne.\nSagra dei piatti poveri del Cilento.\n\u00c8 la sagra di origine pi\u00f9 recente e si svolge, generalmente, dal 17 al 23 agosto. In essa si possono gustare tipici piatti cilentani, preparati con i semplici prodotti della terra, tra i quali vi sono \"foglie e patane cu' lu vicci\" (foglie di barbabietola, patate lesse, aglio, olio e peperoncino), ma soprattutto i cosiddetti \"Ciccimmaretati\", un primo piatto a base di ceci, fagioli, lenticchie, grano, granturco, sale, olio e peperoncino. Quest'ultimo \u00e8 senz'altro il piatto pi\u00f9 famoso della sagra tanto \u00e8 vero che essa viene spesso indicata come \"Sagra dei Ciccimmaretati\".\nEconomia.\nRicco di sorgenti e boschi di cerri, faggi, ontani e castagni, basa la sua economia prevalentemente sull'agricoltura e la pastorizia. Di grande rilievo \u00e8 la produzione di castagne e del relativo miele, nonch\u00e9 la raccolta di ortaggi, patate e legumi (in particolare i \"fagioli regina di Gorga\").\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele e all'Autorit\u00e0 di bacino interregionale del fiume Sele."}
{"id": "29994", "revid": "1516566", "url": "https://it.wikipedia.org/wiki?curid=29994", "title": "Teggiano", "text": "Teggiano (anticamente Diano, \"Rianu\" in dialetto teggianese) \u00e8 un comune italiano di abitanti della provincia di Salerno in Campania.\nIl centro storico e il vallo di Diano sono riconosciuti dal Ficlu come Club UNESCO. L'intera citt\u00e0 e il vallo di Diano fanno parte del territorio considerato patrimonio dell'umanit\u00e0 UNESCO.\nGeografia fisica.\nTerritorio.\nIl centro storico e capoluogo \u00e8 posto su un'altura isolata nel Vallo di Diano; \u00e8 costituito da un antico borgo medievale e dalle abitazioni e terreni posti sulle pendici del colle, patrimonio dell'umanit\u00e0 UNESCO e tutelati dal Parco nazionale del Cilento, Vallo di Diano e Alburni. Tutt'intorno all'altura dove \u00e8 sito il centro storico, sparse per la pianura e le colline sottostanti, si trovano le altre frazioni del comune: Piedimonte, Prato Perillo, San Marco e Pantano.\nIl territorio comunale, di 61,59\u00a0km\u00b2, \u00e8 composto per met\u00e0 da una zona pianeggiante e per l'altra met\u00e0 da una zona collinare - montuosa. L'abitato di Teggiano sorge a 637 su un contrafforte del monte Serra di Campo Soprano (1.446 ), nella regione storica della Lucania. La zona collinare e montuosa, compresa l'altura di Teggiano, rientra nel parco nazionale del Cilento e Vallo di Diano.\nClima.\nIl clima \u00e8 tipico della zona, con estati soleggiate, secche e ventilate. Durante le notti estive, comunque, al calar del sole, vi \u00e8 una forte escursione termica, anche di molti gradi in meno rispetto al giorno.\nLa stazione meteorologica pi\u00f9 vicina \u00e8 quella di Sala Consilina.In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,3\u00a0\u00b0C; quella del mese pi\u00f9 caldo, agosto, \u00e8 di +24,1\u00a0\u00b0C.\nStoria.\nLo storico teggianese Luca Mandelli, vissuto nel seicento, attribuisce la fondazione del paese ai coloni della citt\u00e0 greca di Tegea.\nAlla fine dell'Ottocento Giacomo Racioppi invece avanz\u00f2 l'ipotesi che Teggiano fosse stata fondata dalle genti osco-sabelliche scacciate dalle loro terre a seguito dell'espansione della civilt\u00e0 etrusca.\nUltima ipotesi in ordine di tempo \u00e8 quella che Teggiano sia sorta ad opera dei Lucani all'inizio del IV secolo a.C.\nPi\u00f9 tardi si attesta il nome \"Tergia\" o \"Tergianum\".\nNotevole importanza spett\u00f2 alla Teggiano del periodo italico, che ricopr\u00ec un ruolo di primissimo piano sia nell'ambito delle dodici citt\u00e0 federate lucane, che in occasione delle guerre sociali.\nA testimonianza di quei periodi restano gli innumerevoli reperti storici, costituiti in frammenti classici sia di architettura religiosa che di architettura civile, attualmente disseminati un po' ovunque lungo le vie del centro storico.\nProbabilmente la citt\u00e0 venne distrutta intorno al 410 d.C. da Alarico.\nDal V secolo in poi assunse il nome di Dianum, poi Diano, da cui prese il nome l'omonimo Vallo.\nIl massimo splendore si raggiunse nel periodo in cui la nobile famiglia dei Sanseverino la destin\u00f2 a luogo privilegiato. Con l'arrivo dei normanni vi si stanziarono un nutrito numero di famiglie guerriere normanne, il borgo ha infatti, una decisa vocazione militare. Tra le famiglie normanne che vi abitarono si ricordano i : de Flumine, il primo dei quali, Bosone, fond\u00f2 intorno al 1133 il Sedile di Diano, e poi, i Galliciano, i de Diano, i Mordente, i Carrano e i d'Alitto. Altre famiglie si aggiunsero nel periodo federiciano come: i Corrado, i Grosso. Nel periodo Angioino arrivarono i Mazzacane, i Malavolta da Siena e cos\u00ec altre famiglie arrivarono nei successivi periodi Aragonese e Austriaco come i del Verme da Verona.\nNel 1485 tra le mura del suo castello fu tramata la famosa Congiura dei baroni, ordita da Antonello Sanseverino, Principe di Salerno, contro Ferrante I d'Aragona, re di Napoli.\nSuccessivamente, nel 1497, Teggiano, rifugio inespugnabile del Principe ribelle, fu assediata dall'esercito del Duca delle Calabrie, Federico, divenuto re nel frattempo.\nLa fama di castello imprendibile non fu sfatata nemmeno in quell'occasione: l'assedio dur\u00f2 molto pi\u00f9 del previsto senza che l'esercito riuscisse ad ottenere la presa del maniero.\nUna resa onorevole, quindi, sancita da patti redatti dal Notar Jacopo Carrano, sottoscritti dal Re e dal Principe, diede salva la vita a quest'ultimo e salvaguard\u00f2 l'integrit\u00e0 della popolazione che, in massa, era accorsa a dar manforte all'amato signore.\nDopo il 1552, anno in cui si verific\u00f2 l'allontanamento definitivo della famiglia dei Sanseverino, Teggiano divent\u00f2 feudo di altre nobili famiglie del Regno, che seppero governarlo con alterna fortuna.\nDal 1811 al 1860 \u00e8 stato capoluogo dell'omonimo circondario appartenente al Distretto di Sala del Regno delle Due Sicilie.\nNel 1862 dal neonato governo italiano giunse ai comuni del Vallo di Diano l'ordine di evitare nelle loro denominazioni eventuali omonimie esistenti con gli altri comuni d'Italia. Ottemperando agli ordini ricevuti gli amministratori comunali si misero subito all'opera e si ebbero cos\u00ec Atena Lucana, Sala Consilina, Montesano sulla Marcellana, San Pietro al Tanagro e Monte San Giacomo. Il comune di Diano fu rinominato Teggiano, dal latino Tegianum, gi\u00e0 sua denominazione in et\u00e0 romana. Tale cambiamento fu avversato dai cittadini dell'epoca, capeggiati dal pi\u00f9 autorevole di essi, il canonico e storico Stefano Macchiaroli, che defin\u00ec tale operazione un inaccettabile anacronismo. Ancora oggi la maggior parte dei cittadini usa la vecchia denominazione, dicendo in dialetto: \"\"v\u00e0u a Dianu\" oppure \"nta Rianu\"\".\nDal 1860 al 1927, durante il Regno d'Italia \u00e8 stato capoluogo dell'omonimo mandamento appartenente al Circondario di Sala Consilina.\nSociet\u00e0.\nEtnie e minoranze straniere.\nAl 31 dicembre 2017 a Teggiano risultano residenti 490 cittadini stranieri. Le nazionalit\u00e0 principali sono:\nReligione.\nLa maggioranza della popolazione \u00e8 di religione cristiana di rito cattolico; il comune, sede della diocesi di Teggiano-Policastro, \u00e8 suddiviso in sei parrocchie.\nGeografia antropica.\nFrazioni.\nSecondo lo statuto comunale, le frazioni di Teggiano sono: \nEconomia.\nBasata nel passato principalmente sull'agricoltura, negli ultimi anni, per\u00f2, molte sono state le attivit\u00e0 commerciali che hanno preso vita soprattutto nel capoluogo e nelle frazioni di Prato Perillo e di Pantano.\nEssendo parte del territorio patrimonio dell'UNESCO \u00e8 costante meta di turismo internazionale, rappresentando forse l'ultimo borgo medievale perfettamente conservato tipico della zona. Di conseguenza sono molte, di recente, le attivit\u00e0 ristorative e ricettive sorte grazie a questo tipo di indotto.\nAmministrazione.\nAltre informazioni amministrative.\nIl comune fa parte della Comunit\u00e0 montana Vallo di Diano.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele.\nSport.\nNel comune aveva sede il club calcistico Asd Valdiano, militante nel campionato di Eccellenza campana girone B, che disputava le gare interne allo stadio \"Antonio Vertucci\". Nel 2019 la societ\u00e0 \u00e8 fallita."}
{"id": "29995", "revid": "1632387", "url": "https://it.wikipedia.org/wiki?curid=29995", "title": "Torchiara", "text": "Torchiara \u00e8 un comune italiano di abitanti della provincia di Salerno in Campania, nel parco nazionale del Cilento, Vallo di Diano e Alburni.\nGeografia fisica.\nTerritorio.\nIl comune \u00e8 posto sul primo gruppo collinare cilentano (arrivando da Salerno), a sud-est di Agropoli, a circa 350 metri di altitudine sul livello del mare in posizione panoramica rispetto al golfo di Salerno, la piana del Sele, la costiera amalfitana e l'isola di Capri. Le colline appartengono orograficamente al gruppo del monte Stella; costituiscono il versante nord-occidentale della valle dell'Alento che, rispetto al versante opposto, appare molto meno brullo ed \u00e8 pi\u00f9 densamente popolato e pi\u00f9 fertile.\nIl piccolo borgo di Torchiara \u00e8 diviso in due parti, \"Soprana\" (la parte pi\u00f9 antica) e \"Sottana\"; ha inoltre due frazioni, \"Copersito\" e \"Sant'Antuono\". I vari toponimi di zone e quartieri si riferiscono ai proprietari locali (\"Li Pavoni, Li Gaifieri, Li Ciota, Li Galvani, Li Vacchiani\", etc.) o alla localit\u00e0 (la \"Croce\", le \"Case bianche\", il \"Serrone\").\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nTorchiara deriva forse il suo nome dalla \"turcula,\" cio\u00e8 dalla presenza sul territorio di un torchio per spremere le uve. Un'altra ipotesi vuole che il toponimo \"Trocclara\", di cui nel terzo inserto dell'atto di concordia (anno 1100) tra il vescovo Alfano di Paestum e l'abate Pietro da Salerno, derivi da una locale torre (\u00ab\"Quasi Turris clara\"\u00bb, chiara cio\u00e8 per le sue Torri).\nLa storia della piccola comunit\u00e0 di Torchiara s'iscrive nella tipologia degli eventi coinvolgenti tutta la Baronia del Cilento con i frequenti passaggi di propriet\u00e0 da un feudatario all'altro.\nNel 1535 l'ultimo principe di Salerno, Ferrante Sanseverino, vendette questo feudo per ducati 5500 a Francesco De Ruggiero di Salerno. Il feudo rimase ai De Ruggiero, attraverso i discendenti, fino al 1598 quando, insieme con quello vicino di Copersito, fu venduto a Marfisia del Vecchio, moglie di Alessandro De Conciliis: rimase in possesso dei baroni De Conciliis nei secoli seguenti fino agli inizi del 1800.\nNel XIX secolo Torchiara ha dato il suo contributo ai moti insurrezionali che cercavano di sbalzare dai loro troni i grandi, medi e piccoli monarchi per creare l'unit\u00e0 d'Italia. Si distinsero Gian Battista Riccio e i fratelli Angelo e Carlo Pavone, animatori della rivolta locale e collegati con i liberali di tutto il Cilento: una lapide collocata nella frazione Sant'Antuono un secolo dopo l'evento storico ricorda il luogo del raduno della colonna di rivoltosi che, al comando di Angelo Pavone, doveva congiungersi alle altre a Vallo della Lucania. Tutta la vicenda era votata all'insuccesso per\u00f2 essa rest\u00f2 nella memoria popolare come evento di ampia portata se ancora nel secolo scorso un tal Cola \"'o paccio\" cantava nelle fiere questi versi altisonanti: \"Si vu\u00f3 sap\u00e9 quanno se muv\u00eca la nazione, foie li ricessetti re jennaro, primo tenende Minico Picone, ronn'Angilo Pavone lu generale\". Nel 1848 Torchiara fu considerata dalle autorit\u00e0 \"covo dell'insurrezione\" tanto che fu allestita una nave per portare ad Agropoli un battaglione di soldati con il compito di \"porre a dovere il circondario di Torchiara\". Un funzionario borbonico riferiva che \"la principale riunione dei rivoltosi era la taverna di Sant'Antuono\".\nTorchiara ebbe per circa un secolo un prestigioso ruolo amministrativo. Nel 1807, con l'introduzione del codice napoleonico, il Regno delle Due Sicilie fu frazionato in dieci province suddivise in distretti e circondari, strutture di carattere territoriale intermediarie tra la Provincia e i singoli comuni. Per la sua centralit\u00e0 territoriale, dal 1811 a Torchiara fu affidato il ruolo di capoluogo del circondario appartenente al Distretto di Vallo, che riuniva Agropoli, il comune pi\u00f9 piccolo, Prignano Cilento, Cicerale, Laureana Cilento, Rutino e Ogliastro Cilento.\nDal 1860 al 1927, durante il Regno d'Italia divenne capoluogo dell'omonimo mandamento appartenente al Circondario di Vallo della Lucania.\nCon l'abolizione dei circondari, declina il ruolo amministrativo di Torchiara e via via nel corso degli anni si assiste al trasferimento dei vari uffici in altre localit\u00e0, la Pretura a Vallo della Lucania (con conseguente chiusura dei locali del carcere), l'Ufficio del Registro ad Agropoli.\nMonumenti e luoghi d'interesse.\nI caratteristici centri storici di Torchiara e Copersito propongono tipologie edilizie tipiche varie dall'architettura rurale minore agli edifici nobiliari del XVII-XVIII secolo d.C. ed edifici religiosi del XII secolo, ricchi di elementi architettonici e decorativi, e contenenti importanti opere d'arte tardo-medioevali e rinascimentali. In particolare si segnalano:\nEconomia.\nAgricoltura.\nNel comune si coltivano viti, ulivi e fichi. In particolare il fico bianco D.O.P., cos\u00ec detto per la colorazione chiara della buccia dei frutti una volta essiccati, viene lavorato ed esportato in tutto il mondo. Il territorio \u00e8 disseminato di \"passolare\", tipiche costruzioni rurali con forni per l'essiccamento dei fichi; alcune di esse oggi costituiscono punti di interesse turistico.\nAmministrazione.\nAltre informazioni amministrative.\nIl comune fa parte dell'Unione dei comuni Alto Cilento.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele.\nSport.\nHanno sede nel comune due societ\u00e0 calcistiche: Atletik Torchiara, squadra nata nel 1981, militante nel campionato di seconda categoria 2020-2021 e la societ\u00e0 A.S.D. S. Antuono disputante la terza categoria 2020-2021. Dal 2008 si svolge a Torchiara la Granfondo BCC dei Comuni Cilentani, una manifestazione cicloturistica ed agonistica.\nImpianti sportivi.\nHa sede nel comune il palazzetto dello sport \"Palacilento\". Inaugurato nel 2008, ha una superficie totale coperta di 2.500 metri quadrati, con due tribune laterali da 1.000 posti. In caso di concerti ed eventi \u00e8 inoltre possibile accogliere altre 1.500 persone sul terreno di gioco, per un totale di quasi 2.500 posti."}
{"id": "29999", "revid": "2014155", "url": "https://it.wikipedia.org/wiki?curid=29999", "title": "Tramonti", "text": "Tramonti (\"Tramunte\" in campano) \u00e8 un comune italiano sparso di abitanti della provincia di Salerno in Campania. La sede comunale \u00e8 collocata nella frazione di Polvica.\nConsiderato il \"polmone verde\" della Costiera amalfitana, \u00e8 il comune maggiormente esteso di quest'ultima. Dal 1997, assieme agli altri paesi della Costa d'Amalfi, il territorio comunale \u00e8 iscritto nella lista dei Patrimoni dell'Umanit\u00e0 dell'UNESCO.\nGeografia fisica.\nTerritorio.\nSorge sui monti Lattari, in Costiera amalfitana, in prossimit\u00e0 dell'Agro nocerino sarnese. \u00c8 stata la sede principale della comunit\u00e0 montana Penisola Amalfitana (tramutatasi nel 2008 in \"Comunit\u00e0 Montana dei Monti Lattari\", costituita in seguito all'accorpamento delle Comunit\u00e0 Montane Zona Penisola Sorrentina e Zona Penisola Amalfitana). Il monte pi\u00f9 alto \u00e8 il monte Cerreto, 1316 (presso la frazione Cesarano).\nClima.\nLa stazione meteorologica pi\u00f9 vicina \u00e8 quella di Ravello. In base alla media decennale di riferimento 2006-2016, la temperatura media del mese pi\u00f9 freddo, gennaio, si attesta a +6\u00a0\u00b0C e quella del mese pi\u00f9 caldo, agosto, \u00e8 di +25\u00a0\u00b0C.\nStoria.\nTredici borghi con altrettante parrocchie, sparsi sopra ineguali piani, costituiscono il territorio di Tramonti; il luogo prende il nome dalla sua configurazione morfologica, \"intra montes ubertas\", ovvero terra tra i monti.\nLe origini e l'Et\u00e0 Antica.\nLe origini della cittadina non sono certe. Secondo quanto afferma lo storico Camera \"l'istoria \u00e8 muta intorno ai primi abitatori di Tramonti, anche se non senza fondamento si pu\u00f2 attribuire l'origine di questo borgo agli espulsi e dispersi Picentini, i quali, rimasti combattuti e fugati dai romani, furono costretti a cercare ricovero nelle vicine borgate\"; della stessa idea \u00e8 anche lo storico Cerasuoli, il quale afferma che Tramonti abbia avuto origine dall'unione di Picentini, Etruschi ed altri popoli.\nGli aborigeni abitanti di Tramonti, ovvero, i picentini dispersi e combattuti dai Romani sotto il consolato di Gaio Fabio Pittore nel 268 a.C., che si rifugiarono sul monte Albino, furono uniti a consorzio dai Romani, fondatori di Scala e Amalfi, edificando, per motivi di sicurezza, sul lato occidentale il villaggio di Cesarano che prese il nome dal primo abitante \"Cesare\", la cui fondazione si fa risalire al IV - V secolo a.C. Questo borgo fu per molto tempo propugnacolo principale di Tramonti, e dovette sostenere la guerra contro i principi Durazzeschi ed Aragonesi di Napoli. La popolazione and\u00f2 man mano crescendo, si sparse per il medesimo luogo il quale venne diviso in villaggi. I villaggi nati in seguito all'aumento demografico furono:\nLo stemma di Tramonti \u00e8 allusivo: tre monti sormontati da luna crescente.\nIl Medioevo.\nIn antiche scritture medioevali sono state trovate notizie riguardo all'esistenza di altri borghi (che prendevano il nome dalle famiglie pi\u00f9 importanti del luogo), oltre ai tredici che costituiscono l'attuale territorio.\nEpoca del Ducato di Amalfi.\nTramonti, come gli altri paesi della costiera, non pu\u00f2 essere considerato separatamente dalla citt\u00e0 di Amalfi e del suo antico ducato, infatti quest'ultima arriv\u00f2 all'apice della sua grandezza attraverso un lungo travaglio di prove, di lotte, di vittorie, cui contribuirono anche le varie forze limitrofe. Anche Tramonti ha avuto una parte importante nel sorgere della repubblica amalfitana, per cui la troveremo coinvolta con le popolazioni rivierasche nella difesa della citt\u00e0 di Amalfi contro il longobardo Arechi II, contro l'ambizioso Sicardo di Benevento, fino a quando Amalfi liberandosi dal dominio del duca di Napoli, il 1\u00ba dicembre 839, e con la proclamazione della repubblica, cominci\u00f2 quella gloriosa ascesa che la port\u00f2 ad essere una grande potenza marinara per pi\u00f9 di tre secoli. Tramonti ha usufruito dei traffici della Repubblica Amalfitana, accrescendo cos\u00ec il proprio sviluppo commerciale ed artistico; non sarebbe altrimenti possibile spiegare il gran numero di chiese ivi esistenti, di monumenti antichi, la presenza di tante famiglie nobili ed il numero straordinario di uomini illustri. Fu in questo periodo che fu edificato il castello di Montalto. Secondo un'antica tradizione il nome della Tramontana deriverebbe proprio da Tramonti per via della sua posizione a nord di Maiori: il nome si sarebbe diffuso con le bussole che gli amalfitani usarono per primi in occidente.\nDominazione Normanna.\nNel 1127 il castello di Montalto fu lo scenario di un'aspra battaglia fra gli amalfitani e i Normanni, il castello difeso dai tramontani riusc\u00ec a respingere un primo assedio, ma gli invasori ne tentarono con successo un secondo. Con la presa del castello, il Ducato ripose le sue ultime speranze di sopravvivenza e con il conseguente dominio normanno, cominci\u00f2 il periodo oscuro di Amalfi ed anche la grandezza e l'importanza di Tramonti and\u00f2 diminuendo.\nI Normanni costruirono a Cesarano un baluardo, dove sorge oggi la chiesa parrocchiale dedicata all'Assunta.\nDominazione sveva.\nNel 1197 il Ducato di Amalfi pass\u00f2 agli Svevi. Federico II di Svevia concesse privilegio\ndi demanio a Tramonti. Manfredi di Svevia, nel 1260, infeud\u00f2 Tramonti al\nfamoso Giovanni da Procida, preparatore dei vespri siciliani; intitolandosi \u00ab magnus civis Salerni, dominus insulae Procidae, Tramonti, Graniani et baroniae\nPostilionis, ac domini regis (Manfridi) soci\u00e9 et familiaris \u00bb.\nIn quei tempi, Tramonti, veniva\nannoverata per 117 fuochi, e corrispondeva al regio Fisco Svevo di once 29 e tar\u00ec 7 1/2 . \nDominazione Angioina.\nNel 1266 Tramonti pass\u00f3 agli Angioini e nel 1283 venne infeudata al francese Giovanni di Avignone da Carlo I d'Angi\u00f2, per un valore annuo di 200 once. Nello stesso anno insedi\u00f2 nel castello di Montalto Ponzio di Avignone, parente di Giovanni; il castello, oltre al castellano, all'epoca aveva una guarnigione di 16 soldati. Carlo II d'Angi\u00f2, nel 1290, don\u00f2 Tramonti al valoroso milite francese Guglielmo Stendardo (de l'\u00c9tendard), Maresciallo e Gran Connestabile del regno di Napoli.\nQuesto signore di Tramonti (qualificato con titolo di \"dominus\"), qualche tempo dopo si assent\u00f2 dal regno, senza permesso del sovrano \u00ab contra mandatum Nostrum \u00bb, e per tale trasgressione gli furono sequestrati il castello e la terra di Tramonti, che poi al suo ritorno riusc\u00ec a riottenere. Vicino alla morte, Guglielmo fece testamento e leg\u00f2 la signoria di Tramonti al suo figlio primogenito Tommaso, capitan generale nelle Calabrie, che successe al padre nel possedimento di Tramonti, stimata per un valore annuo di 113 once e 10 tar\u00ec. Pochi anni dopo, entr\u00f2 in lotta con le famiglie borghesi dei Ruoppoli e degli Sclavi, vassalli della chiesa amalfitana, sopra le quali Tommaso pretendeva di dover riscuoterne i diritti.\nUna volta morto Tommaso Stendardo gli successe suo figlio Filippo, barone di Montalbano. Ma i Tramontani, non sopportando pi\u00f9 la situazione di vassallaggio in cui versavano, per mezzo dei loro rappresentanti Atenulfo Fontanella e Riccardo de Angelis, supplicarono re Roberto d'Angi\u00f2 di poter riottenere il privilegio di demanio.\nIl Re, nel 1329, decise di donare Tramonti a sua moglie Sancha d'Aragona. Successivamente Tramonti ritorn\u00f2 regio Demanio. Nel 1349 la pronipote del re, Giovanna I d'Angi\u00f2 don\u00f2 Tramonti a Nicol\u00f2 Acciaiuoli di Firenze. Durante il XV secolo Tramonti fu posseduta dai Colonnesi, dagli Orsini e dai Piccolomini.\nDurante le guerre tra il duca d'Angi\u00f2 e gli Aragonesi che ebbero luogo nel regno, Tramonti si schier\u00f2 dalla parte degli Angioini, sub\u00ec assedi e sciagure, solo la frazione di Cesarano pot\u00e9 sostenere le incursioni dei nemici, che nel 1422 fu presa dal nobile ribelle Francesco Mormile di Napoli.\nEt\u00e0 moderna.\nNel 1442 Tramonti pass\u00f2 agli Aragonesi. Dopo la morte di Alfonso I di Napoli, Eleonora d'Aragona mosse contro Ferdinando I di Napoli le citt\u00e0 di Tramonti, Agerola, Scala e Ravello. A Tramonti le milizie di Ferdinando non ebbero vita facile, infatti risult\u00f2 difficoltosa l'espugnazione del borgo di Cesarano; una volta capitolata questa fortezza, i villaggi (le odierne frazioni) di Tramonti che diedero fedelt\u00e0 a Ferdinando durante l'incursione, furono premiati da lui stesso, mentre per Cesarano non vi fu n\u00e9 misericordia n\u00e9 piet\u00e0. Dopo la disfatta della Battaglia di Sarno, i tramontani si armarono per proteggere Re Ferrante e lo condussero nelle loro case, il re soggiorn\u00f2 al sicuro dal nemico per molti giorni, i tramontani lo accompagnarono fino a Napoli e per ringraziarli di tale amore nei suoi confronti, il re li dichiar\u00f2 uomini nobili e il sindaco avrebbe avuto la prima voce nell'elezione dell'Eletto del Popolo nei Sedili di Napoli. Nel 1461 Ferdinando diede in sposa sua figlia Maria ad Antonio Piccolomini di Siena a cui diede in feudo Tramonti, facendola ritornare al vassallaggio.\nLa peste del 1656.\nTramonti fu colpita da una prima epidemia di peste nel solo casale di Gete, nel 1528, dove morirono centinaia di persone. Ben pi\u00f9 violenta fu l'ondata del 1656, la popolazione diminu\u00ec di un terzo, tutti i 13 parroci morirono e con loro anche l'arciprete don Gaspare Luciani. Le conseguenza dell'epidemia si riversarono inevitabilmente sulla popolazione, infatti, se nel 1648 la popolazione veniva tassata per 1072 fuochi (circa 5300 abitanti), nel 1669 tale numero era sceso a 445 (circa 2200 abitanti) e nel 1737 per soli 376 fuochi (circa 1900 abitanti), numeri assai esigui se si guarda quello del 1561: 1158 fuochi (circa 6000 abitanti).\nMonumenti e luoghi d'interesse.\nAntico Conservatorio di S. Giuseppe e Teresa.\nLa costruzione dell'antico conservatorio, ubicato nella borgata Pucara, risale al 1662. Esso nacque grazie al testamento di Francesco Antonio Ricca che chiese di fondare un \"conservatorio di donne vergini in Tramonti\". Nel 1676 ricevette la protezione regia da parte del vicer\u00e9 di Napoli. La struttura con l'annessa chiesa venne benedetta nel 1723 e ha quindi preso il nome di San Giuseppe e Teresa. Tra le presenze illustri \u00e8 necessario ricordare quella di S. Alfonso Maria de' Liguori. Una prima visita al monastero fu fatta nel 1731, quando il Santo pass\u00f2 per il Conservatorio Regio di Santa Teresa e San Giuseppe per confermare le monache nello spirito evangelico.\nAlle suore di Pucara mand\u00f2 una raccolta di 25 volumi, scelti per la meditazione e per la lettura alla mensa: \"Vi mando una buona provvista di libri, che meglio delle catenelle possono aiutarvi a farvi sante\". Nel marzo del 1733, dopo le missioni di Tramonti, S.Alfonso si rec\u00f2 al Monastero di Pucara per gli esercizi alle monache e per infondere lo spirito della stretta osservanza. Anche da lontano, da Napoli (Villa degli Schiavi) e da Ciorani, S.Alfonso non cess\u00f2 con le lettere di mantenere contatto con le suore per infervorarle nello spirito.\nDurante il periodo di governo di Vittorio Emanuele II di Savoia il complesso conventuale venne requisito per realizzare un educandato.\nIl Concerto.\nNell'antico Conservatorio Regio di S. Giuseppe e Teresa, sito nella frazione Pucara, vide la luce il liquore denominato \"concerto\" per l'armonia di erbe che lo compone. Le religiose, avendo a disposizione molte variet\u00e0 di erbe e spezie come liquirizia, finocchietto, chiodi di garofano, noce moscata, stella alpina e mentuccia, idearono questo infuso di erbe con l\u2019aggiunta di orzo e caff\u00e8, che risulta essere il pi\u00f9 antico rosolio della Costiera Amalfitana. La tradizione di Tramonti vuole che questo liquore venga offerto dalle famiglie agli ospiti in segno di ospitalit\u00e0 e di continuit\u00e0 con il passato.\nCastrum di Montalto ed Eremo di Santa Caterina.\nIl castrum di Montalto, detto anche Trivento, (frazione Paterno Sant'Elia), che sorge sulla montagna omonima nel complesso dei monti Lattari, era una fortezza posta a presidio della Repubblica di Amalfi nel suo versante settentrionale. Del castello e dell'annessa cappella dedicata a santa Caterina (frazione Paterno Sant'Elia - Sant'Arcangelo) resta ben poco, ma il sentiero che lo raggiunge offre spunti paesaggistici e storici notevoli.\nStoria.\nEdificati presumibilmente ai tempi del ducato di Amalfi, la fortezza di Montalto fu scenario di un'aspra battaglia nel 1127: i Normanni, capeggiati dall'ammiraglio Giovanni, assaltarono il fortilizio, difeso dal castellano Giovanni Sclavo con un'ampia guarnizione di arcieri e balestrieri, in un primo momento i Tramontani riuscirono a difendere l'ormai ultimo baluardo difensivo su cui il Ducato di Amalfi riponeva le sue speranze di sopravvivenza dopo la capitolazione delle fortezze di Capri e Li Galli, successivamente i Normanni raddoppiarono gli effettivi, fu allora che il castello cadde in mano nemica nonostante la gagliarda resistenza dei cittadini di Tramonti. La capitolazione, seguita da quella della vicina fortezza di Ravello a monte Brusara, segn\u00f2 la resa di Amalfi ai Normanni ed il declino dello splendore della Repubblica marinara. Negli anni successivi Tramonti pass\u00f2 dai Normanni agli Svevi e il suo castrum venne inserito, da Federico II, nella lista dei \"castra exempta\", ai castelli che venivano inscritti in questa lista la nomina del castellano spettava prettamente al sovrano.\nDurante il regno di Federico II in caso di attacchi il castello avrebbe dato protezione alle citt\u00e0 di Tramonti, Maiori e Agerola.\nNel 1349 Giovanna I d'Angi\u00f2 don\u00f2 il castrum al suo siniscalco Nicola Acciaiuoli.\nNel 1422 durante la guerra fra Alfonso V d'Aragona e Luigi III d'Angi\u00f2, la regina Giovanna II di Napoli ordin\u00f2 a Luca di Treccia e ad Artaldo de Luna di riconquistare Tramonti, i due riuscirono a prendere e saccheggiare il castrum. Successivamente alla morte di Alfonso V d'Aragona, Eleonora Orsini si ribell\u00f2 al nuovo re Ferdinando I di Napoli riuscendo a muovere contro di lui Tramonti, nel 1460 re Ferdinando riusc\u00ec a riottenere pacificamente l'obbedienza dei casati di Tramonti, tranne che di quello di Cesarano che dovette conquistare con la forza, espugnando la fortezza di Montalto, nel 1461 il Re eman\u00f2 un privilegio da cui tenne fuori proprio Cesarano per via della resistenza opposta al sovrano, per tale evento il castrum di Montalto fu abbandonato in favore di quello di Santa Maria la Nova, la cui costruzione fu iniziata per volere di Raimondo Orsini intorno al 1457.\nCastellani del castello di Montalto e le relative guardie assegnate.\nIl castello di Montalto ha avuto un'importanza strategica non indifferente, in quanto nelle liste degli organici del castello degli anni: 1268, 1271, 1278, 1280 e nel 1283 il numero dei soldati rimane invariato.\nChiesa San Pietro apostolo.\nNella chiesa di San Pietro in Figlino si pu\u00f2 ammirare una pavimentazione della scuola di Capodimonte. Le maioliche rappresentano scene di pavoni, simbolo dell'eternit\u00e0, e limoni, simbolo dell'appartenenza al territorio della Costiera Amalfitana.\nConvento di S. Francesco in Polvica.\nNella frazione di Polvica si eregge la chiesa e il convento di San Francesco d'Assisi. I francescani vivono a Tramonti dal 1400, portando prima la devozione di Sant'Antonio di Padova e poi quella del \"poverello d'Assisi\". Comunque il convento \u00e8 sempre stato il punto di incontro della popolazione tramontana. Molti anni fa, ogni giorno, il frate \"questuante\" faceva il giro delle borgate per chiedere un po' di cibo per sopravvivere quotidianamente. Il comune di Tramonti, ogni anno, in memoria del frate \"questuante\" ripropone l'immagine di Fra Serafino come simbolo del calendario comunale.\nCastello di Santa Maria la Nova.\nIn cima al colle di Santa Maria, al centro della vallata, si erge il Castrum di Santa Maria la Nova, la cui costruzione, fu concessa da Alfonso I di Napoli al principe di Salerno Raimondo Orsini con una concessione datata 10 agosto 1453 e iniziata intorno al 1457. Il castello, a pianta rettangolare, \u00e8 costeggiato da 16 torrioni costruiti interamente in pietra calcarea, al suo interno anticamente vi erano: carceri, cucine, arsenali, scuderie, cisterne e altri vani sotterranei. Dal XIX secolo il castello \u00e8 adibito a cimitero comunale e dell'antico castrum rimangono 13 delle 16 torri, le mura e la cappella dedicata alla Vergine Maria, dove, nei secoli scorsi, i parroci di Tramonti si riunivano insieme all'arciprete.\nChiesa Santa Maria Assunta.\nLa chiesa di Santa Maria Assunta \u00e8 nata sull'antica fortezza di Cesarano, detta bastida, All'inizio era formata da una sola navata a croce latina, poi nel 1500 fu ampliata con altre due navate laterali. Del campanile \u00e8 sconosciuta la data di edificazione, si stima che sia contemporaneo all'ampliamento del 1500. Nel 1700 il famoso pittore Luca Giordano dipinse due importanti tele che tuttora si conservano nella chiesa. Le tele rappresentano, una la Santa Vergine Assunta, posta sull'altare maggiore, l'altra la Crocifissione. Nel 1980 durante il terremoto l'altare maggiore cadde \u00e8 la tela suddetta fu spostata nella navata destra. Nella chiesa si conservano le reliquie di San. Trifone.\nSan Trifone compatrono di Cesarano.\nNella suddetta chiesa parrocchiale di Cesarano si conserva un busto reliquiario del santo martire Trifone compatrono della borgata. Le reliquie furono ritrovate durante i lavori di restauro dell'agosto del 1515. Dopo la violenta peste bubbonica del '600 i cesaranesi fecero voto che se si fossero salvati avrebbero fatto costruire un busto reliquiario. Al termine dell'epidemia di peste del 1656 fu fatto realizzare, da un artista napoletano il busto che tutt'oggi si venera con grande devozione.\nChiesa di San Felice di Tenna.\nLa chiesa San Felice di Tenna in Pietre prospetta su un ampio sagrato, la data della sua edificazione originaria \u00e8 sconosciuta, infatti l'attuale \u00e8 il frutto di una riedificazione effettuata dopo il crollo avvenuto a causa del terremoto del 1688 (prima di quest'ultimo essa era a tre navate mentre ora appare con una sola) e di un'altra riedificazione effettuata in seguito al sisma del 1930.\nSociet\u00e0.\nReligione.\nLa maggioranza della popolazione \u00e8 di religione cristiana, cattolica di rito romano, e fa capo all'arcidiocesi di Amalfi-Cava de' Tirreni.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nSport.\nUna delle strutture principali di Tramonti e il campo sportivo \"Franco Amato\", sito nella frazione di Pietre. \nTramonti ha come squadra di calcio principale la \"S.C. Tramonti 85\", che milita nel campionato di Prima Categoria."}
{"id": "30000", "revid": "1632387", "url": "https://it.wikipedia.org/wiki?curid=30000", "title": "Trentinara", "text": "Trentinara \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl paese si sviluppa su un costone roccioso a picco sulla sottostante Piana del Sele.\nSituato a pochi km da Paestum rientra nel parco nazionale del Cilento e Vallo di Diano.\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,8\u00a0\u00b0C; quella del mese pi\u00f9 caldo, agosto, \u00e8 di +24,4\u00a0\u00b0C.\nStoria.\nL'origine del nome Trentinara con la quale venivano retribuiti i soldati romani di guardia a un acquedotto situato sul Monte Vesole (1.210 m s.l.m.). Da fonti storiche si viene a sapere che Trentinara era anche un importante punto strategico utilizzato da guarnigioni romane per controllare dall'attuale piazzetta panoramica l'intera costa pestana.\nNel 76 d.C., proprio a Trentinara avrebbe trovato la morte Spartaco, condottiero della terza guerra servile.\nIl feudo di Trentinara fu oggetto di una serie importante di cambiamenti di propriet\u00e0, concessioni, espropri e quant\u2019altro. La troviamo per la prima volta citata in un documento del 1092: alcune pievi furono donate da Gregorio di Capaccio e dalla consorte alla chiesa di San Nicola di Capaccio. Gi\u00e0 qualche anno prima, nel 1034, Trentinara era dominio incontrastato di Pandolfo conte di Capaccio, con successiva assegnazione in signoria al figlio Gregorio. I conti di Capaccio la possedettero sino alla met\u00e0 del secolo XII; il feudo fu poi nel Cinquecento del barone Giulio Cesare Rizzo, e dei Brancaccio, baroni di Giungano. Trentinara appartenne poi a Bernardino Rota (1508-1575), ai Del Giudice, ai Sanseverino, ai De Angelis (fine del Seicento), ai quali venne concesso nel 1710 il titolo di marchesi; essi mantennero il feudo sino all\u2019eversione della feudalit\u00e0 (anno 1806).\nDal 1811 al 1860 ha fatto parte del circondario di Capaccio, appartenente al distretto di Campagna del regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Capaccio, appartenente al circondario di Campagna.\nNel settembre 1943, durante le operazioni delle truppe alleate, nell'ambito dello sbarco a Salerno, il paese ha rischiato di essere raso al suolo poich\u00e9 i tedeschi avevano installato una postazione militare sulla piazzetta panoramica.\nMonumenti e luoghi d'interesse.\nLa terrazza del Cilento.\nTra le attrazioni turistiche del paese va ricordata la piazzetta panoramica, denominata la \"terrazza del Cilento\", poich\u00e9 \u00e8 possibile godere di un ampio panorama che abbraccia tutta la Piana del Sele, gli scavi archeologici di Paestum, tutto il golfo di Salerno, dalla baia di Agropoli alla costiera amalfitana, fino a vedere l'isola di Capri.\nLa via dell'amore e la preta 'ncatenata.\nDa visitare anche la via dell'amore, che dalla piazza principale conduce alla Terrazza del Cilento, lungo la quale si possono notare maioliche dipinte a mano dal professor Sergio Vecchio e che riportano frasi celebri sull'amore, selezionate dal giornalista di origini trentinaresi, professor Giuseppe Liuccio. Alla fine del sentiero, la preta 'ncatenata, cos\u00ec chiamata in quanto consistente in due macigni incastonati tra di loro che rievoca l'abbraccio di due giovani - Saul e Isabella - i quali, secondo la leggenda, non potendo vivere pienamente il loro legame (figlia del marchese lei, capo brigante lui) si lanciarono nel vuoto dalla rupe in nome del loro amore contrastato.\nChiesa di San Nicola.\nTra i vari luoghi caratteristici una menzione particolare spetta alla chiesa sconsacrata di San Nicola, risalente all'XI secolo e ancora intatta, adibita a museo dell'artigianato.\nSociet\u00e0.\nEvoluzione demografica.\nAl 31 dicembre 2007 i residenti sono 1.719, dei quali 843 maschi e 876 femmine.\nTradizioni e folclore.\nFesta del pane.\nTra le altre manifestazioni, negli ultimi anni ha preso importanza la \"festa del pane\" che si svolge ogni anno il primo giorno dopo il ferragosto nella zona antica del paese.\nCilento in volo.\nTra le pi\u00f9 importanti attrazioni dell'intero comprensorio, la Zipline \"Cilento In Volo\" d\u00e0 la possibilit\u00e0 appunto di volare a corpo libero, imbracati in tutta sicurezza, attraverso un cavo di acciaio lungo 1600 metri circa, arrivando a sfiorare i 120 Km/h. Durante il percorso, che pu\u00f2 effettuarsi anche in coppia e di notte, si pu\u00f2 contemplare un vasto panorama: il golfo di Salerno, la costiera Amalfitana, l'isola di Capri, la zona archeologica di Paestum e la costiera Cilentana.\nEconomia.\nL'economia si basa soprattutto sull'agricoltura, in particolar modo sulla coltivazione di ulivi e vigneti, e sul turismo nel periodo estivo.\nCultura.\nLetteratura.\nNel paese \u00e8 ambientato il romanzo \"Dillo tu a mamm\u00e0\" di Pierpaolo Mandetta.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "30001", "revid": "1563111", "url": "https://it.wikipedia.org/wiki?curid=30001", "title": "Valle dell'Angelo", "text": "Valle dell'Angelo \u00e8 un comune italiano di 222 abitanti della provincia di Salerno in Campania. Risulta essere il comune meno popoloso di tutta la regione.\nGeografia fisica.\nIl paese \u00e8 situato a 620 nell'alta valle del Calore Lucano, alle pendici del monte Ausinito. Il territorio comunale ha un'estensione di 37\u00a0km\u00b2 e confina con i comuni di Laurino, Piaggine, Rofrano e Sanza.\nStoria.\nLa nascita del borgo si presume risalga al X secolo per opera di monaci basiliani. Chiamato Casaletto di Piaggine, da cui deriva il gentilizio \"casalettari\", nel corso dei secoli il borgo \u00e8 stato dapprima amministrato dalla Badia di Cava e poi dal casale di Laurino, di cui \u00e8 stata frazione fino al 1873 quando divenne comune autonomo col nome di Piaggine Sottane, per distinguerlo da \"Piaggine Soprane\" (oggi semplicemente Piaggine).\nDal 1811 al 1860 ha fatto parte del circondario di Laurino, appartenente al distretto di Vallo del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Laurino, appartenente al circondario di Vallo della Lucania.\nSociet\u00e0.\nEtnie e minoranze straniere.\nAl 31 dicembre 2017 a Valle dell'Angelo risultano residenti 4 cittadini stranieri.\nReligione.\nLa maggioranza della popolazione \u00e8 di religione cristiana appartenenti principalmente alla Chiesa cattolica; il comune appartiene alla diocesi di Vallo della Lucania, ed ha due parrocchie.\nAmministrazione.\nSindaci.\nDi seguito vengono elencati i primi cittadini del comune, dal 1985 ad oggi, cos\u00ec come riportato nell'archivio del Ministero dell'Interno\nAltre informazioni amministrative.\nIl comune appartiene all'Unione dei comuni Alto Calore e alla Comunit\u00e0 montana Calore Salernitano.\nLe competenze in materia di difesa del suolo sono delegate dalla Campania all'Autorit\u00e0 di bacino Campania Sud."}
{"id": "30003", "revid": "123379982", "url": "https://it.wikipedia.org/wiki?curid=30003", "title": "Valva (Italia)", "text": "Valva \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nCentro agricolo dell'alta valle del Sele, situato sul versante sinistro, quello dell'Appennino Lucano, ai piedi delle scoscese pendici rocciose del Monte Eremita (1372 m) e del Monte Marzano (1524 m).\nClima.\nLa stazione meteorologica pi\u00f9 vicina \u00e8 quella di Contursi Terme. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,9\u00a0\u00b0C; quella del mese pi\u00f9 caldo, luglio, \u00e8 di +24,5\u00a0\u00b0C\nStoria.\nFu costruita nei pressi del luogo dove sorgeva una fiorente citt\u00e0, dello stesso nome, al tempo dell'impero romano.\nGli abitanti della citt\u00e0 romana, per le invasioni barbariche, abbandonarono le loro case e costruirono pi\u00f9 in alto sul monte un nuovo borgo fondando cos\u00ec Valva Vecchia della quale restano ancora le rovine. In epoca pi\u00f9 recente fu ricostruito nuovamente a valle il borgo; in epoca normanna era chiamato Balba ed era in possesso di signori locali.\nDal 1811 al 1860 ha fatto parte del circondario di Laviano, appartenente al distretto di Campagna del regno delle Due Sicilie.\nDal 1860 al 1927, durante il regno d'Italia ha fatto parte del mandamento di Laviano, appartenente al circondario di Campagna.\nSociet\u00e0.\nEtnie e minoranze straniere.\nAl 31 dicembre 2007 a Valva risultavano residenti 35 cittadini stranieri. La principale nazionalit\u00e0 presente era quella romena (20 unit\u00e0).\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Colliano dell'arcidiocesi di Salerno-Campagna-Acerno, comprendente una parrocchia:\nL'altra confessione cristiana presente \u00e8 quella Protestante con una comunit\u00e0:\nGeografia antropica.\nFrazioni.\nLo statuto comunale di Valva non menziona alcuna frazione. In base al 14\u00ba Censimento Generale della Popolazione e delle Abitazioni, le localit\u00e0 abitate sono:\nEconomia.\nL'agricoltura d\u00e0 frumento, foraggi, olive e ortaggi. Sviluppato \u00e8 l'allevamento di bovini, suini e ovini. Attiva la silvicoltura e il commercio del bestiame. Vi sono anche alcune piccole industrie olearie e attivit\u00e0 artigiane di vario tipo.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata, per quanto riguarda i trasporti extraurbani, alla societ\u00e0 Sita Sud.\nAmministrazione.\nAltre informazioni amministrative.\nIl comune fa parte della Comunit\u00e0 montana Tanagro - Alto e Medio Sele.\nLe competenze in materia di difesa del suolo sono delegate dalla Campania all'Autorit\u00e0 di bacino interregionale del fiume Sele."}
{"id": "30007", "revid": "260676", "url": "https://it.wikipedia.org/wiki?curid=30007", "title": "Angera", "text": "Angera (\"Ingera\" in dialetto varesotto) \u00e8 un comune italiano di 5.407 abitanti in provincia di Varese in Lombardia. Il comune si trova sulla sponda sud-orientale del Lago Maggiore.\nOrigini del nome.\nPotrebbe derivare da \"in glarea\" (\"sulla ghiaia\"), indicando la vicinanza alla riva del lago. Secondo altri viene dal latino \"Angularia\", da \"angulus\", nel senso allargato di: \"angolo di terreno eroso dalle correnti del fiume\". Viene citata come \"Anghiera\" sulla mappa del Ducato di Milano nella Galleria delle carte geografiche.\nStoria.\nLa presenza umana nel territorio \u00e8 testimoniata fin dal Paleolitico Superiore grazie ai rinvenimenti risalenti all'Epigravettiano finale rintracciati nella Grotta di Angera, importanti reperti del neolitico provengono inoltre da localit\u00e0 Baranzini (\"Baranzitt\" in dialetto varesotto) e dall'area dell'attuale cimitero. Non sono stati ad oggi rinvenuti reperti significativi e sufficientemente abbondanti da testimoniare un insediamento nell'et\u00e0 del bronzo e del primo ferro, ossia all'epoca della famosa cultura di Golasecca, che pure fu tanto importante per tutto il Basso Verbano. Reperti ceramici insubri tardo celtici testimoniano invece una continuit\u00e0 di insediamento a partire almeno dal II secolo a.C. Tra II e I secolo a.C. iniziano a diffondersi nella zona sempre pi\u00f9 numerosi reperti romani che testimoniano l'avvenuta romanizzazione dell'area. Nel 49 a.C. anche gli abitanti Angera, come tutte le popolazioni che abitavano il territorio a Nord del Po, divennero cittadini romani a pieno diritto. In seguito il borgo conobbe un forte sviluppo commerciale con lo sfruttamento dell'insenatura naturale di Angera come porto lacuale di scambio per le merci trasportate via acqua lungo Po, Ticino e Verbano, e i prodotti che vi giungevano via terra grazie alla via Severiana Augusta: da qui si potevano raggiungere i passi alpini della Novena, del Lucomagno, del San Gottardo, dello Spluga e del San Bernardino. Angera era infatti, in epoca romana, un importante porto fluviale che metteva in collegamento la Gallia Cisalpina con la Rezia.\nDal villaggio iniziarono a partire dall'et\u00e0 romana i blocchi di pietra di Angera e il legname dei boschi dell'Alto Verbano, utilizzati sicuramente per la costruzione di importanti edifici milanesi e del territorio. Non vi \u00e8 certezza sul nome del villaggio di et\u00e0 romana; l'identificazione con il villaggio \"Sebuinus\" citato su un basamento scultoreo ospitato nel lapidario della Rocca, \u00e8 solo una ipotesi, anche perch\u00e9 non si conosce l'esatta provenienza di tale basamento nell'ambito delle estese propriet\u00e0 borromaiche. Il nome pi\u00f9 antico, testimoniato da fonti del X secolo, \u00e8 quello di \"Statio\", che sembra indicare il ruolo di porto e stazione commerciale svolto da Angera in epoca antica. Il nome muter\u00e0 nel primo medio evo in \"Angleria\", di non sicura etimologia, ma molto probabilmente derivante dalla contrazione di \"Ad Glaream\" ovvero \"presso la ghiaia\", presente abbondantemente nel terreno alluvionale dove sorgeva il nucleo principale.\nNel Medioevo Angera era a capo di una Pieve che comprendeva paesi delle due sponde del lago. Sul suo territorio, nel 1300, si contavano 20 edifici religiosi. La storia di Angera va per\u00f2 letta anche in chiave militare. Almeno dall'XI secolo al posto dell'attuale Rocca di Angera si trovava una struttura fortificata che poi divenne propriet\u00e0 degli arcivescovi di Milano. Nel Duecento la struttura pass\u00f2 in mano alla famiglia Visconti, che la trasform\u00f2 in una maestosa fortezza, in posizione dominante su tutto il paese. Nel 1449 fu acquistata dalla famiglia Borromeo, attuale proprietaria. Angera assunse titolo di Citt\u00e0 nel 1497, per nomina di Ludovico il Moro. Il fascismo annesse al comune Barzola e Capronno. Il 20 aprile del 1954, con decreto del presidente della Repubblica, ad Angera venne ufficialmente denominata citt\u00e0. Nel settembre 2014 sono stati celebrati i 60 anni della citt\u00e0, con una festa che ha coinvolto la Protezione Civile nazionale, regionale, provinciale e locale.\nSimboli.\nLo stemma del Comune di Angera \u00e8 stato concesso con decreto del presidente della Repubblica del 5 agosto 1991.\nLo stemma del Comune di Angera riprende l'emblema della dinastia milanese dei Visconti che fu la prima ad essere investita del potere sulla zona.\nCon decreto del Presidente della Repubblica del 23 febbraio 2016, Angera pu\u00f2 adottare la sua bandiera, dai colori blu e rosso con al centro lo stemma araldico.\nMonumenti e luoghi d'interesse.\nArchitetture militari.\nLa Rocca Borromea di Angera \u00e8 uno dei principali punti di interesse di Angera. Si pu\u00f2 visitare e ospita il Museo della bambola e del giocattolo, una collezione di oltre mille pezzi tra le pi\u00f9 ricche d'Europa, completata di recente dall'acquisizione di preziosi automi francesi, tutti funzionanti. In un'altra ala del castello si trova il Museo dell'Abbigliamento infantile con capi raccolti tra l'Ottocento e la met\u00e0 del Novecento.\nLa Rocca fu fortificata dapprima dagli arcivescovi di Milano e successivamente dai Visconti e dai Borromeo. Lungo la strada di accesso alla Rocca, si trova una spelonca, gi\u00e0 abitata in tempi preistorici e attribuita forse arbitrariamente al culto di Mitra.\nAree naturali.\nL'Oasi della Bruschera e l'isolino Partegora, zone protette ove si possono scorgere fauna e flora caratteristici del lago Maggiore.\nA nord del borgo \u00e8 situata la collina di San Quirico, che si pu\u00f2 percorrere attraverso una rete di sentieri che cingono il colle. Il percorso \u00e8 denominato Anello di San Quirico e pu\u00f2 essere percorso a piedi o bicicletta. Alla sommit\u00e0 del colle vi \u00e8 la chiesetta di San Quirico.\nGeografia antropica.\nSecondo l'ISTAT, il territorio comunale comprende i centri abitati di Angera, Barzola, Capronno e Fornetto-Vigane, e i nuclei abitati di Bruschera, Montecatini e Paludi.\nInfrastrutture e trasporti.\nStoricamente, Angera \u00e8 collegata con il resto del territorio in virt\u00f9 dell'affaccio sul Lago maggiore.\nAngera \u00e8 servita dalla viabilit\u00e0 provinciale attraverso le strade numero 69, che l'attraversa in direzione nord-sud, e 48, che da essa si dirama verso est.\nAll'estremo ovest del borgo \u00e8 situato l'imbarcadero, da dove \u00e8 possibile raggiungere Arona e le altre localit\u00e0 a nord del lago, con i battelli della Navigazione del lago Maggiore.\nLa stazione di Taino-Angera, posta lungo la ferrovia Novara-Pino, non \u00e8 pi\u00f9 servita da treni passeggeri a partire dal 2013.\nFra il 1914 e il 1940 Angera rappresent\u00f2 il capolinea orientale della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV), la quale si attestava presso l'imbarcadero cittadino."}
{"id": "30008", "revid": "92723", "url": "https://it.wikipedia.org/wiki?curid=30008", "title": "Arcisate", "text": "Arcisate (\"Arcis\u00e0\" in dialetto varesotto) \u00e8 un comune italiano di abitanti della provincia di Varese in Lombardia.\nOrigini del nome.\nNumerose sono state le controversie che riguardano l'interpretazione del toponimo Arcisate. Una tra le pi\u00f9 fantasiose lo vedrebbe come derivato direttamente dal celtico, Arc (monte Arc) is (sotto) ate (localit\u00e0), ovvero localit\u00e0 sotto il Monte Arco, che sarebbe il Monte Monarco, alle spalle del paese. Il nobile Bonaventura Castiglioni lo avrebbe visto come un derivato di \"Arx Isarcorum\", fortezza degli Isarci; ma ben presto si capisce che la versione del Castiglioni non \u00e8 attendibile, perch\u00e9 gli Isarci hanno popolato ben altro territorio, e Colle Isarco, in provincia di Bolzano ne \u00e8 la testimonianza. Altri, tra cui l'oblato Nicol\u00f2 Sormani, l'hanno interpretato come \"Arx Isaurorum\", fortezza degli Isauri.\nIl territorio \u00e8 stato ben romanizzato e il ritrovamento di numerose are romane ha fatto s\u00ec che il nome fosse interpretato anche come \"Ara C\u00e6saris\", con il quale concorda anche il Sormani. La strada era ormai aperta. Nel corso del Quattrocento, il nobile Bonaventura Castiglioni ritrov\u00f2, nell'area dedicata un tempo alle feste mercuriali (ora sede della via Mercurio), un'ara dedicata proprio al dio romano dei commerci. \"Arcesius\" (greco \u1f08\u03c1\u03ba\u03b5\u03af\u03c3\u03b9\u03bf\u03c2) era uno degli appellativi del dio Mercurio; unito al suffisso di origine celtica \"-ate\" (responsabile di tanti toponimi dell'Italia settentrionale), poteva dare Arcisiate (a volte anche Arcidiate), che era una delle grafie con cui si indicava questa localit\u00e0 nei secoli passati. La grafia, nel corso del Medioevo, rimase oscillante. Si trattava del tentativo di rendere in latino una voce dialettale, per cui si trova: Arzizate, Arcizate, Arzisate, Arsizate.\nUna curiosit\u00e0. Fin dai tempi antichi, l'economia di Arcisate era retta dalle fornaci per la produzione di calce e questo ha dato adito a un'altra interpretazione, troppo tarda per essere credibile, che \u00e8 \"Arx Gypsaria\", o fortezza del gesso.\nStoria.\nDurante la preistoria, Arcisate segu\u00ec le stesse vicende che riguardarono la Valceresio. La valle, in antichit\u00e0, era un'importante via di transito, poich\u00e9 rappresentava un accesso pressoch\u00e9 diretto alle Alpi e al passo del San Gottardo. Per questo motivo, la romanizzazione fu intensa e avvenne intorno al III-II secolo a.C. Arcisate rappresentava allora un centro minore del \"municipium\" di Milano. Ancora una volta, il fatto di trovarsi su un'arteria di comunicazione cos\u00ec importante, le \u00e8 valso una cristianizzazione precoce e ben radicata. Si pu\u00f2 attestare in tutta sicurezza che gi\u00e0 nel V secolo vi era una prima comunit\u00e0 cristiana. Lo attestano due lapidi, ritrovate nel 1745 dal prevosto Pietro Antonio Alemagna durante i lavori di restauro dell'altare maggiore della basilica di San Vittore. Le due lapidi cos\u00ec recitano:\n\"B M\"\n\"hic requiescit in pace\"\n\"bone me\"\n\"morie paulus qui vixit in se\"\n\"culo annis p m lxx et deposi\"\n\"tus est sub die xii kal maias\"\n\"severino v c consule\"\n\"hic requiescit in pace sce m costantius\"\n\"pbr qui vixit in seculo ann p m lxxv\"\n\"d sub d xv kl m\"\novvero: \"alla buona memoria. qui riposa in pace di buona memoria Paolo, che visse circa 70 anni e fu sepolto il 18 aprile, mentre era console Severino, uomo celebre\";\n\"qui riposa in pace di santa memoria prete Costanzo, che visse circa 75 anni e fu sepolto il 15 aprile\".\nIl XX secolo.\nNel 1927 il comune divenne parte delle neo istituita Provincia di Varese.\nNel 1928 al comune di Arcisate venne aggregato il comune di Brenno Useria.\nIl 4 febbraio 1948, poco dopo la mezzanotte, esplose la polveriera Gavi, una fabbrica di materiale bellico di propriet\u00e0 dello Stato, mietendo alcune vittime e danneggiando alcuni edifici. Due settimane dopo un decreto legislativo autorizz\u00f2 la spesa di cento milioni di lire per riparare i danni causati dall'incidente.\nNel 1968 venne aggregata la frazione di Velmaio, staccata dal comune di Cantello.\nMonumenti e luoghi d'interesse.\nArchitetture religiose.\nLa Pieve.\nLa prima notizia che riguarda la presenza di un collegio canonicale ad Arcisate si trova in un documento del 1095: un privilegio concesso dall'arcivescovo Arnolfo III di Milano alla chiesa di San Gemolo di Ganna. Arcisate si trovava allora a capo di una pieve che ricopriva l'intera Valceresio e comprendeva anche Ganna.\nAlla fine del XIII secolo, nel \"Liber notiti\u00e6 sanctorum Mediolani\", Goffredo da Bussero indica 34 chiese e 37 altari nella sola pieve di Arcisate. La pieve fu visitata da Gabriele Sforza nel 1455, da Carlo Borromeo nel 1574, da Gaspare Visconti nel 1586, da Federico Borromeo nel 1606, da Cesare Monti nel 1639, da Federico Visconti nel 1687, da Giuseppe Pozzobonelli nel 1751, dal cardinale Ferrari nel 1896 e da Eugenio Tosi nel 1923. Il cardinale Alfredo Ildefonso Schuster la visit\u00f2 per ben cinque volte: nel 1932, 1938, 1943, 1948 e 1953. L'ultima visita alla Pieve spett\u00f2 al cardinale Giovanni Battista Montini, nel 1961.\nCon la riforma del 1971, la Pieve di Arcisate mut\u00f2 il nome in Vicariato; Decanato dal 1974. Nel 1984, il Decanato della Valceresio ricevette la visita dell'arcivescovo Carlo Maria Martini. Il 22 marzo 2015 il Decanato ricevette la visita del cardinale Angelo Scola.\nInfrastrutture e trasporti.\nDal 1894 il territorio comunale \u00e8 attraversato dalla ferrovia Varese-Porto Ceresio, originariamente gestita dalla Rete Mediterranea, poi passata in gestione alle Ferrovie dello Stato e quindi a RFI. A decorrere dal suddetto anno \u00e8 dunque esistita una stazione a servizio dell'abitato, la quale \u00e8 stata demolita nel 2010 e successivamente ricostruita e riattivata nel 2017, essendo stata interessata dai lavori di costruzione della ferrovia Mendrisio-Varese (che reimpiega il tracciato della linea per Porto Ceresio nel tratto tra Varese e Arcisate). Una volta riaperta al transito, lo scalo arcisatese \u00e8 dunque diventato punto di diramazione tra le due tratte di competenza.\nAmministrazione.\nLista delle autorit\u00e0 comunali di Arcisate dal 1923."}
{"id": "30009", "revid": "1935652", "url": "https://it.wikipedia.org/wiki?curid=30009", "title": "Arsago Seprio", "text": "Arsago Seprio (\"Ars\u00e0gh\" in dialetto varesotto, : , e semplicemente Arsago fino al 1948) \u00e8 un comune italiano di abitanti della provincia di Varese in Lombardia.\nStoria.\nDa Arsago Seprio, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\"). In epoca romana da Arsago Seprio passava anche la \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio).\nIn epoca medioevale la citt\u00e0 divenne capoluogo dell\u2019omonima pieve ecclesiastica, sotto la pieve di Somma. Nel 1129 venne annessa ai territori dei Visconti, famiglia alla quale appartenne fino al 1751.\nNel 1809 Casorate Sempione e Mezzana Superiore furono temporaneamente annesse ad Arsago, mentre dal 1811 fu la stessa Arsago ad essere annessa a Somma fino al 1829, data del primo consiglio comunale. Nel 1869 furono nuovamente annesse Casorate, Mezzana e Besnate. Quest'ultima si stacc\u00f2 da Arsago solamente nel 1872, mentre le altre due nel 1901.\nSimboli.\nLo stemma del comune di Arsago Seprio \u00e8 stato concesso con il decreto del presidente della Repubblica del 26 maggio 1984.\nAmministrazione.\nIl primo Consiglio comunale di Arsago fu eletto nel 1829. Nel 1869 ad Arsago furono annesse Besnate e Casorate, come Mezzana Superiore nel 1870. Besnate fu per\u00f2 staccata due anni dopo e le altre due frazioni nel 1901.\nPieve di San Vittore.\nLa pieve di San Vittore di Arsago, gi\u00e0 esistente nell'ottavo secolo cos\u00ec come dimostrato da una pergamena conservata nella canonica, si ritiene da ricerche effettuate da diversi storici del gallaratese (vedi Melzi, Bellini, Sironi, Bombognini), che sia una delle prime pievi rurali della diocesi di Milano. Cos\u00ec come si legge in \"Storia di Milano\" di Alessandro Visconti, le prime pievi non furono costituite vicine alla citt\u00e0, ma bens\u00ec lontane per la necessit\u00e0 di stabilire un decentramento gerarchico di vigilanza. A tal fine si ritiene che le prime pievi diocesane furono quelle di Arcisate, Casorate Primo, Corbetta, Missaglia, Porlezza e Varese e appunto Arsago. In seguito, la pieve di Gallarate si distacc\u00f2 dalla pieve di Arsago attorno al 1050, e in seguito quella di Mezzana, e da essa la pieve di Somma nel secolo XIII. In tal modo si spiega come in cos\u00ec brevi distanze, possano esistere quattro pievi. L'attribuzione ad Arsago di prima pieve originaria si rafforza anche dalla dedicazione della basilica a San Vittore gi\u00e0 in uso nel IV secolo, dopo la morte di Vittore, e prima dell'elezione a vescovo di Ambrogio.\nDal prevosto di Arsago dipendevano le seguenti parrocchie:"}
{"id": "30010", "revid": "260676", "url": "https://it.wikipedia.org/wiki?curid=30010", "title": "Azzate", "text": "Azzate (\"Az\u00e0\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nIl paese il cui nome deriva probabilmente da \"Attiat\" e da \"Attius\", \u00e8 stato per molti secoli di propriet\u00e0 dei Bossi, una potente famiglia da cui prese anche il nome nel 1717 la Val Bodia, che divent\u00f2 Val Bossa.\nQuesta famiglia, sostenitrice dei Visconti, venne inserita nella \"Matricula Nobilium\" di Ottone Visconti nel 1277 con il nome di Bossis de Acciate, ed \u00e8 con questo atto che il paese ottiene un riconoscimento nobiliare da parte dell'Arcivescovo di Milano.\nI Bossi, proprio per la loro fedelt\u00e0 ai Visconti che avevano appoggiato dai tempi delle lotte con Castelseprio, ottennero la signoria di Azzate nel 1439, quando il paese venne staccato dal feudo di Varese, e la mantennero fino al 1657, anno in cui esso pass\u00f2 agli Alfieri. Dopo di questi, Azzate pass\u00f2 ai Torriani, nel 1712, poi nel 1737 a Giulio Visconti e infine nel 1748 a Paolo Nolo. I Bossi comunque vi mantennero sempre la loro casa di campagna ristrutturando l'antica casa castellana, anche quando nell'Ottocento incominciarono a risiedere stabilmente a Como.\nDal punto di vista fiscale, Azzate era infeudato alla C\u00e0 Granda di Milano. Dell'antica parrocchiale di Santa Maria si fa cenno in alcuni documenti del 1224, ma l'attuale edificio, in stile neogotico, risale al XIX secolo (la facciata \u00e8 del 1851).\nIn essa \u00e8 conservata, oltre ad alcune opere in marmo e in legno intagliato, una tela ad olio di Callisto Piazza che raffigura la Vergine assisa in trono col Bambino accanto a Santa Caterina, a San Gerolamo e ad un offerente.\nAltri dipinti sono attribuiti al Nuvolone, all'Holbein (la deposizione del Cristo dalla Croce, un'opera assai discussa), al Morazzone.\nInoltre nella chiesa parrocchiale sono conservate diverse reliquie e stendardi sacri risalenti alla prima met\u00e0 dell'Ottocento.\nAzzate per\u00f2 \u00e8 maggiormente conosciuta per l'ampia fioritura di ville e case settecentesche presenti sul suo territorio, forse per la favorevole posizione geografica e forse per la fama che ha sempre avuto di centro artistico e culturale. Queste ville sono inserite in maggioranza a nord del borgo, lungo il ciglio che guarda verso il Lago di Varese, in una posizione che pur essendo molto favorevole per la vista del lago non ha mai propiziato la costituzione di grossi agglomerati residenziali data la scoscesit\u00e0 del terreno.\nNei primi anni del XXI secolo, sulla collina morenica di San Quirico \u00e8 stata reimpiantata a Nebbiolo una vigna storica risalente ai tempi dell'imperatrice Maria Teresa d'Austria.\nVi nacque Luigi Castiglioni, illustre latinista.\nInfrastrutture e trasporti.\nFra il 1911 e il 1950 Azzate ospit\u00f2 un capolinea della rete tranviaria di Varese.\nAmministrazione.\nBrunello fu annessa ad Azzate in epoca napoleonica e in et\u00e0 fascista, Buguggiate solo in epoca fascista."}
{"id": "30012", "revid": "287204", "url": "https://it.wikipedia.org/wiki?curid=30012", "title": "Bardello", "text": "Bardello (\"Bard\u00e8l\" in dialetto varesotto) \u00e8 un comune italiano di abitanti della provincia di Varese in Lombardia. Fa parte dell'Unione dei Comuni Ovest Lago Varese.\nEtimologia.\nIl nome \"Bardello\" potrebbe avere due origini, la prima ipotesi \u00e8 stata formulata dal linguista Dante Olivieri che sosteneva che il nome del paese derivasse dal latino \"\"Bardellum\", quindi \"Bardo\"\". La seconda ipotesi venne formulata da Luigi Brambilla che dichiar\u00f2 che il nome \"Bardello\" derivasse dalla lingua celtica \"bar\" (monte) e \"dello\" (piccolo).\nStoria.\nLe prime tracce di civilt\u00e0 nella zona di Bardello risalgono al Neolitico Inferiore (seconda met\u00e0 del quinto millennio). Questa scoperta \u00e8 stata effettuata grazie ai resti delle palafitte rinvenuti nella zona del lago. La citt\u00e0 di Bardello era popolata anche in epoca romana, ci\u00f2 \u00e8 attestato da una necropoli presente nel comune.\nIn et\u00e0 Medioevale il comune di Bardello era soggetto al dominio Visconteo fino all'annessione nel XVII secolo nell'Impero spagnolo per poi passare sotto l'Impero Austro-Ungarico. Nella seconda met\u00e0 del XIX secolo, il comune con tutta la Lombardia, venne annesso al Regno di Sardegna per poi diventare, nel 1861, Regno d'Italia.\nMonumenti e luoghi d'interesse.\nChiesa di Santo Stefano.\nChiesa del paese, costruita nella seconda met\u00e0 del XVI secolo, conserva diversi affreschi in stile barocco.\nConvento.\nDescritto nei catasti storici come \"casa a corte\" destinato alla residenza, con annessi rustici e giardino, probabilmente nato come castello fortificato, nel 1700 apparteneva alla famiglia Besozzi divenuto poi sede del Municipio e delle scuole. Ora \u00e8 la casa delle Suore Missionarie di Nostra Signora degli Apostoli (proprietarie dal 1922).\nIstruzione.\nA Bardello sono presenti le seguenti scuole:\nAmbiente.\nTerritorio.\nIl comune di Bardello si trova sulle Prealpi Varesine, il territorio \u00e8 interamente collinare ed \u00e8 bagnato dal Lago di Varese. Il comune di Bardello \u00e8 inoltre diviso dal comune di Gavirate dal fiume Bardello che \u00e8 un emissario del Lago di Varese, esso sfocia nel Lago Maggiore nei pressi di Besozzo.\nInfrastrutture e trasporti.\nFra il 1914 e il 1940 Bardello ospit\u00f2 una stazione e le officine sociali della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV). La stessa struttura ospita ora la sede centrale delle Autolinee Varesine, principale compagnia di trasporto su gomma del Varesotto.\nAmministrazione.\nBardello fu in provincia di Como dal 1801 al 1927.\nIl sindaco di Bardello \u00e8 Luciano Puggioni Partito: \"Lista Civica: Insieme per Bardello Data elezione: 11/06/2017 - Data nomina: 21/06/2017\"\nSindaco precedente Egidio Calvi Partito: \"Lista Civica: Insieme per Bardello Data Elezioni\" 25 maggio 2014"}
{"id": "30013", "revid": "287204", "url": "https://it.wikipedia.org/wiki?curid=30013", "title": "Bedero Valcuvia", "text": "Bedero Valcuvia (\"B\u00e8dar\" o \"B\u00e9der\" in dialetto varesotto e gi\u00e0 semplicemente Bedero) \u00e8 un comune italiano di 660 abitanti della provincia di Varese in Lombardia. Il comune dista 15\u00a0km dal capoluogo Varese.\nGeografia fisica.\nSituato al confine tra la Valcuvia e all'inizio della Valle del Pralugano, ai piedi del Monte Scerr\u00e8.\nViene denominato \"Il Balcone della Valcuvia\" in quanto si ha un notevole panorama sull'intera vallata sottostante.\nBedero Valcuvia non fa parte della Comunit\u00e0 Montana della Valcuvia, ma della Valganna e Val Marchirolo ma a livello geografico, per storia e anche tradizioni generalmente viene inglobato dentro tutto il verde quadro della Valcuvia.\nTerritorio.\nI dintorni del paese suscitarono in passato, attorno al XIX secolo, ma forse ancora oggi, l'interesse dei geologi poich\u00e9 presentavano al di sotto del paese un bellissimo esempio di roccia arrotondata, dette \"moutonn\u00e9e\", e di morene insinuate. Secondo gli studi dell'epoca quei cumuli di roccia rossiccia arrotondati e brulli, che formano la montagna detta Monte Scerr\u00e8 ed in parte la Monte Martica sono di origine vulcanica, si ipotizza infatti che un cratere vulcanico fosse esistito nelle vicinanze durante l'epoca glaciale.\nAnche certi sassi rossigni che si trovano sul territorio di Bedero hanno singolari e curiose propriet\u00e0 magnetiche.\nPercorsi.\nIl \"percorso 16\", parte del Parco Regionale Campo dei Fiori nel quale Bedero \u00e8 ricompreso, porta al Monte Martica. In vetta vi sono i resti di due appostamenti d'artiglieria della Frontiera Nord, costruiti poco prima della prima guerra mondiale per fronteggiare un possibile attacco da parte di tedeschi o francesi, attraverso la neutrale Svizzera, se non addirittura un attacco degli stessi svizzeri. \nContinuando sul percorso 16 si pu\u00f2 raggiungere Brinzio, oppure immettendosi nel percorso 15, si pu\u00f2 raggiungere la Val Ganna.\nIl \"sentiero della Linea Cadorna\", che si svolge tra i manufatti della Frontiera Nord, si trova subito fuori Bedero per la strada che porta a Cunardo, seguendolo vi si trovano le trincee, altri residui della Frontiera Nord che per\u00f2 sono al di fuori del Parco Campo dei Fiori. Altre tracce della Frontiera Nord si trovano sul Monte Scerr\u00e8, ma sono ormai nascoste dalla vegetazione che ne rende difficile l'individuazione.\nStoria.\nIl nome Bedero Valcuvia sembra derivare da \"bedrum\" o \"bedre\" indicante un'attinenza con la betulla, pianta forse molto diffusa in passato. Da considerare anche la radice celto-germanica \"by-dro\" cio\u00e8 \"villaggio su un pendio vallivo\".\nIl centro del paese, rivela uno spiccato impianto medievale ed \u00e8 caratterizzato da una serie di strade molto strette (dette i \"b\u020dcc\") e case in sasso, molto attaccate tra loro in parte ristrutturate, a cui si aggiungono qualche arco in pietra di epoca successiva XIII e XIV secolo.\nIn passato a Bedero venivano prodotti segala, frutta, verdure varie, funghi, castagne, pascoli e allevamento.\nIl 4 novembre 1809 Bedero venne unito al comune di Cuvio mentre il 30 luglio 1812 fu aggregato al comune di Rancio, riacquistando la propria autonomia amministrativa con il Regno Lombardo-Veneto dal 12 febbraio 1816 e solo dopo il 1859 assume l'attuale denominazione di Bedero Valcuvia.\nBedero secondo Achille Jemoli.\nIn un libro del tardo Ottocento scritto da Achille Jemoli, nato a Gemonio il 4 giugno 1809, Bedero \u00e8 descritto come uno dei paesi pi\u00f9 elevati della Valcuvia, un villaggio pittoresco, con un'aria finissima che pur essendo pi\u00f9 in alto del vicino paese di Brinzio, possiede un inverno mite grazie alla sua maggiore esposizione al sole.\n\u00abBedero conta circa 500 abitanti; il territorio ha l'estimo censuario di Scudi 7,886, e confina con quello di Valganna ad oriente, con quello di Brinzio a mezzogiorno, con quelli di Cunardo e di Ferrera a Settentrione, e ad occidente coi territori di Masciago e di Rancio. Bedero \u00e8 aggregato alla condotta del Medico Chirurgo che tiene residenza nel prossimo Cunardo. Una vasca d'acqua limpida e perenne ed un pubblico lavatojo coperto servono ai bisogni della popolazione. La propriet\u00e0 dell'intero territorio e caseggiato di questo Comune coll'Estimo relativo era poch'anzi dell'Ospedale Maggiore di Milano, la cui Amministrazione ha creduto di alienarla dando la preferenza agli abitanti di Bedero.\nQuesti ne seppero approfittare, si unirono fra loro in consorzio e combinarono l'acquisto totale a patti convenientissimi. Da coloni e dipendenti facendosi padroni con poca spesa e scarsi sagrifici gli abitanti di questo Comune migliorarono le rispettive condizioni: diedero tosto mano al dissodamento dei terreni, ed al rinnovamento delle piantagioni singolarmente dei gelsi e delle viti, e cos\u00ec poterono raddoppiare i raccolti dei loro terreni\u00bb.\nBedero in passato produceva latte in abbondanza, grazie ai molti bovini sul territorio, parte del latte prodotto veniva utilizzato nella fabbricazione di stracchini, Gorgonzola di ottima qualit\u00e0, questi prodotti venivano giornalmente acquistati da un casaro bergamano, ricavandone profitti sensibili e sicuri.\nGli uomini del paese, in primavera partivano per l'estero ed in altri paesi, in cerca di lavoro, facendo ritorno al proprio paese solo in inverno, per portare ai familiari i propri guadagni ed \u00abessendo in generale avveduti ed ingegnosi non \u00e8 raro che siano favoriti dalla fortuna, e che sappiano, economizzando i loro guadagni, crearsi una discreta posizione sociale\u00bb.\nA Bedero sono nati artisti conosciuti per le loro capacit\u00e0 nella plastica e nella scultura, note le famiglie De Pari, Ossola e Martinoli: \u00abpersone di svegliato ingegno che si procacciarono benevolenza e stima dai loro conterranei e conoscenti\u00bb. \nJemoli descrive cos\u00ec alcune strade di Bedero, come la via Milano che va verso Ganna: \u00abAl Sud di Bedero una romantica strada in discesa per breve tratta, indi piana e curvilinea fiancheggiata da siepi e piante d'ogni specie, in tre quarti d'ora conduce a Valganna in Mandamento d'Arcisate\u00bb.\nDescrive cos\u00ec le strade che portano a Cunardo e a Masciago: \u00abun'altra pi\u00f9 amena perch\u00e9 da ogni lato presenta una vista variata ed estesa, si dirige al Nord verso Marchirolo. ed una terza a ponente discende sul fianco della sottoposta valle e comunica con Masciago\u00bb. \nIl testo si conclude con una nota sulla cappella Valtorta, vicino al cimitero: \u00abIn prossimit\u00e0 del Cimitero di Bedero a sinistra della precitata strada per Masciago si ammira con piacere una Cappella da poco tempo dipinta dal bravissimo frescante Valtorta\u00bb.\nMonumenti e luoghi d'interesse.\nArchitetture religiose.\nLa Chiesa di Sant'Ilario di Poitiers.\nSituata nel centro del paese, di epoca barocca venne ristrutturata nel XIX secolo e successivamente nel XX secolo. A tre navate con un bell'altare barocco e un'abside pentagonale con due cappelle laterali affrescate.\nIl 12 aprile 2009 a causa di un corto circuito che provoc\u00f2 un incendio il campanile, la sacrestia della chiesa e buona parte degli arredi sacri bruciarono. I successivi lavori di ristrutturazione terminarono nel 2010.\nLa Cappella Valtorta.\nSi trova nei pressi del cimitero, prende il nome del pittore che l'ha affrescata, \u00e8 dedicata alla Madonna del Rosario ed alla SS. Trinit\u00e0.\nArchitetture civili.\nLapide a Silverio Martinoli.\n\u00c8 situata nella piazza del paese, ed anche presso la sua casa natale, \u00e8 dedicata allo scultore, nonch\u00e9 sindaco di Bedero, Silverio Martinoli, che nell'Ottocento scolp\u00ec le balaustre della chiesa dedicata a Sant'Ilario di Poitiers.\nCappella della Madonna degli Alpini.\nSituata sul Monte Scerr\u00e8, da cui si gode un ottimo panorama su Bedero e tutta la Valcuvia. \u00c8 stata dedicata a tutti gli alpini della valle. Periodicamente, si svolgono feste e celebrazioni promosse da diverse organizzazioni locali, tra cui il Gruppo Alpini sezione di Luino, di cui Bedero fa parte.\nLa Madonnina del Filo.\nSi trova a poco meno di cento metri dalla Cappella della Madonna degli Alpini, sul monte Scerr\u00e8, in una specie di \"nicchia\" scavata nella roccia.\n\u00c8 stata costruita da dei boscaioli, nei primi decenni del Novecento, quando la legna era una preziosa risorsa per il paese e parecchi lavoravano come boscaioli. Il trasporto della legna dai boschi situati in quella zona dove ora sorge la Madonnina, avveniva mediante una sorta di teleferica costituita da un cavo di acciaio (filo) sul quale venivano appesi i fasci di legna, che per gravit\u00e0, data la pendenza, scivolavano a valle in un punto accessibile ai carri che la trasportavano poi in paese per venderli.\nQuesta operazione veniva effettuata dai boscaioli del posto, che nella stagione invernale si associavano in gruppo per il lavoro di taglio e trasporto della legna.\nDurante l'inverno del 1927 alcuni boscaioli di Bedero stavano trasportando in questo modo la legna, tagliata nei boschi situati sul Monte Scerr\u00e8. Durante l'operazione uno dei boscaioli rest\u00f2 impigliato nel carico di legna che partiva con rapida accelerazione, trascinandolo per un pezzo, dopo di che si stacc\u00f2 cadendo rovinosamente sulle rocce, ma fortunatamente rest\u00f2 illeso.\nI boscaioli, riconoscenti per l'episodio che aveva del miracoloso, in quel punto, sul Monte Scerr\u00e8, vollero costruire una piccola nicchia nella quale collocarono una Madonnina, che nella denominazione popolare divenne la \u201cMadonna del Filo\u201d.\nIl monumento ai caduti.\nSi trova nella piazza del paese, \u00e8 stato eretto in memoria dei caduti durante la 1\u00aa e 2\u00aa guerra mondiale. Annualmente vi vengono celebrate funzioni, in memoria dei caduti.\nInfrastrutture e trasporti.\nPer raggiungere Bedero Valcuvia:\nProcedi in direzione nordovest da Piazza Monte Grappa verso Via Walter Marcobi, svolta a destra in Via Carlo Giuseppe Veratti, svolta leggermente a sinistra in Piazza San Giovanni Bosco, svolta leggermente a destra in Piazza Cesare Beccaria \nPiazza Cesare Beccaria svolta leggermente a sinistra e diventa Viale Padre Gian Battista Aguggiari Attraversa 1 rotonda\nAlla rotonda, prendi l'uscita 1a e rimani su Viale Padre Gian Battista Aguggiari, svolta leggermente a sinistra in Piazza Milite Ignoto \nProsegui su Via Virgilio \nProsegui su Via Provinciale Rasa \nProsegui su SP62 \nSvolta a destra in SP11dir\nCuriosit\u00e0.\nBedero \u00e8 stato attraversato dai Campionati del mondo di ciclismo su strada 2008 - Cronometro maschile Under-23, il 24 settembre. Venne vinta dall'italiano Adriano Malori\nUn conosciuto detto locale in dialetto bosino dice: \"Quand ul tempural el vegn dal Scer\u00e8 ciapa la sapa e turna indr\u00e8, quand ul tempural el vegn da Luin ciapa la sapa e va in giardin\", che tradotto significa \"quando il temporale viene dallo Scerr\u00e8 prendi la zappa e torna indietro, quando il temporale viene da Luino, prendi la zappa e vai in giardino\". Il Scerr\u00e8 \u00e8 il Monte Scerr\u00e8, il monte che fa da fianco al paese."}
{"id": "30016", "revid": "1702319", "url": "https://it.wikipedia.org/wiki?curid=30016", "title": "Besozzo", "text": "Besozzo (\"Bes\u00f2z\" in dialetto varesotto) \u00e8 un comune italiano di abitanti della provincia di Varese in Lombardia.\nAdagiato tra le colline che si distendono tra il lago di Varese e il Verbano, Besozzo \u00e8 attraversato dal fiume Bardello.\nStoria e geografia.\nSituato al centro di antichi percorsi che dai passi alpini scendevano verso la pianura lombarda, Besozzo \u00e8 gi\u00e0 conosciuto in epoca romana, e appartenne nel medioevo al territorio pievano di Brebbia.\nIl nucleo antico del paese, nella parte alta del borgo a dominare il corso del Bardello, fu presto fortificato per controllare il traffico e il passaggio delle strade nella sottostante vallata del fiume.\nAncora oggi la fisionomia di Besozzo superiore \u00e8 data dai diversi edifici abitati nel medioevo e nel rinascimento dalle nobili famiglie dei Besozzi e Castelbesozzo, nativi del posto e rami di una stessa antica famiglia, che ebbero un ruolo importante nel panorama politico ed economico di tutta la plaga per diversi secoli.\nDa non dimenticare, nel quadro territoriale del Comune, i centri abitati delle frazioni di Bogno, Cardana e Olginasio, che mantengono autonome e caratteristiche fisionomie urbane.\nBogno, Cardana e Olginasio furono comuni autonomi soppressi e annessi a Besozzo una prima volta in et\u00e0 napoleonica, riottenendo l'autonomia sotto il Regno Lombardo-veneto fino all'epoca fascista, quando furono soppressi nuovamente e aggregati a Besozzo il 22 gennaio 1928.\nMonumenti e luoghi d'interesse.\nArchitetture civili.\nSu tutti i palazzi spicca il nucleo originario delle dimore dei Besozzi denominato il Castello. Il corpo settentrionale, sorto sulle antiche strutture fortificate, \u00e8 conosciuto come Castello Cadario, contraddistinto da una elegante torre d'ingresso tardorinascimentale con una leggera loggia a colonne su beccatelli che la conclude nella parte sommitale e un bel portale bugnato fiancheggiato da due colonne. All'interno si apre un raccolto cortile su possenti colonne in pietra d'Angera.\nDi fronte al Castello Cadario, ma sempre facente parte dello stesso nucleo originario, \u00e8 il palazzo Adamoli, frutto di trasformazioni e modifiche, con bel portale d'ingresso di fattura rinascimentale e un elegante cortile con decorazioni e balconcini settecenteschi. Tra i due edifici, nel parco, sussiste ancora l'antica torre del primitivo castello medievale, in massiccia muratura in pietra a vista.\nAi piedi del castello, nelle antiche strade del borgo, si sgranano gli antichi palazzi delle casate Besozzi, che conservano tutti i nobili segni del passato con notevoli elementi architettonici: portali, cortili, colonnati, decorazioni scultoree, balconi in ferro battuto, scaloni interni, bei giardini. Tra tutti si evidenziano i palazzi Contini, C\u00e0 Marchetta, casa Bossi, il cosiddetto Palazzo, l'attuale Sede comunale e le adiacenti case lungo la via Mazzini.\nArchitetture religiose.\nSulla collina di fronte al castello, si raggruppa il nucleo religioso del borgo, formatosi gi\u00e0 nel medioevo come antico monastero benedettino di Sant'Alessandro documentato come esistente nel 968, ma che assunse forme pi\u00f9 evidenti quando l'ex monastero di San Colombano di Cardana e soprattutto l'antica pieve di Brebbia fu trasferita a Besozzo nel 1574 dal cardinale arcivescovo Carlo Borromeo.\nLa seicentesca chiesa prepositurale dei Santi Alessandro e Tiburzio, dalle eleganti forme del barocco lombardo, presenta all'interno, pi\u00f9 volte modificato, un'ampia unica navata con cappelle laterali. Notevoli elementi artistici si riscontrano nella cappella della Madonna del Rosario, con esuberanti decorazioni a stucco, e nel marmoreo altare maggiore, opera settecentesca della bottega dei Buzzi di Viggi\u00f9. Conserva un organo tardoneoclassico del 1884, opera di Giacomo Mascioni e figli di Azzio.\nDalla prepositurale si sale per un viottolo affiancato dalle edicole della Via Crucis all'oratorio di S. Nicone, dove si venera il corpo del beato Nicone, conservato in una pregevole teca sull'altare maggiore. All'interno dell'oratorio le pareti presentano ricche decorazioni prospettiche settecentesche dei Baroffio di Varese, mentre sul lato settentrionale della navata si aprono due cappelle. Ai piedi della scalinata che sale alla prepositurale si allungano sulla via gli edifici canonicali, con bei cortiletti e logge verso il paese.\nArcheologia industriale.\nIl nucleo abitato di Besozzo inferiore ha un aspetto pi\u00f9 moderno e rappresenta il centro della vita commerciale del paese. Sorto attorno agli antichi mulini, folle e segherie che si disponevano lungo le rive del Bardello fin dal medioevo, ebbe un periodo di riqualificazione tra la fine dell'Ottocento e l'inizio del Novecento quando sorsero diversi opifici industriali cartari e cotonieri. Ancor oggi sussistono alcuni di quegli edifici industriali, ormai dismessi, che rappresentano interessanti elementi architettonici di archeologia industriale, come la fabbrica Sonnino, degni di essere salvaguardati e valorizzati. La presenza delle fabbriche favor\u00ec la collocazione in Besozzo inferiore della Stazione ferroviaria e da qui i nuovi quartieri residenziali d'inizio Novecento lungo la via Roma e la via XXV Aprile. Ancor oggi via XXV Aprile rappresenta il corso commerciale di Besozzo, con negozi, banche e uffici.\nIl faro.\nSimbolo del paese \u00e8 il Faro, monumento ai caduti della Prima Guerra mondiale inaugurato nel 1927.\nLa pieve.\nIl 6 ottobre 1574 il cardinale Carlo Borromeo trasfer\u00ec all'ex monastero dei Santi Alessandro e Tiburzio di Besozzo la sede della previgente pieve dei Santi Pietro e Paolo di Brebbia. L'antica citt\u00e0 di Brebbia infatti, che intorno al 1000 era un discreto centro urbano, si era di molto ridimensionata nel suo prestigio. Nell'ambito delle sue misure di adeguamento alla modernit\u00e0, San Carlo decise quindi di riflettere il mutamento intervenuto nel tessuto urbano della zona, e cambi\u00f2 la sede plebanea. Besozzo ebbe quindi un prevosto cui per quattro secoli furono sottoposte le seguenti parrocchie:\nSociet\u00e0.\nEvoluzione demografica.\n\"Nota: i dati ISTAT prefascisti non riflettono la reale situazione dell'epoca.\"\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 819 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nBesozzo possiede una stazione ferroviaria facente parte della ferrovia Luino-Milano, ed \u00e8 servita dalla linea N20 delle Autolinee Varesine sulla tratta Varese-Sesto Calende.\nFra il 1914 e il 1940 Besozzo ospit\u00f2 una fermata della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV).\nSport.\nLa principale societ\u00e0 sportiva cittadina \u00e8 il Football Club Verbano Calcio A.S.D., militante al 2015 in Eccellenza (quinto livello del calcio italiano), che disputa le gare casalinghe allo stadio comunale Sergio Marvelli. Ha qui sede la Federazione Paralimpica Italiana Calcio Balilla anche detta FPICB, affiliata al Comitato Italiano Paralimpico."}
{"id": "30017", "revid": "1318658", "url": "https://it.wikipedia.org/wiki?curid=30017", "title": "Biandronno", "text": "Biandronno (\"Biandr\u00f2n\" in dialetto varesotto, nome antico Biandrone) \u00e8 un comune italiano di abitanti della provincia di Varese in Lombardia.\nGeografia fisica.\nTerritorio.\n\u00c8 diviso nell'unica frazione di Cassinetta (nome antico L'immacolata Cascinetta), dove hanno sede la filiale italiana della Whirlpool Corporation, famosa azienda di elettrodomestici, e l'SWM Motorcycles, marca di moto enduro, cross e supermotard, e il comune di Biandronno vero e proprio. Si adagia sulla sponda ovest del lago di Varese.\nIl complesso dell'Isolino Virginia-Camilla-Litta-Isola di San Biagio \u00e8 un importante sito archeologico tanto da meritare nel 2011 il riconoscimento nella prestigiosa lista del Patrimonio dell'umanit\u00e0 dell'UNESCO assieme ad altri Antichi insediamenti sulle Alpi palafitticoli di et\u00e0 preistorica.\nA Biandronno c'\u00e8 anche un piccolo lago conosciuto come lago di Biandronno, al confine nord ovest del vicino lago di Varese, e ormai quasi completamente prosciugato. Presso la frazione Cassinetta si estende il bassopiano della Palude Brabbia (precedentemente chiamata Paludi di Cazzago), che lambisce anche altri paesi della zona. A Cassinetta \u00e8 situato l'imbocco del canale Brabbia, che congiunge il lago di Varese e il lago di Comabbio (nei pressi del comune di Varano Borghi in localit\u00e0 \"Boffalora\") e che, nella piana, d\u00e0 sede alla Riserva naturale Palude Brabbia.\nBiandronno \u00e8 attraversata dalla pista ciclabile (e pedonale) del Lago di Varese, della quale ospita il percorso per 12\u00a0km. \u00c8 questo il tratto pi\u00f9 suggestivo e naturalistico di tutto l'anello circumlacuale. Tra i punti di interesse principali:\nBiandronno ha una stazione ferroviaria posta sulla linea Gallarate-Laveno-Luino fornendo collegamento sia dalla Svizzera (Linea S30 Bellinzona-Cadenazzo- Malpensa T2 via Luino-Laveno) che da Milano-Gallarate. \u00c8 possibile il trasporto di biciclette e quindi giungere alla pista ciclabile, dalla stazione di Travedona-Biandronno, tramite la viabilit\u00e0 locale.\nSociet\u00e0.\nSviluppo economico e sociale.\nLo sviluppo antropico dell'abitato di Biandronno si \u00e8 concentrato, specie in epoca recente, attorno alla Strada Provinciale SP 18 \"Bardello - Vergiate\", a discapito delle antiche cascine di tipo lombardo tipiche di questa zona le quali sono custodi delle tradizioni locali ormai quasi del tutto dimenticate.\nLa particolarit\u00e0 di Biandronno (e di molti comuni limitrofi), \u00e8 quella di essere stata, durante il boom economico, un centro di grande afflusso migratorio di genti provenienti dalle regioni che all'epoca erano a prevalenza agricola, sia del nord che del sud Italia. Subendo, per questo motivo un celere incremento demografico e di conseguente vita sociale, grazie prevalentemente all'insediamento della fabbrica Ignis avvenuta ad opera dell'industriale Giovanni Borghi.\nLa fabbrica ha modificato radicalmente il territorio e il tessuto socio-culturale del paese.\nL'arrivo di tale realt\u00e0 risale al 1953. Anomalo fu che l'azienda venne costruita in luoghi dove all'epoca non v'era nulla. Non in citt\u00e0 o nelle vicinanze, ma in aperta campagna, pi\u00f9 che altro palustre, dove l'occupazione maggiore all'epoca era l'estrazione della torba. La visione paternalistica del Borghi nella gestione aziendale, e la ricerca della creazione di un modello di fabbrica che fosse vicino alle esigenze delle persone che vi lavoravano, lo portarono a realizzare strutture come asili nido o centri sportivi, nonch\u00e9 a patrocinare attivit\u00e0 sportive a livello sia locale che esteso su tutta la provincia. Alcune di queste strutture, sul territorio di Biandronno, sono ancora presenti; altre sono state abbandonate.\nDal 1991 la Ignis \u00e8 divenuta di propriet\u00e0 di Whirlpool, tuttora operativa sul territorio.\nSport.\nBiandronno \u00e8 stata per due volte sede di arrivo di tappa del Giro d'Italia."}
{"id": "30018", "revid": "123869357", "url": "https://it.wikipedia.org/wiki?curid=30018", "title": "Bisuschio", "text": "Bisuschio (\"Bis\u00fcsc\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nPreistoria e protostoria.\nBisuschio si trova in Valceresio che \u00e8 un'ampia fenditura, ariosa e solare che si dispiega tra il Lago di Lugano e la citt\u00e0 di Varese. Similmente ad altre valli del Varesotto, ha costituito una comoda e diretta via di transito tra i valichi alpini e la pianura. Nel Triassico (220 milioni di anni fa), buona parte della Valceresio e quindi anche Bisuschio, era coperta dal cosiddetto Mare di Besano, della cui esistenza sono prove le rocce bituminose presenti in gran quantit\u00e0 sulle pendici dei monti circostanti ed i tanti reperti fossili. Testimonianze di vita preistorica sono state individuate in varie parti della valle. Secondo una leggenda proprio a Bisuschio, all'interno di boschi intricati, dov'era sicura l'esistenza di lupi ed orsi, sembra che vivesse una setta di Druidi, che provvedevano al seppellimento dei morti .\nAlto medioevo.\nTutta la valle passa poi sotto il dominio dei Romani che la tengono per molti secoli e resistono alle pressioni dei barbari (soprattutto Reti, popolazioni d'oltre Gottardo), proprio per l'importanza che essa rappresenta quale via di comunicazione. In questo periodo, tra la fine della dominazione romana e le invasioni barbariche, il piccolo villaggio prende probabilmente il suo nome, che secondo tradizione deriverebbe dal latino Bis - ustum, che significa \"arso due volte\", probabile ricordo di due incendi subiti per mano dei Reti e dei Franchi.\nAnche le varie localit\u00e0 del paese hanno nomi a cui gli storici attribuiscono diverse interpretazioni:\nSembra che in et\u00e0 tardo-imperiale esistesse a Bisuschio una torre di guardia, anche se finora non ne \u00e8 stata accertata l'esistenza.\nSicuramente \u00e8 difficile ricostruire le vicende che riguardarono Bisuschio fino all'anno 1000, infatti i primi documenti storicamente riconducibili a Bisuschio sono della prima met\u00e0 dell'XI secolo e si tratta di atti notarili di compravendita principalmente terreni tra la Badia di San Gemolo di Ganna e vari abitanti del luogo. Bisuschio era parte del Contado del Seprio.\nBasso Medioevo.\nDal XIII secolo Bisuschio segue le vicende del Ducato di Milano e viene concessa in feudo, come tutta la Pieve, prima agli Arcimboldi e successivamente ai Borromeo, Litta, Arese. Durante questo periodo giunge a Bisuschio da Milano la ricca famiglia Mozzoni che tanto modificher\u00e0 le vicende del paese.\nDoveva essere molto selvaggia la Valceresio nella seconda met\u00e0 del XV secolo. Ci\u00f2 \u00e8 testimoniato dal fatto che i Mozzoni eressero un casino di caccia all'orso. Nell'autunno del 1476 . Nel 1831 fu eletto il primo Consiglio comunale.\nMonumenti e luoghi d'interesse.\nArchitetture religiose.\nChiesa parrocchiale di San Giorgio Martire.\nUna nota di un documento, datato 1565, registrato presso l'archivio Cicogna Mozzoni recita cos\u00ec: \"7 magio s'\u00e8 dato prencipio a la giesa.\" La costruzione di tale chiesa fu voluta dalla famiglia Mozzoni, prima nella persona di Francesco, poi nella persona della di lui figlia, Cecilia. Nell'anno 1565, Bisuschio ancora faceva parte della parrocchia della vicina Arcisate; il distaccamento dalla matrice poteva avvenire solo con una chiesa in stato decoroso: tra le sue chiese, Bisuschio non ne annoverava una che soddisfacesse questo requisito. Da qui la decisione di erigere una nuova chiesa. La dedica a San Giorgio non fu casuale: esisteva, infatti, nella parte alta del paese, nei pressi della dimora dei Mozzoni, un'antica chiesa dedicata al santo, chiamata San Giorgio in Monte. Cecilia Mozzoni, con la promessa di far innalzare un nuovo edificio religioso, compr\u00f2 il terreno di propriet\u00e0 dell'antica chiesetta, che fece abbattere, potendo cos\u00ec ampliare il giardino della sua dimora e riutilizzando le macerie come decorazione. La nuova chiesa sorse in tutt'altra posizione, fuori dalle \"mura\" del paese, in zona pianeggiante e questo le valse l'appellativo di San Giorgio al piano. Ora questa denominazione si \u00e8 persa, dato che si \u00e8 perso anche il ricordo della chiesa in monte, rimanendo semplicemente \"San Giorgio\". Sul luogo prescelto, un tempo, sorgeva una chiesa dedicata a San Bernardino, innalzata nel 1444, ma, evidentemente, caduta prima del 1565. Per il nuovo edificio si opt\u00f2 per un sobrio classicismo. Fu progettato in tre navate, scandite da colonne in pietra di Viggi\u00f9. Durante la sua costruzione non mancarono gli incidenti di percorso: infatti ci fu una lunga sospensione dei lavori e un crollo parziale. Tuttavia, nel 1603, la nuova chiesa era pronta: Bisuschio ottenne il distaccamento da Arcisate nel 1605 e la nuova chiesa fu innalzata a parrocchiale. Nonostante i numerosi interventi nel corso dei secoli, l'aspetto attuale della chiesa rispetta in gran parte l'aspetto del tempo, soprattutto per quanto riguarda l'interno. La facciata \u00e8, a grandi linee, classica: a salienti, scandita da lesene. Mostra, tuttavia, dei rimaneggiamenti sette-ottocenteschi, come la cornice barocca sopra l'entrata principale, che racchiude un mosaico (fino a qualche anno fa, un affresco, opera di Giuseppe Colombo) che rappresenta San Giorgio e il drago, le tre finestre ad arco, le due \"guglie\" piramidali laterali, di ispirazione neogotica, i due putti che sostengono una croce in ferro, proprio al vertice del timpano ecc. Originariamente gli altari erano tre: l'altare maggiore, l'altare della Nativit\u00e0 della Vergine (a sinistra) e l'altare della SS. Trinit\u00e0 (a destra).\nNell'Ottocento e nel Novecento sono stati aggiunti: l'altare del Sacro Cuore (a destra) e l'altare della Madonna di Lourdes (a sinistra). Nel 1872, la facciata della chiesa venne \"smontata\" e ricostruita 3,80\u00a0m pi\u00f9 avanti; lo stesso avvenne per il presbiterio: la chiesa, infatti, era stata giudicata troppo angusta per la folla crescente dei fedeli. In questo modo si pot\u00e9 costruire anche il matroneo, che sporge esattamente di 3,80\u00a0m sopra l'ingresso principale. L'interno \u00e8 ancora strutturato su tre navate e ha, come accennato, cinque altari. L'attuale altare maggiore \u00e8 in marmo policromo, opera ottocentesca di alcuni artisti viggiutesi. Tra le tele conservate nella chiesa, se ne possono notare tre, tutte seicentesce, di notevoli dimensioni. Una rappresenta la nascita della Vergine e si trova collocata presso l'omonimo altare (si tratta della sua collocazione originale), l'altra rappresenta i cardinali Federico e Carlo Borromeo e si trova presso l'altare della SS Trinit\u00e0 (sua collocazione originale); la terza rappresenta San Giorgio che uccide il drago, attribuita a Camillo Procaccini; si trova sul lato destro del presbiterio. Gli abitanti della comunit\u00e0 di Bisuschio l'avevano acquistato a Milano. Due bisuschiesi: Giuseppe e Angelo Comolli, padre e figlio, affrescarono, tra il 1889 e il 1893, gli Evangelisti e altre figure dell'antico e del nuovo Testamento sulle volte, mentre le pareti vennero dipinte di una bella tonalit\u00e0 di blu, con motivi dorati. Gran parte di questi affreschi sono stati ricoperti durante gli anni settanta con delle tempere di colore chiaro. La decorazione dorata su sfondo blu \u00e8 stata conservata solo nel catino absidale, mentre sono stati conservati altri affreschi sulla volta della navata maggiore. Il pavimento, anch'esso ottocentesco, \u00e8 in lastroni quadrati in pietra nera e bianca di Saltrio.\nNel 1818 si posarono gli stalli del coro (nell'emiciclo absidale) e l'organo, collocato nella tribuna a sinistra dell'altare maggiore. Proprio l'organo venne restaurato pi\u00f9 volte: nel 1856, nel 1874 e nel 1927. Nel 1928, si decise di spostarlo e di collocarlo in quella che fino a qualche anno fa era la sua posizione: tra il coro. L'organo diede i suoi ultimi concerti tra la fine degli anni settanta e l'inizio degli anni ottanta. La rottura di un mantice lo ha reso muto, ma, invece che ripararlo, si \u00e8 preferito smantellarlo. La chiesa ha due sacrestie: una sul lato destro (la pi\u00f9 antica) e una sul lato sinistro (quella in uso tuttora). La sacrestia pi\u00f9 recente risale ai primi decenni del Settecento, quando, in occasione della sua costruzione, venne ampliata anche quella vecchia. I mobili delle due sacrestie sono di epoca settecentesca e di fattura molto pregevole. Il campanile risale ai primi anni del Seicento: dapprima portava solo una campanella, trasportata, nel 1694, dalla chiesa di san Giuseppe. Nel 1652 se ne aggiunse una seconda e nel 1671 una terza. Nel 1761 si decise di portare a quattro il numero delle campane: le tre esistenti si portarono a Milano, dove gi\u00e0 era stata ordinata la quarta, per farle rifondere. In quell'occasione, si ristruttur\u00f2 il campanile. Nel 1810, il castello delle campane era di nuovo in cattive condizioni, quindi le quattro campane si abbassarono perch\u00e9 si potessero fare le dovute riparazioni. Cominci\u00f2 a circolare l'idea di avere cinque campane, come gi\u00e0 era avvenuto per altri paesi della valle. Ma Bisuschio non ottenne il permesso di posare la quinta campana, e proprio prima di ricollocarle, le campane furono incrinate, e non verr\u00e0 mai scoperto il colpevole. Si portarono cos\u00ec a Milano per rifonderle e si ordin\u00f2 una quinta campana. Nel 1905, in occasione del terzo centenario della parrocchia, si decise per un nuovo concerto in \"do grave\" (l'attuale): le cinque campane si portarono a Milano, presso la ditta Barigozzi, per la fusione. Siccome il bronzo delle vecchie campane era insufficiente, si fusero anche dei vecchi cannoni spagnoli dei secoli passati. Verso l'inizio degli anni ottanta, la seconda campana (RE) si era incrinata e le era stato tolto il battacchio per evitarle ulteriori danni: quindi non suonavano che quattro campane. Nel 2005, in occasione del quarto centenario della parrocchia, si \u00e8 deciso di ridare a Bisuschio un concerto a cinque campane. La campana incrinata non \u00e8 stata riparata, ma ne \u00e8 stata ordinata una nuova presso la ditta Capanni di Reggio Emilia. La nuova campana \u00e8 stata benedetta il 25 maggio 2005; la posa \u00e8 avvenuta il 4 luglio 2005, mentre i primi concerti sono iniziati il 6 luglio. La vecchia campana fa ora mostra di s\u00e9 davanti alla chiesa.\nChiesa di San Giuseppe.\nSi trova a poca distanza dalla precedente, in pieno centro storico. \u00c8 un oratorio di modeste dimensioni: infatti \u00e8 costituito da un'unica navata, con l'altare orientato verso nord. Per molti anni trascurata e dimenticata, si \u00e8 deciso di darle nuova vita per il Giubileo del 2000. I lavori, iniziati nel 1998, hanno permesso di studiare meglio la storia di questa chiesetta, storia fino ad allora pressoch\u00e9 sconosciuta. L'attuale forma e orientamento risalgono agli anno '30 del XVII secolo, quando venne ampliata per volere (e a spese) della famiglia Cicogna Mozzoni, per darla come sede alla Scuola del Santissimo, costituita su licenza del cardinale Federico Borromeo nel 1627.\nIl 25 gennaio 2015, alla presenza di monsignor Franco Agnesi, \u00e8 stato inaugurato un complesso scultoreo posto nell'altare della navata sinistra, opera dello scultore Gianfranco Colombini.\nChiesa del Lazzaretto.\nLa sua costruzione avvenne a met\u00e0 del 1700 e fu dedicata a San Rocco e San Sebastiano, patroni degli appestati. Infatti, l'epidemia di Peste che Alessandro Manzoni descriver\u00e0 nel suo I promessi sposi, si diffuse anche qui, anche se, secondo i registri parrocchiali, non vi fu un gran numero di vittime.\nArchitetture civili.\nVilla Cicogna Mozzoni.\nSi tratta di un esempio di \"villa di delizia\" e fu costantemente abitata fino a qualche anno fa. Nata come casino di caccia ad orsi e cinghiali e durante il XVI secolo assunse le forme architettoniche attuali, salvo gli stupendi giardini, in parte sistemati all'italiana ed in parte all'inglese con scalinata e ninfeo. Furono infatti aggiunti successivamente, su distinti livelli, uno per piano, allo scopo di razionalizzare gli ingressi ed ampliare le vedute. Nei porticati conserva tracce di affreschi inneggianti alla natura ed all'interno fantastiche vedute della Valceresio: tali opere d'arte sono attribuite ai fratelli Campi ed alla loro bottega. Sia gli ambienti d'onore e di ricevimento, sia quelli privati presentano arredamenti di diverse epoche, pavimenti originali, soffitti a cassettoni. \u00c8 senza dubbio la pi\u00f9 bella dimora rinascimentale di campagna dell'intera Lombardia."}
{"id": "30019", "revid": "1632387", "url": "https://it.wikipedia.org/wiki?curid=30019", "title": "Brebbia", "text": "Brebbia (\"Br\u00e9bia\" in dialetto varesotto) \u00e8 un comune italiano di abitanti della provincia di Varese in Lombardia. Fa parte della zona collinare della provincia di Varese (zona ovest) e il suo territorio \u00e8 bagnato dal Lago Maggiore. Fa parte del Medio Verbano Orientale.\nHa una forte zona industriale e anche molti campi ad uso agricolo, in alcuni dei quali si sta recuperando l'antica coltivazione del Fagiolo di Brebbia (\"Fas\u00f2eu de Brebi\u00e8e\") diventato anche Comunit\u00e0 del Cibo di Slow Food. Brebbia inoltre fa parte della zona agraria numero 3 della Provincia di Varese (Valli del medio Verbano).\nIl rapper italiano Massimo Pericolo ha trascorso parte della sua adolescenza in questo comune, prendendo ispirazione da questi luoghi per i testi delle sue canzoni.\nToponomastica.\nFigura in atti con il nome di plebbia, derivato da plebula, abbreviazione di plebs, parrocchia. Viene citata come \"Prebia\" sulla mappa del Ducato di Milano nella Galleria delle carte geografiche.\nStoria.\nSecondo Bombogni e Redaelli, Brebbia era un forte castello in et\u00e0 romana, con porte e contrade, tra le quali, la contrada De Curte. I Romani fabbricarono un tempio a Minerva, e Gneo Terenzio per primo vi pose i bagni, e vi si celebravano i giochi \"quinquatrj\" celebri ai romani. Gi\u00e0 nel secolo X si fa menzione dell'antichissima chiesa di San Pietro, che era goduta in commenda dall'arcivescovo di Milano, i quali avevano altres\u00ec il titolo di signori di Brebbia fino al secolo XIV, e che perci\u00f2 diede asilo e rifugio a molti famosi alti prelati di Milano che si rifugiarono presso il castello, come gli arcivescovi Gotifredo da Castiglione, Anselmo V Pusterla, Enrico Settala, che qui mor\u00ec.\nIl castello di Brebbia fu successivamente distrutto nel 1263 dai Torriani. Nel trattato di pace tra l'arcivescovo Cassone Tornano e Matteo Visconti, signore du Milano, stipulato in Asti, riferisce che \"n\u00e9 il detto Matteo n\u00e9 il comune di Milano con suo consenso si sarebbe intromesso nei luoghi sottoposti all'arcivescovato, e fra questi viene nominata la Castellanza di Brebbia\". Ancora oggi, nei pressi di Brebbia vi \u00e8 un luogo detto il Castellazzo, dove abitavano gli arcivescovi, il quale fu successivamente posseduto dall'antica famiglia Besozzi Rabagliona, ed poi dai Bernacca .\nMonumenti e luoghi d'interesse.\nLa chiesa dei Santi Pietro e Paolo, edificio romanico del XII secolo, \u00e8 costruito sulle fondamenta di una pi\u00f9 piccola chiesa del VII secolo e probabilmente sui resti di un antico tempio pagano.\nIl Museo della Pipa - Pipe Brebbia S.r.l., nato nel 1979, ha reso pubblica una collezione privata di pipe (inclusa una collezione di pipe di Gianni Brera) e di oggetti e scritti correlati realizzata dal fondatore della Pipe Brebbia, Enea Buzzi.\nIl \"laghet\u00e0sc\" \u00e8 una piccola torbiera paludosa situata sulla Motta Pivione a Brebbia, in mezzo ad un castagneto. Nello stagno crescono diverse piante di cipresso calvo delle paludi. Il sentiero che circonda il Laghet\u00e0sc fa parte delle Vie Verdi del Verbano.\nGeografia antropica.\nLe frazioni del comune di Brebbia sono: Brebbia Superiore, Ronch\u00e9e, Bozza.\nSono inoltre presenti nel territorio le seguenti localit\u00e0:\nInfrastrutture e trasporti.\nBrebbia \u00e8 attraversata dalla ex strada statale 629 e dalle provinciali 50 Varese-Ispra e 69 Vergiate-Laveno Mombello. Il servizio di trasporto pubblico \u00e8 costituito dagli autoservizi pubblici Varese-Vergiate e Angera-Laveno Mombello.\nFra il 1914 e il 1940 Brebbia ospit\u00f2 una stazione della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV).\nAmministrazione.\nElenco dei sindaci di Brebbia.\nDi seguito una lista dei sindaci di Brebbia dalla Liberazione (25 aprile 1945) ad oggi."}
{"id": "30020", "revid": "713168", "url": "https://it.wikipedia.org/wiki?curid=30020", "title": "Bregano", "text": "Bregano (\"Bregan\" in dialetto varesotto) \u00e8 un comune italiano di 824 abitanti della provincia di Varese in Lombardia, facente parte dell'Unione dei comuni Ovest Lago Varese. Nel paesaggio, oggi, si alternano ricchi boschi di querce e castagni, che circondano su ogni versante il piccolo nucleo di abitazioni proteso verso la parte pi\u00f9 alta della collina (323 metri s.l.m.), sovrastata dalla piccola chiesa di Santa Maria Assunta.\nStoria.\nLe prime tracce di insediamenti umani sul territorio di Bregano risalgono all'epoca romana; delle precedenti non si hanno notizie certe, ma i ritrovamenti palafitticoli del Lago di Monate e dell'Isolino Virginia fanno supporre che questa zona potesse essere gi\u00e0 abitata in tempi molti remoti.\nCon pi\u00f9 certezza, grazie ai ritrovamenti operati agli inizi del secolo scorso, si p\u00f9 ipotizzare che la collina di Bregano fosse utilizzata come luogo di inumazione gi\u00e0 in epoca romana; furono, infatti, ritrovate in diversi luoghi, tombe rettangolari, dirette da levante a ponente, lunghe circa due metri e profonde 70 centimetri costituite da rozze pietre in serizzo. All'interno di queste tombe furono rinvenuti molti oggetti tra cui recipienti, brocche, vasi, scodelle, ciotole d'argilla cotta, ciotole in rame, una falce di ferro, grossi chiodi, una fibbia, un'ansa di bronzo e monete di bronzo imperiali della seconda met\u00e0 del II secolo.\nIl fatto, poi, di aver ritrovato tombe databili anche al periodo longobardo, permette di affermare con certezza che l'uso cimiteriale della collina di Bregano ebbe probabilmente inizio intorno al III secolo e si protrasse sino al XVIII secolo .\nProprio la particolare conformazione geografica di questa piccola collina che protende ad est sul Lago di Biandronno, a sud sulle colline del comune di Travedona con il suo Lago di Monate, da nord ad est spazia su tutto l'anfiteatro prealpino, dal Sasso del Ferro di Laveno-Mombello al Campo dei Fiori sopra Varese, sotto le cui pendici si apre la conca di Gavirate, permette di comprendere come fosse possibile, intorno all'anno Mille, edificarvi un piccolo \u201cfeudo\u201d, da intendersi come una piccola superficie circondata per l'appunto da difese naturali, o appositamente edificate, tale che vi potessero trovare spazio e protezione alcune abitazioni e piccole propriet\u00e0 private.\nIn un importante documento \u00e8 contenuta la dicitura \"\u201csopra un'altura grandeggia Bregano colla Chiesa detta S.Maria del Monte, presso cui gli avanzi di un castello portante lo stemma de' Besozzi\u2026\"\u201d; inoltre da una lapide risalente al 1230 si desume che l'attuale Chiesa di Santa Maria Assunta di Bregano fosse di propriet\u00e0 della famiglia Torrigiani, abitanti in un \"castellaccio\". Tale famiglia potrebbe essere identificata semplicemente come soprannome degli abitanti la torre-castello, oppure potrebbe essere messa in rapporto con i Dalla Torre, in seguito Torriani, che nel XIII secolo furono i primi Signori di Milano e ben presto furono sopraffatti dai Visconti.\nProbabilmente nel 1280 durante le guerre dei Torriani il \"castrum\" venne distrutto; ma a testimonianza della sua esistenza rimangono i ruderi di una torre, alta circa due metri e mezzo con alcune feritoie, proprio presso la Cascina del Monte; distante da questi ruderi poche decine di metri verso nord-ovest ci sarebbe la base di un'altra torre ormai completamente smantellata.\nI dati fondamentali per carpire la complessit\u00e0 organizzativa del territorio, vengono desunti sempre da alcuni atti notarili; compravendite, donazioni e altri documenti fanno comprendere come Bregano, intorno all'anno Mille, non fosse un semplice agglomerato di cascine, ma un territorio complesso e articolato in un'area interna al \"castrum\" ed un'altra esterna ad esso.\nSicuramente il medievale Bregano era molto pi\u00f9 importante dell'attuale paesino. Si pensa, infatti, che oltre ai semplici contadini, ci fossero alcune persone di una certa importanza nella scala sociale di quel periodo, in grado di regalare alla sorella tre vigne e una schiava, proprio come indicato in un atto di donazione.\nIl comune \u00e8 citato come \u201cBergano\u201d negli statuti delle strade e delle acque del contado di Milano (1346), mentre nel 1751 risulta infeudato al conte Giulio Visconti Borromeo Arese, e dispone come patrimonio comune, solamente un terreno boschivo e prativo di propriet\u00e0 del marchese Giovanni Battista Daverio .\nNel 1757 Bregano era compreso nella pieve di Brebbia e segu\u00ec poi le sorti della Lombardia austriaca , rimanendo comune autonomo fino al 1809, quando fu soppresso e aggregato a Bardello fino al 1816, quando sotto il Regno Lombardo-Veneto riottenne la propria autonomia amministrativa .\nL'espressione \u201cComune di Bregano\u201d venne usata gi\u00e0 in alcuni documenti ecclesiastici di fine Cinquecento inizio Seicento ma ci\u00f2 nonostante non si \u00e8 in grado di accertare a quando risalga l'autonomia civile-amministrativa di Bregano ; certo \u00e8 che gli atti di Stato Civile conservati presso il comune risalgono al 1866 ma gi\u00e0 in epoca Lombardo-Veneta, nel 1828, alcuni terreni che furono messi all'asta si trovavano \u201cnel Comune di Bregano\u201d.\nInoltrandosi nel territorio della collina, percorrendo le antiche strade comunali ancora acciottolate e fiancheggiate dai muretti a secco, si pu\u00f2 supporre con molta probabilit\u00e0, che la vita sociale di tutti i giorni animasse uno spazio ampio della collina, mentre oggi si \u00e8 ridotta ad una stretta fascia che percorre trasversalmente il fianco sud orientale. Tutta la collina allora era intensamente coltivata a vigne e campi e, in un secondo momento, comparvero le piante di gelso per l'allevamento del baco da seta. La produzione della seta e l'attivit\u00e0 tessile in genere, in tutto il territorio circostante, fu molto fiorente fino ai primi decenni del XX secolo.\nL'edificazione dell'attuale Casa Comunale, che avvenne per opera dei cittadini stessi, risale al 1927.\nAmministrazione.\nBregano fu in provincia di Como dal 1801 al 1927."}
{"id": "30021", "revid": "799504", "url": "https://it.wikipedia.org/wiki?curid=30021", "title": "Brenta (Italia)", "text": "Brenta \u00e8 un comune italiano di abitanti della provincia di Varese in Lombardia. Fa parte dell'Unione dei comuni del Medio Verbano.\nInfrastrutture e trasporti.\nPosta lungo la strada statale 394 del Verbano Orientale, fra il 1914 e il 1949 Brenta era servita da una fermata della tranvia della Valcuvia, che transitava lungo tale arteria stradale."}
{"id": "30022", "revid": "1529788", "url": "https://it.wikipedia.org/wiki?curid=30022", "title": "Brezzo di Bedero", "text": "Brezzo di Bedero (\"Bresc de Beder\" in dialetto varesotto, : ) \u00e8 un comune italiano di abitanti della provincia di Varese in Lombardia.\nStoria.\nBrezzo di Bedero fu sede, almeno dal 1277, di un importante ramo della nobile famiglia Sessa, che proprio in quegli anni entrava nei ranghi del patriziato milanese.\nAmministrazione.\nBrezzo di Bedero fa parte della Comunit\u00e0 Montana Valli del Verbano. Durante il fascismo il comune fu annesso a Luino."}
{"id": "30023", "revid": "182193", "url": "https://it.wikipedia.org/wiki?curid=30023", "title": "Brinzio", "text": "Brinzio (: ; \"Brin-sc\" o \"Brin\u0161\", in dialetto varesotto) \u00e8 un comune italiano di 789 abitanti della provincia di Varese in Lombardia. \u00c8 situato a 11 chilometri dal centro di Varese, nella valle che separa i massicci montuosi prealpini del Campo dei Fiori e della Martica; l'altitudine media del territorio comunale \u00e8 di 510 metri s.l.m. Il toponimo \u00e8 a volte citato accompagnato dall'articolo determinativo, sicch\u00e9 ci si pu\u00f2 riferire al paese come Il Brinzio (\"Ul Brinsc\" nel vernacolo varesotto).\nL'esistenza del borgo \u00e8 attestata dal 979 d.C., mentre il territorio ove \u00e8 situato risulta essere abitato fin dalla preistoria. Il comune, il cui territorio \u00e8 interamente compreso nel Parco regionale Campo dei Fiori, ha conservato nel tempo la sua natura di borgo agricolo, inserito nel peculiare ambiente selvatico della fascia prealpina del Varesotto.\nGeografia fisica.\nTerritorio.\nLa vallata in cui \u00e8 situato il paese si apre a sud-est, tramite il passo della Motta Rossa, verso la Val di Rasa (e quindi verso Varese) e a nord-ovest verso la Valganna e la Valcuvia; alcune fonti la considerano parte integrante di quest'ultima, mentre per altre essa costituirebbe un tutt'uno anche con la Val di Rasa e con tutta la vallata segnata dall'alto corso del fiume Olona, ossia dal passo della Motta Rossa fino alla localit\u00e0 Robarello nel comune di Varese. Ulteriori fonti ottocentesche e finanche anteriori designano come \"val Brinci\" addirittura tutto il territorio vallivo che va dalle porte di Varese (al di sotto della prima cappella del Sacro Monte) fino a Luino (\"Luvino\") e al lago Maggiore.\nL'altitudine del territorio comunale \u00e8 compresa fra una quota minima di 400 metri s.l.m. e una quota massima di 1 032 metri s.l.m.\nIl comune confina a nord con il territorio di Bedero Valcuvia, a est con Valganna e Induno Olona, a sud con Varese, a ovest con Castello Cabiaglio e Rancio Valcuvia.\nDal punto di vista sismico il territorio comunale si trova, stando alla classificazione della Protezione Civile, in zona 4 (soggetta a sismicit\u00e0 molto bassa).\nIdrografia.\nNel territorio comunale si trovano il laghetto di Brinzio (dichiarato riserva naturale orientata) e numerosi torrenti. Confluiscono nel laghetto, alimentato anche da sorgenti perenni insite nel relativo bacino, i torrenti Rio di Brinzio, Intrino e Buragona. Unico emissario del laghetto \u00e8 il torrente Brivola.\nIl torrente pi\u00f9 importante del paese (a livello di portata e alveo) \u00e8 il Valmolina, che nasce dall'unione di alcuni ruscelli sulla Martica in localit\u00e0 Pianco, quindi scende dalla montagna, scorre nel centro del paese e poi a ovest verso la Valcuvia, raccogliendo le acque dei torrenti Brivola e Riazzo (che nasce sul Campo dei Fiori, in territorio di Varese). Poco dopo la confluenza, il Valmolina compie un salto di 27 metri, detto cascata del Pesegh o Pesech, per poi raccogliere anche le acque del torrente Pardomo e infine sfociare nel Rancina, affluente del Margorabbia e, in ultima istanza, del lago Maggiore. Lo sbarramento morenico costituito dal passo della Motta Rossa, originatosi a seguito della glaciazione W\u00fcrm tra i massicci del Campo dei Fiori e della Martica, separa Brinzio dal bacino idrografico dell'Olona.\nFino circa ai primi del XX secolo il paese fu interessato con regolarit\u00e0 da problemi idrogeologici: le piogge abbondanti causavano infatti l'esondazione dei torrenti che discendevano in valle, in particolar modo all'originaria confluenza tra Intrino e Brivola, non troppo discosta dalla chiesa. Piene particolarmente consistenti potevano invadere le vie dell'abitato e causare gravi danni a persone e cose. Alcuni interventi sull'idrografia locale (quali la deviazione dell'Intrino nel laghetto, l'allargamento e l'approfondimento degli alvei, il consolidamento degli argini) hanno perlopi\u00f9 risolto il problema, consentendo alle acque torrentizie di scaricarsi ordinatamente a valle nel \"collettore naturale\" costituito dalla cascata del Pesegh e dal Rancina.\nAltre importanti zone umide sono le torbiere; nella zona nord del territorio comunale se ne trovano varie, delle quali il \"Pau Majur\" \u00e8 la principale, dichiarata riserva naturale orientata.\nClima.\nData la posizione del paese, adagiato in fondo a una valle non molto larga e circondata da creste montuose alte anche pi\u00f9 di 1 000 m sul livello del mare, il microclima locale non beneficia dell'influenza mitigatrice del lago Maggiore e degli altri bacini lacustri minori della provincia. Per la stessa ragione il territorio comunale \u00e8 soggetto a un'isola climatica, per effetto della quale nei comuni limitrofi il tempo atmosferico e/o le temperature possono essere anche sensibilmente diverse da quelle brinziesi. Le temperature minime tardo-autunnali e invernali scendono spesso sotto lo zero (la minima storica \u00e8 di -18 \u00b0C, registrata l'11 febbraio 1929), anche a causa della scarsa esposizione al sole del territorio. La piovosit\u00e0 \u00e8 tra le pi\u00f9 alte d'Italia, con oltre 1 500\u00a0mm di media all'anno, concentrati soprattutto nei periodi marzo - maggio e settembre - ottobre. In inverno la neve cade molto frequentemente tra novembre e marzo, con un accumulo medio di oltre 60\u00a0cm annui.\nOrigini del nome.\nDue sono le ipotesi sull'origine del nome \"Brinzio\". La prima lo lega al nome degli Insubri, la prima popolazione che si stanzi\u00f2 nel Varesotto, che a sua volta ha origine dal termine gallico \"n-so-Bri\" (o \"briae\"), che indicherebbe i ponti o le palafitte: i ritrovamenti archeologici sembrano infatti indicare che la prima colonizzazione della vallata, piuttosto acquitrinosa, sia avvenuta con questo tipo di insediamenti. La seconda lo associa all'antroponimo, o nome di famiglia, \"Berentius\".\nIl toponimo \u00e8 altres\u00ec attestato con varie grafie arcaiche, quali \"Brincio\", \"Brinci\" o \"Brenci\"; degna di nota \u00e8 anche la presenza dell'indicazione \"Brino\" sulla mappa del Ducato di Milano nella Galleria delle carte geografiche dei Musei Vaticani, affrescata sotto la direzione di Ignazio Danti nel 1581.\nStoria.\nSecondo tradizioni locali, il paese fu fondato da pastori provenienti da Castello Cabiaglio, che si stabilirono nella localit\u00e0 nota come \"Cas\u00e9e\" (considerato il nucleo pi\u00f9 antico del borgo); nella realt\u00e0 dei fatti \u00e8 stato accertato che la presenza di un insediamento umano nella zona risale gi\u00e0 alla preistoria. Successivamente, la zona continu\u00f2 a essere abitata anche in epoca romana.\nLa prima fonte scritta su Brinzio \u00e8 un documento del 979, conservato presso il Sacro Monte di Varese, nel quale si attestano alcune permute di terreni.\nIn un'altra carta, rogata l'8 settembre 1197, compaiono gli organi e le persone preposte al governo della comunit\u00e0. L'atto annota la seguente transazione: \"Marcius de Vivencis\" e Giovanni detto \"Lei\", consoli, Guido \"Sartor\", decano, e i deputati \"Spinacius\", Giovanni \"de Flumine\", Pietro \"Bonacosa\", Lanfranco \"Dodonus\", Giovanni \"Arnaldi\", Ambrogio \"Corda\" e Pietro \"Lixia\" vendono alla chiesa di Santa Maria del Monte numerosi appezzamenti di terreno, da tempo affittati dalla stessa.\nDa ci\u00f2 si deduce che il paese \u00e8 governato da due consoli, un decano e alcuni deputati, pi\u00f9 propriamente detti \"vicini\". Il permanere dell'ordinamento consolare e della vicinia \u00e8 documentato in ulteriori carteggi risalenti alla fine del XVI secolo e ai primi del XVII secolo; in particolare, il 6 aprile 1645 \u00e8 attestata la presenza a Cuvio del console Giovanni Maria \"de Vanino\", che presenzi\u00f2 alla presa di possesso del feudo della Valcuvia da parte di Stefano e Pietro Cotta. Nel 1751 il paese fu inserito nel compartimento del Ducato di Milano, XVII distretto della Pieve di Val Cuvia.\nCon la Rivoluzione francese e la successiva ascesa di Napoleone Bonaparte, l'assetto amministrativo del comune mut\u00f2. Durante la Repubblica Cisalpina le municipalit\u00e0 furono sottoposte ai dipartimenti (costituzione del 9 luglio 1797), si istituirono prefetture e vice-prefetture (6 maggio 1802), si divisero i comuni in tre classi sulla base della popolazione (24 luglio 1802) e per i comuni di terza classe (come appunto Brinzio) si istitu\u00ec per la prima volta la figura del sindaco, capo dell'amministrazione comunale, nominato dal re e sottoposto al controllo del prefetto di competenza (nella fattispecie quello di Cuvio). Brinzio venne inserito nel dipartimento del Verbano, poi conglobato in quello dell'Olona, e infine nel IX distretto di Cuvio. Nel 1800 pass\u00f2 sotto il dipartimento del Lario, e nel 1805 venne inserito nel cantone di Cuvio.\nIl Congresso di Vienna produsse ancora modificazioni. La Lombardia torn\u00f2 sotto il controllo degli Asburgo, restaurando il sostanziale ritorno al sistema in uso al tempo dell'imperatrice Maria Teresa: Brinzio fu assegnato alla provincia di Como e, sotto di essa, al distretto XVIII di Cuvio. Il 12 aprile 1816 venne introdotto il consiglio degli estimati (erede della vicinia, formato dai proprietari terrieri di maggior rilevanza), che eleggeva tre deputati, il cancelliere del censo e l'agente comunale.\nPer quanto riguarda l'istruzione pubblica, gi\u00e0 nel 1822, per iniziativa del parroco don Luigi Giacometti, fu creata una scuola pubblica maschile, le cui lezioni si svolgevano all'interno della casa del presbitero. Nel 1853 essa venne aperta anche alle ragazze. Nello stesso anno la riforma dei distretti della provincia comense fece passare Brinzio nella XIX ripartizione, facente capo a Gavirate.\nCon l'Unit\u00e0 d'Italia, il paese venne poi inquadrato nel III mandamento di Cuvio, in provincia di Como. Con la promulgazione della Legge Rattazzi (23 ottobre 1859), la popolazione maschile di Brinzio fu chiamata alle urne per eleggere un consiglio comunale. Il 20 gennaio 1860, su 78 aventi diritto votarono in 43 ed elessero 15 consiglieri. Nel 1860 il Re nomin\u00f2 il primo sindaco del paese: il cav. Pietro Vanini.\nPochi anni dopo la fine della prima guerra mondiale, con l'avvento del fascismo, il sindaco fu sostituito dal podest\u00e0, di nomina governativa. Primo podest\u00e0 fu l'avv. Franco Piccinelli. Nel 1927 il paese pass\u00f2 dalla provincia di Como alla nuova provincia di Varese.\nDurante la seconda guerra mondiale centinaia di persone, sfollate dalle citt\u00e0, si rifugiarono a Brinzio. Nel referendum istituzionale del 1946 i cittadini brinziesi si espressero a larga maggioranza per la monarchia e nelle contemporanee elezioni politiche diedero la maggioranza alla Democrazia Cristiana.\nNegli anni cinquanta la Societ\u00e0 Astronomica Varesina, presieduta da Salvatore Furia, install\u00f2 in localit\u00e0 \"Cas\u00e9e\" una stazione di rilevamento meteorologico, al terzo millennio ancora attiva.\nNel 1973 la comunit\u00e0 dibatt\u00e9 per la chiusura della cava di porfido sita sul monte Martica, accusata di provocare un impatto eccessivo sull'ambiente montano, oltre che a contribuire all'interramento del laghetto (le piogge causano un imponente dilavamento di detriti, che si riversano nel bacino lacustre). La cava, al 2013 ancora esistente, fu chiusa all'attivit\u00e0 estrattiva nel 1993. Nel 1974, sempre su impulso del prof. Furia, si inizi\u00f2 a discutere sull'opportunit\u00e0 di istituire un parco naturale a tutela del territorio del massiccio del Campo dei Fiori; il progetto si concretizz\u00f2 dieci anni dopo, nel 1984, con l'istituzione del parco regionale Campo dei Fiori, avente sede proprio a Brinzio.\nSimboli.\nIn uso.\nBlasonatura stemma\nBlasonatura gonfalone\nStemma e gonfalone sono stati concessi con decreto del Presidente della Repubblica n. 1597 del 20 marzo 1984.\nDesueti.\nPrima di adottare i suddetti simboli, il comune impiegava come emblema araldico (in via non ufficiale) uno scudetto raffigurante un castagno stilizzato dai rami ritorti. Tale emblema \u00e8 riprodotto in bassorilievo sulla facciata del municipio, nonch\u00e9 all'interno del vecchio palazzo comunale accanto alla chiesa.\nNon essendo tale simbolo riconosciuto a termini normativi, nel 1933 il comune avvi\u00f2 l'iter legale per dotarsi di un'arma regolare. Questa fu la blasonatura proposta:\nE questo il gonfalone:\nDai documenti dell'Ufficio Araldico dell'Archivio Centrale dello Stato risulta che siffatti stemma e gonfalone (da integrarsi, come da norme vigenti, col Capo del Littorio) vennero ratificati con regio decreto del 5 settembre 1942; a causa della guerra in corso e dei successivi avvenimenti, che causarono gravi difficolt\u00e0 nelle comunicazioni in tutta Italia, l'atto non venne probabilmente mai notificato all'amministrazione comunale e tali simboli non poterono dunque mai entrare in uso.\nMonumenti e luoghi d'interesse.\nArchitetture civili.\nPer quanto concerne l'architettura civile, nell'abitato di Brinzio si osservano diversi tipi di edilizia. Il pi\u00f9 diffuso \u00e8 quello delle case a cortile, che consentiva di concentrare in un'unica costruzione abitazioni (spesso plurifamiliari), stalla, fienile e granaio, tutti quanti raggruppati attorno a cortili quadrangolari. Se ne osservano due tipi: il cortile aperto, ovvero con un lato che si apre direttamente sulla via pi\u00f9 vicina, e il cortile chiuso, murato su tutti i lati e accessibile solo attraverso uno o pi\u00f9 portoni. Un esempio di cortile aperto \u00e8 costituito dalla \"Curt di Badoll\", sita in via Vittorio Veneto, mentre un esempio di cortile chiuso \u00e8 invece il \"Cantunasc\", in via Monte Grappa. In entrambi i casi si osserva la medesima ripartizione degli spazi: a nord \u00e8 posizionata l'abitazione (onde beneficiare della miglior assolazione possibile), a sud la stalla e sugli altri lati il fienile e/o magazzini per diversi usi.\nUn altro esempio di edilizia \"povera\" \u00e8 costituito dalle case isolate: questi edifici consistevano solo in abitazioni con annesso granaio, senza stalla (che per\u00f2 spesso veniva aggiunta in seguito riattando un locale del pianterreno). Ne \u00e8 un esempio la \"Ca' di Architt\" (\"casa degli archetti\"), sita in via Trento.\nIn alcuni casi si osserva anche la tendenza a unire pi\u00f9 edifici, originariamente separati, per formare dei cortili che risultano di forma irregolare. Ne \u00e8 un esempio quello che viene ritenuto il nucleo pi\u00f9 antico del paese, \"Cas\u00e9e\", in via Trieste. Appartiene a questa tipologia edilizia anche la \"Curt di Lobi\" (\"cortile delle logge\"), sita in via Monte Grappa, la cui antichit\u00e0 (si stima possa risalire al XVII secolo) \u00e8 testimoniata dalla copertura del tetto di uno degli edifici, realizzata in beola, in luogo delle pi\u00f9 comuni tegole in cotto. In questo cortile si trova anche un esempio di antica bottega artigiana: la fucina in cui, per circa due secoli, (dal XVIII secolo fino al 1970) oper\u00f2 il fabbro del paese.\nTutti e tre gli esempi edilizi di cui sopra presentano la stessa tecnica costruttiva: i muri sono realizzati con ciottoli di fiume, legati da malta e calce a base di sabbia di fiume. Ovunque domina il colore rosso/rosato del porfido. Molto limitato \u00e8 invece l'uso di laterizi.\nDel tutto diversa \u00e8 l'edilizia \"ricca\", sviluppatasi a partire dai primi del XIX secolo, allorch\u00e9 alcune famiglie di industriali iniziarono a scegliere Brinzio come localit\u00e0 di villeggiatura estiva. A tal scopo fecero costruire alcune ville, perlopi\u00f9 in stile eclettico. L'esempio pi\u00f9 importante (e antico) \u00e8 \"Villa Ranchet\", sita in viale Cadorna, edificata nel 1816 per iniziativa di Luigi Configliacchi, professore di storia naturale ed economia rurale presso l'Universit\u00e0 degli Studi di Padova (di cui fu anche rettore), fiduciario dell'imperatore d'Austria e fondatore dell'Istituto per i ciechi patavino, successivamente acquistata da Leopoldo Ranchet, industriale originario di Gallarate (citt\u00e0 di cui fu anche sindaco), proprietario della filanda sita nel territorio brinziese, presso la cascata del Pesegh; egli provvide ad ampliarla e a conferirle un impianto architettonico d'impronta palladiana.\nSociet\u00e0.\nEtnie e minoranze straniere.\nI cittadini stranieri residenti a Brinzio (ovvero soggetti di cittadinanza non italiana aventi dimora abituale nel territorio comunale) al 1\u00ba gennaio 2019 sono 30, pari al 3,7% della popolazione totale.\nLingue e dialetti.\nOltre alla lingua italiana, a Brinzio \u00e8 utilizzato il locale dialetto varesotto, una variante della lingua lombarda. Vi sono per\u00f2 alcune differenze dal dialetto parlato a Varese citt\u00e0, essendo la localit\u00e0 di Brinzio influenzata dalle parlate locali della vicina Valcuvia e anche del Cantone Ticino. Come tutti i dialetti lombardi occidentali, anche il varesotto \u00e8 sostanzialmente una lingua romanza derivata dal latino. L'uso del varesotto sta lentamente regredendo, anche se in maniera meno marcata di altri dialetti lombardi.\nReligione.\nNell'ambito della popolazione brinziese, i credenti professano per la loro quasi totalit\u00e0 la religione cristiana cattolica, unica confessione ad avere propri luoghi consacrati al culto nel territorio comunale.\nLa cura d'anime \u00e8 affidata alla parrocchia dei Santi Pietro e Paolo di Brinzio (costituita ufficialmente come tale il 17 novembre 1886; in precedenza era formalmente una viceparrocchia alle dipendenze della prepositura di Cuvio). Essa \u00e8 storicamente sottoposta alla giurisdizione della diocesi di Como e pratica il rito romano: dal 1167 al 1968 fu inquadrata nella Pieve di Val Cuvia, per poi passare al vicariato di Canonica in Cuveglio.\nLa prima attestazione di un sacerdote prestante servizio nel territorio brinziese risale al 1473; la serie dei viceparroci e dei parroci di Brinzio \u00e8 poi nota quasi senza lacune dalla fine del XVI secolo. Molti sono poi stati i sacerdoti originari di Brinzio, che hanno perlopi\u00f9 prestato il loro servizio nel territorio della diocesi di riferimento o nel vicino Piemonte orientale: tra di essi spicca, per prestigio di carriera, monsignor Stefano Piccinelli (1860-1941), dal 1899 alla morte priore della chiesa di San Bartolomeo a Como e unico religioso brinziese a essere stato insignito della dignit\u00e0 episcopale.\nDal 2006 la parrocchia di Brinzio \u00e8 stata accorpata in una comunit\u00e0 pastorale con la parrocchia di Sant'Appiano di Castello Cabiaglio, mantenendo tuttavia il rango di sede prevostale.\nIl giuspatronato.\nLa comunit\u00e0 cattolica di Brinzio godette a lungo del giuspatronato popolare, privilegio in virt\u00f9 del quale la scelta dell'amministratore ecclesiastico era demandata al voto di un'assemblea di delegati scelti tra gli abitanti del paese. \nLa prassi ebbe origine e fondamento giuridico, con buona probabilit\u00e0, a partire da un contratto rogato il 23 agosto 1493 tra il sacerdote incaricato \"pro tempore\" della cura d'anime nel paese, messer Andrea Cavona, e \"il Console et huomini de la Comunit\u00e0 di Brincio\", al fine di appianare le divergenze sull'amministrazione dei beni della chiesa. In virt\u00f9 di tale accordo, l'edificio ecclesiastico plebano e le relative propriet\u00e0 mobili e immobili venivano rimesse alla titolarit\u00e0 del locale monastero femminile (esistito tra il XV e il XVI secolo), le cui romite dal canto loro si sarebbero impegnate a provvedere al mantenimento dello stesso don Cavona (e dei preti che gli sarebbero succeduti) al fine di consentire la celebrazione settimanale di almeno tre messe in quel di Brinzio. Una clausola conclusiva di tale patto postillava che, qualora le monache fossero venute meno alle loro obbligazioni, dopo tre anni i beni legati alla chiesa sarebbero tornati nelle mani dei brinziesi, dando loro implicita licenza di eleggersi il proprio prete e farne prendere atto al vescovo di Como, il quale avrebbe concesso al paese lo status di viceparrocchia.\nAllorch\u00e9 le suore lasciarono Brinzio, attorno al 1540, cessando di provvedere al mantenimento del sacerdote, i brinziesi fecero dunque scattare tale clausola, ottenendo inoltre dalla sede vescovile lariana che la possibilit\u00e0 di scegliere elettoralmente il prevosto fosse resa permanente.\nIn virt\u00f9 di ci\u00f2, quando un sacerdote esauriva l'incarico parrocchiale (per decesso o dimissione), veniva convocata presso la chiesa un'assemblea maschile (inizialmente composta dagli abitanti pi\u00f9 benestanti, in seguito da tutti i capifamiglia paesani, con l'aggiunta di eventuali delegati esterni, per un totale di circa 80/90 individui), la quale era chiamata a votare a suffragio diretto su una rosa di candidati presentata dal vescovo di Como: il candidato che superava un certo quorum di consensi, fissato di volta in volta proporzionalmente al numero dei delegati con diritto di voto, otteneva la nomina a parroco. All'occorrenza i deputati potevano altres\u00ec votare il rifiuto delle candidature, chiedendo alla sede episcopale di modificarle del tutto o in parte.\nTale sistema fece s\u00ec che in taluni lassi di tempo (protrattisi anche per diversi mesi) il paese rimase senza prevosto, laddove nessuno dei candidati riusciva a superare il quorum di elezione, oppure le liste presentate dall'ordinario venivano bocciate. L\"impasse\" andava poi ad esacerbare l'animo dei votanti: le cronache locali danno talora conto di comizi elettorali risoltisi in colluttazioni tra i delegati. Onde scongiurare tale eventualit\u00e0, la procedura era disciplinata da un apposito regolamento, controfirmato anche dalle autorit\u00e0 civili: l'ultima revisione rimasta in vigore (approvata dalla corte imperiale di Vienna il 28 novembre 1828) stabiliva che a presiedere l'assise elettiva vi fosse colui che ricopriva la massima autorit\u00e0 civile del paese (sindaco, podest\u00e0 o equivalente), coadiuvato da un delegato del livello amministrativo immediatamente superiore al comune (prefettura o equivalente). A titolo d'esempio, l'elezione del 3 dicembre 1933 fu presieduta dal podest\u00e0 Franco Piccinelli e dal legato prefettizio Luigi Curti.\nNel 1917 la revisione del codice di diritto canonico proib\u00ec al canone 1450 la costituzione di nuovi patronati, mentre il canone 1451 raccomand\u00f2 agli ordinari di esortare i patroni (in modo per\u00f2 non vincolante) a rinunciare al proprio diritto in cambio di suffragi spirituali. I brinziesi tuttavia continuarono ad avocarsi il giuspatronato per tre decenni: l'ultima elezione si celebr\u00f2 nel 1943 e la rinuncia formale venne presentata nel 1947. \nCessato il privilegio, la nomina dell'amministratore parrocchiale \u00e8 passata direttamente in capo alla sede vescovile di Como.\nLe missioni popolari.\nUn momento importante della vita religiosa paesana fu costituito per secoli dalle cosiddette \"missioni popolari\", momenti di preghiera collettiva \"intensiva\" coadiuvati dall'attivit\u00e0 predicatoria di chierici regolari, perlopi\u00f9 passionisti, allo scopo di rinforzare la devozione comunitaria e acquistare l'indulgenza plenaria o parziale. Si ha notizia delle prime missioni a Brinzio nel XIX secolo (nel 1886 e nel 1891): avevano una durata settimanale e a predicarle erano alcuni frati inviati da Rho, che si scagliavano contro la corruzione dei costumi e in particolar modo contro la pratica del ballo. Lo stile delle prediche viene tramandato come alquanto spiccio e grossolano, con un non infrequente ricorso a urla ed espressioni triviali. \nNel XX secolo la cadenza delle missioni si fece pressappoco decennale: ne vennero celebrate altre cinque (nel 1902, nel 1912, nel 1933, nel 1949 e infine nel 1960), alcune delle quali vennero commemorate con l'erezione, ai margini del centro abitato, di croci votive, provviste di autorizzazione vescovile all'ottenimento di un'indulgenza per la remissione dei peccati mediante la recitazione di una preghiera di contrizione.\nTradizioni e folclore.\nTra le tradizioni ricorrenti e maggiormente rappresentative del folklore locale vi sono le processioni religiose in occasione della festa patronale dei santi Pietro e Paolo, che si svolge usualmente tra la fine di giugno e i primi del mese di luglio, e l'analoga iniziativa in onore della Madonna del Rosario, nel mese di settembre.\nA carattere laico e/o goliardico sono invece la cosiddetta \"Befana del Fondista\", consistente in una fiaccolata lungo la locale pista di sci di fondo con successivo fal\u00f2, e la \"Cavagna di oeuv\" (letteralmente in dialetto locale \"cesto di uova\"), sorta di gara di bocce che si snoda tra le vie del centro storico per festeggiare il Luned\u00ec dell'Angelo e il ritorno della primavera.\nCultura.\nIstruzione.\nA Brinzio hanno sede due istituti scolastici, entrambi pubblici: una scuola dell'infanzia, fondata nel 1889, e una scuola primaria. Ambedue gli istituti sono posti sotto la direzione di un istituto comprensivo avente come capofila una scuola media della citt\u00e0 di Varese. La scuola primaria serve altres\u00ec i comuni di Bedero Valcuvia e Castello Cabiaglio, sprovvisti di plesso scolastico equivalente. \nDal 1975 \u00e8 attiva la biblioteca comunale, che dal 2007 ha sede nell'ex casa comunale.\nNel 2008 \u00e8 stato aperto, in un antico casolare nel centro del paese, il Museo della Cultura Rurale Prealpina, che, attraverso un'ampia esposizione di attrezzi da lavoro e oggetti di uso comune, offre un'esaustiva ricostruzione della vita quotidiana del paese a vocazione agricola e contadina.\nCucina.\nLa cucina brinziese \u00e8 tipica dell'Insubria, legata a tradizioni contadine e al legame culinario con le zone vicine, soprattutto con la cucina milanese e altomilanese. Alcuni piatti caratteristici sono la Cass\u0153ula (che in dialetto varesotto \u00e8 detta anche \"cassoeura\" o \"cas\u00f6ra\") e la polenta di granoturco (abbinata a vari ingredienti). Nel 1931 la \"Guida gastronomica d'Italia\" del Touring Club Italiano segnalava altres\u00ec come pietanze tipiche del paese il \"par\u00f2\" (frittata d'uova e farina bianca), il \"macchit\" (insalata di fagioli e rape) e ancora la mortadella di fegato di maiale.\nDi grande importanza sono anche le castagne, principale prodotto dei boschi del territorio. Esse vengono consumate cotte (\"mondelle\"), essiccate, trasformate in farina, o abbinate ad altri ingredienti. Tra i piatti principali vi \u00e8 il \"macch\" (specie di zuppa a base di castagne secche, riso, acqua, latte e sale), la \"zuppa di castagne\" e, tra i dolci, una variante locale del castagnaccio.\nGeografia antropica.\nUrbanistica.\nIl centro storico del paese, che conserva lo stile architettonico tipico dei villaggi agricoli lombardi, si sviluppa in modo piuttosto irregolare, con strade tortuose e talvolta strette, in larga parte pavimentate con caratteristico acciottolato (la cosiddetta \"rizzada\"). Il cuore dell'abitato \u00e8 la piazza Galvaligi, sulla quale si affacciano la chiesa e il vecchio municipio trasformato in biblioteca, ed \u00e8 attraversata dalla strada provinciale per Varese, la Valcuvia e la Valganna. Piazza Galvaligi \u00e8 altres\u00ec il punto di partenza di via Roma, \u201cstrada di spina\u201d del paese, dalla quale si ramificano pressoch\u00e9 tutte le vie del centro.\nLa morfologia urbana del centro storico evidenzia come il suo sviluppo avvenne senza una regolamentazione precisa, sebbene non caoticamente: il nucleo pi\u00f9 antico del paese, il gi\u00e0 citato \"Cas\u00e9e\", sorse nella zona settentrionale della vallata, alle pendici della collina del \"Runch\u00e9tt\" (propaggine del monte Martica), allo scopo di beneficiare del maggior numero di ore di sole possibili. Attorno a esso si raccolsero via via tutte le costruzioni che costituiscono il borgo antico, con una tendenza \"a onda\" (da nord verso sud) fino ad arrivare all'attuale tracciato della strada provinciale n. 62. Nella prima met\u00e0 del XIX secolo con buona probabilit\u00e0 lo sviluppo del centro storico era concluso; gli edifici non si spingevano pi\u00f9 a meridione per non ricadere sotto l'ombreggiatura del Campo dei Fiori che (specialmente nei mesi invernali) li avrebbe schermati dal sole per parti importanti della giornata. Per la stessa ragione, fino agli anni trenta il campanile present\u00f2 l'orologio solo sul lato nord, giacch\u00e9 solo in tale posizione risultava utile a servire il centro abitato. Complice un progressivo calo della popolazione (che ai primi del XX secolo tendeva a emigrare in cerca di maggiori opportunit\u00e0 di lavoro) e il sopraggiungere delle due guerre mondiali, lo sviluppo urbanistico del paese rimase praticamente fermo fino alla fine degli anni quaranta. Solo successivamente, complice la costruzione della strada provinciale Varese-Gemonio, la nuova e migliorata situazione economica e la de-ruralizzazione della popolazione brinziese, che riprese ad aumentare (una tendenza proseguita fino alla met\u00e0 degli anni 2010, per poi invertire leggermente), la costruzione di nuovi edifici ripart\u00ec. Da quel momento, in poi, sempre pi\u00f9 appezzamenti prima destinati a uso agricolo e silvicolo furono (non senza abusi) soggetti a inurbamento. Proprio per contenere gli abusi, dal 1970 il comune introdusse il sistema del Piano Regolatore Generale (in seguito Piano di Governo del Territorio), per meglio controllare lo sviluppo dell'edilizia sul territorio municipale (che, dal 1984, \u00e8 soggetto al Parco regionale Campo dei Fiori).\nLocalit\u00e0 minori.\nIl comune non riconosce frazioni entro il proprio territorio. Sono tuttavia attestate dodici localit\u00e0 minori, tutte caratterizzate da bassissima antropizzazione e vegetazione mista prativa e boschiva:\nEconomia.\nAgricoltura.\nPer secoli l'economia locale \u00e8 stata prettamente agricola, votata principalmente alla sussistenza: gli abitanti del paese lavoravano in gran parte nei campi e nei pascoli (ricavati perlopi\u00f9 nell'ampio spazio erboso a sud del villaggio) e molte famiglie allevavano bestie da cortile.\nTra le poche attivit\u00e0 agricole capaci di generale un qualche profitto vi era la castanicoltura: alcuni appezzamenti boschivi periferici (non troppo distanti dal centro abitato) vennero infatti progressivamente adibiti a veri e propri frutteti, sopprimendo le altre specie arboree e curando in maniera particolare le piante di \"Castanea sativa\". La produzione si fece tanto rilevante da superare il fabbisogno locale, sicch\u00e9 fino circa agli anni settanta del XX secolo fu prassi comune per alcune grandi aziende dolciarie (quale, a titolo d'esempio, la Zuegg) acquistavare castagne a Brinzio. Tale frutto occup\u00f2 per secoli un ruolo centrale nella povera alimentazione delle genti brinziesi e i raccolti andati male (dovute ad esempio ad avverse condizioni meteorologiche) si risolvevano in carestia\nAltra attivit\u00e0 redditizia fu, tra il Medioevo e gli anni 1960, il commercio di legnami sia a uso costruttivo/artigianale sia come combustibile.\nVerso la fine del XX secolo la de-ruralizzazione della popolazione del paese port\u00f2 al progressivo abbandono delle professioni agricole: di conseguenza i pascoli sono stati lasciati incolti, i campi sono stati abbandonati e le selve castanili sono pressoch\u00e9 scomparse. Per far fronte a tale situazione, a partire dai primi anni 2000, per interesse del parco regionale Campo dei Fiori e di altre istituzioni, nel territorio comunale \u00e8 stata attuata una massiccia campagna di recupero e di promozione della coltivazione del castagno. Tra le iniziative di maggior rilievo, si annovera il progetto interreg IIIA, noto come \"La citt\u00e0 del Castagno\", realizzato in collaborazione con l'amministrazione locale del Cantone Ticino e con fondi dell'Unione europea; in questo quadro sono stati attuati progetti di recupero della castanicoltura ed \u00e8 stato creato di un percorso museale, all'interno del centro abitato e nei boschi circostanti, volto a evidenziare luoghi e mestieri afferenti questa attivit\u00e0 e a perpetuarne la memoria. A coronamento di questo percorso, nel 2010, per iniziativa di alcuni agricoltori e piccoli proprietari terrieri, \u00e8 nato un consorzio di castanicoltori con i comuni di Orino e Castello Cabiaglio.\nIndustria.\nVerso la met\u00e0 del XIX secolo, in piena seconda rivoluzione industriale, la famiglia gallaratese di industriali tessili Ranchet impiant\u00f2 un proprio opificio presso la cascata del Pesegh. Divenuta impropriamente nota come \"filanda\", la fabbrica si specializz\u00f2 nella tessitura del cotone; per azionare i telai si provvide a incanalare in una condotta forzata le acque della cascata, convogliandole fino a una turbina che (per mezzo di cinghie) metteva in moto tutti i macchinari. In un secondo tempo la turbina venne collegata a un alternatore, permettendo di generare energia elettrica.\nStando ai documenti conservati presso l\u2019archivio comunale di Brinzio si apprende che nel 1898 lo stabilimento aveva a libro paga circa 140 operai, in larga parte giovani donne di et\u00e0 compresa tra i 13 e i 26 anni, che provenivano anche dai comuni limitrofi.\nAlla fine della seconda guerra mondiale la crisi del settore tessile port\u00f2 all'interruzione della produzione: la fabbrica fu dapprima convertita in allevamento avicolo e infine definitivamente abbandonata e lasciata cadere in rovina.\nTurismo.\nLa vocazione turistica di Brinzio ha le sue radici gi\u00e0 nella seconda met\u00e0 del XIX secolo, allorch\u00e9 alcune facoltose famiglie provenienti dalle citt\u00e0 limitrofe scelsero il comune per costruirvi una seconda casa.\nNell'agosto 1958 il \"Corriere d'Informazione\" stimava che il flusso turistico estivo portasse a Brinzio fino a 300 persone in pi\u00f9 (oltre alla normale popolazione, all'epoca di circa 500 anime): ci\u00f2 avrebbe causato, tra l'altro, momentanei disseccamenti della falda che alimentava l'acquedotto comunale.\nL'aspetto ha assunto un maggior rilievo tra la fine del XX secolo e l'inizio del XXI, complice l'attivazione della pista per lo sci nordico e la valorizzazione architettonico-paesaggistica del territorio, la cui originaria vocazione contadina \u00e8 stata storicizzata e resa fruibile ai visitatori, nonch\u00e9 protetta con normative di tutela. \nIl paese non ha comunque mai conosciuto un vero e proprio sviluppo antropo-urbanistico in chiave turistica: le strutture ricettive (alberghi, ristoranti, bar \"et similia\") sono di ridotte dimensioni e capacit\u00e0.\nInfrastrutture e trasporti.\nStrade.\nIl comune \u00e8 attraversato dalle strade provinciali n. 45 del Campo dei fiori (che collega Brinzio a Gemonio) e n. 62 del Sasso Mar\u00e9e (altrimenti detta \"del Brinzio\", che collega Varese a Rancio Valcuvia).\nMobilit\u00e0 urbana.\nI trasporti interurbani di Brinzio vengono svolti con autoservizi di linea gestiti dalla societ\u00e0 \"Autolinee Castano\" per conto del \"CTPI - Consorzio Trasporti Pubblici Insubria\".\nAmministrazione.\nDi seguito \u00e8 riportato l'elenco dei primi cittadini di Brinzio dall'Unit\u00e0 d'Italia in poi:\nAltre informazioni amministrative.\nIl comune ospita fin dalla fondazione (nel 1984) la sede del consorzio di gestione del parco regionale Campo dei Fiori ed \u00e8, insieme a Masciago Primo, l'unico paese il cui territorio risulta incluso integralmente nel suddetto parco.\nBrinzio ha inoltre fatto parte fino al 2009 della Comunit\u00e0 montana della Valcuvia, poi confluita nella nuova Comunit\u00e0 montana Valli del Verbano.\nSport.\nCalcio.\nCirca dagli anni 1970 nel comune ha sede una squadra di calcio a 7, la cui attivit\u00e0 si \u00e8 sempre dipanata nei tornei a carattere amatoriale organizzati dalla sezione di Varese del Centro Sportivo Italiano.\nCiclismo su strada.\nDal 1963 Brinzio annualmente ospita, nel mese di maggio, il traguardo dei campionati provinciali giovanili di ciclismo su strada per le categorie \"giovanissimi\", \"esordienti\" e \"allievi\", nell'ambito della cosiddetta \"Sagra della Madonnina del Brinzio\". \nIl paese \u00e8 inoltre stato incluso per due volte nei tracciati di gara dei campionati mondiali di ciclismo su strada: nell'edizione del 1951 (per tutte le prove) e nel 2008 (per le prove a cronometro delle categorie \"\u00e9lite donne\" e \"under 23 uomini\"). \nPer quanto concerne le gare professionistiche, da Brinzio sono pi\u00f9 volte transitati il Giro d'Italia, la Tre Valli Varesine, il Giro di Lombardia, la Coppa Citt\u00e0 di Busto Arsizio e (nel settore femminile) il Trofeo Alfredo Binda.\nImpianti sportivi.\nSulle distese erbose ubicate a sud del centro abitato, esattamente alle pendici del monte Campo dei Fiori, nei mesi invernali viene battuta una pista per la pratica dello sci di fondo che si sviluppa su due anelli coprenti una distanza rispettivamente di 3 e 5\u00a0km, a un'altitudine compresa tra i 497 e i 530\u00a0m s.l.m. \nLa pista, gestita dal Centro Fondo Brinzio e dallo Sci Nordico Varese, si presta alla pratica di entrambe le tecniche dello sci nordico (classica e pattinaggio) e dispone di un anello di 2,5\u00a0km dotato di illuminazione. \nLa pista non dispone di sistemi di innevamento artificiale.\nNel territorio comunale sono altres\u00ec esistite piccole piste per la pratica dello sci alpino, la cui gestione era a cura dello Sci Club Brinzio/Sci Club Sette Termini: il primo \"impianto\" venne ricavato negli anni 1960 in localit\u00e0 \"Pardomo\", presso il confine comunale con Castello Cabiaglio, il secondo sul prato dei \"Pregambarit\", sul versante meridionale del monte Martica."}
{"id": "30024", "revid": "76069", "url": "https://it.wikipedia.org/wiki?curid=30024", "title": "Brunello (Italia)", "text": "Brunello (\"Br\u00fcn\u00e8l\" in dialetto varesotto) \u00e8 un comune italiano di 969 abitanti della provincia di Varese in Lombardia.\nIl centro abitato sorge a 411 m s.l.m. e dista circa 8 chilometri dal centro di Varese. Il territorio comunale si estende su un'altimetria che varia dai 337 m s.l.m. ai 423 m s.l.m.\nIl territorio fa parte della cosiddetta Valbossa (o Val Bossa gi\u00e0 Val Bodia) insieme ai sette centri limitrofi (Azzate, Buguggiate, Crosio della Valle, Daverio, Gazzada Schianno, Bodio Lomnago, Galliate Lombardo).\nOrigini del nome.\nIl toponimo deriverebbe dall'albero delle prugne, \"prugnello\" o \"prunello\"\".\" Alcuni autori affermano che Brunello non sia stato altro che un feudo della famiglia Bossi, la quale avrebbe fatto costruire accanto alla casa nella quale viveva, la chiesa parrocchiale. Segno della forte influenza dei conti Bossi su Brunello e territori limitrofi \u00e8 la presenza evidente della loro insegna, il \"bue novello\", e di altre epigrafi (di cui una dedicata a Bernardo Bossi) sulla stessa chiesa parrocchiale e sulla casa monacale. \nStoria.\nL'anno fondativo della parrocchia non \u00e8 certo, sebbene si abbia conoscenza della consacrazione operata da Melchiorre Crivelli, vescovo di Tegaste e nativo brunellese, il 16 ottobre 1545: l'ultimo architrave della chiesa ne certifica la data con un'incisione. Si presume che la costruzione dell'edificio parrocchiale abbia richiesto meno di 150 anni.\nSociet\u00e0.\nEvoluzione demografica.\nIl Comune ha visto la sua massima espansione demografica nel 2008 con 1061 abitanti. Da allora, la popolazione \u00e8 diminuita costantemente fino a raggiungere i 969 abitanti al 1\u00ba gennaio del 2018."}
{"id": "30025", "revid": "1888309", "url": "https://it.wikipedia.org/wiki?curid=30025", "title": "Brusimpiano", "text": "Brusimpiano (\"Br\u00fcs\u00ecn\" in dialetto varesotto), sul lago di Lugano, \u00e8 un comune italiano di abitanti della provincia di Varese in Lombardia.\nOrigini del nome.\nIl nome deriva dal greco \"bruxino\" (\"stretto\", \"fauce\"), da cui \"Bruxino a plano\", ovvero \"stretta penisola pianeggiante\", un toponimo di probabile origine bizantina attestato come \"Brosino\" nel XII secolo, poi \"Brusinopiano\" e anche \"Brusinpiccolo\", per distinguerlo dalla vicina Brusino Arsizio.\nUn'altra ipotesi ne fa derivare il nome da \"brus\", \"bruciato\" e da \"piano\", a ricordo forse di roghi, incendi e devastazioni barbariche.\nStoria.\nAbitato dalle popolazioni celtiche, etrusche e poi romane, sub\u00ec le invasioni barbariche. Nel Medioevo faceva parte del Contado del Seprio, nel '400 pass\u00f2 ai Rusca con il feudo delle Quattro Valli, poi ai Marliani nel '500 e nel '600 al feudo di Angera. Fu propriet\u00e0, durante l'et\u00e0 dei comuni, della famiglia Torriani, divenendo poi feudo dei Visconti. Sotto il profilo ecclesiastico dipendeva dalla pieve di Arcisate. Estintisi i Visconti, Maria Teresa d'Austria stabil\u00ec che il feudo passasse ai Borromeo-Arese e, quindi, ai Litta. Con la battaglia di Marengo terminarono i privilegi feudali. Il 2 novembre 1757 nacque a Brusimpiano Giorgio Maria Martinelli, che fond\u00f2 la comunit\u00e0 degli Oblati Missionari di Rho e la cui causa per giungere alla beatificazione \u00e8 tuttora in corso. Nel periodo risorgimentale Garibaldi fu ospitato per una notte, dai brusimpianesi prima di raggiungere Lugano. \nIl primo sindaco di Brusimpiano, dopo la guerra fu lo scultore Dante Parini, nominato Socio onorario dell'Accademia di Brera.\nSempre in campo artistico qui nacque nel 1677 Domenico Valmagini, famoso architetto. Tra le opere di quest\u2019ultimo la cupola dell\u2019ex convento e chiesa delle Benedettine di Piacenza, la torre della chiesa di San Paolo a Parma e il palazzo del Monte di Piet\u00e0 a Busseto. Il figlio, Mauro Ignazio, ingegnere ed architetto, fu incaricato dall\u2019imperatrice Maria Teresa d\u2019Austria della costruzione del Palazzo di Sch\u00f6nbrunn nel 1754.\nSimboli.\nLo stemma \u00e8 stato concesso con regio decreto del 3 ottobre 1929.\nIl gonfalone \u00e8 stato concesso con decreto del presidente della Repubblica del 18 luglio 1980.\nLa torre rossa era l'emblema della famiglia Torriani, feudatari spodestati in seguito dai Visconti che invece avevano come simbolo il biscione; il pesce richiama la pesca su cui si fonda l'economia di Brusimpiano; la pecora \u00e8 un riferimento alla frazione di Ardena, la cui popolazione era dedita principalmente alla pastorizia e che fu comune autonomo, aggregato a Brusimpiano nel 1809 e nuovamente nel 1928.\nMonumenti e luoghi d'interesse.\nSiti archeologici.\nA conferma della storia antica di Brusimpiano vi sono ritrovamenti archeologici di notevole interesse: la tomba detta \"del Gigante\", per le proporzioni dello scheletro che vi era seppellito, un sepolcreto gallo-romano nel campo di Sottopezzo e una tomba gallica con la scritta \"Kasikos\" in caratteri definiti nord-etruschi.\nGeografia antropica.\nSecondo lo statuto comunale, il territorio comunale comprende, oltre al capoluogo, la frazione di Ardena, annessa nel 1927 su ripetizione di un precedente provvedimento del 1809.\nSecondo l'ISTAT, il territorio comunale comprende i centri abitati di Ardena e Brusimpiano, e il nucleo abitato di Montelago-San Gottardo."}
{"id": "30026", "revid": "1903739", "url": "https://it.wikipedia.org/wiki?curid=30026", "title": "Cadrezzate", "text": "Cadrezzate (\"Cadregi\u00e1\" in dialetto varesotto) \u00e8 la frazione sede del comune italiano di Cadrezzate con Osmate della provincia di Varese in Lombardia.\nPrima della fusione con Osmate avvenuta nel 2019 \u00e8 stato un comune a s\u00e9 stante.\nStoria.\nA Cadrezzate e sulle zone in riva al lago di Monate sono stati ritrovati, in localit\u00e0 Il Sabbione o settentrionale, insediamenti palafitticoli, che nel 2011 hanno meritato il loro inserimento nella prestigiosa lista del Patrimonio dell'umanit\u00e0 dell'UNESCO assieme ad altri antichi insediamenti sulle Alpi palafitticoli di et\u00e0 preistorica. Fra i ritrovamenti pi\u00f9 conosciuti ci sono le piroghe monossili rinvenute nell'agosto del 1971 e nel 1975, una delle quali oggi conservata a Villa Mirabello ai musei civici della citt\u00e0 di Varese. Durante l'Ottocento sono stati trovati reperti risalenti all'et\u00e0 del Bronzo, dando ulteriore prova del fatto che la zona fosse abitata gi\u00e0 in tempo antico.\nSuccessivamente il territorio fu occupato dai celti ed in seguito anche dalle popolazioni romane.\nUn referendum tenuto il 28 ottobre 2018 ne ha sancito la fusione col vicino comune di Osmate; il nuovo comune di Cadrezzate con Osmate \u00e8 stato istituito il 15 febbraio 2019, con Cadrezzate capoluogo.\nIl comune aderiva all'Agenda 21 Laghi.\nMonumenti e luoghi d'interesse.\nArchitetture religiose.\nChiesa di Santa Margherita.\nLa chiesa parrocchiale di Cadrezzate ha origini ipotizzate risalenti al XIII secolo ed \u00e8 intitolata a Santa Margherita.\nLa chiesa \u00e8 stata recentemente ristrutturata, pur mantenendo alcuni caratteri antichi.\nCappella di Sant'Antonio.\nDedicata a Sant'Antonio Abate, i cadrezzatesi per\u00f2 festeggiano anche la festa di Sant'Antonio da Padova. Il 17 gennaio vi \u00e8 la benedizione degli animali ed il fal\u00f2 alla sera.\nSabbione.\nIl cosiddetto Sabbione \u00e8 uno dei 111 Siti palafitticoli preistorici attorno alle Alpi sparsi fra Svizzera, Austria, Francia, Germania, Italia e Slovenia dal 2011 nell'elenco del patrimonio dell'umanit\u00e0 dell'UNESCO.\nLago di Monate.\nIl territorio comunale \u00e8 bagnato dal lago di Monate e non dista dalla sponda lombarda del lago Maggiore: vi \u00e8 pertanto un flusso turistico balneare.\nIstruzione.\nBiblioteche.\nA Cadrezzate ha sede una biblioteca pubblica.\nEventi.\nOgni anno nella seconda met\u00e0 di luglio ha luogo la \"Festa al Lago\".\nQuesto evento oltre a celebrare il paese, festeggia i coscritti dell'anno corrente, i quali per tradizione si presentano con un carro di legno di loro fabbricazione, una grande quantit\u00e0 di buon vino da offrire e tanti cori. I giovani sono riconoscibili dalla bandana tricolore che portano al collo con scritto l'anno di nascita ed il loro nome.\nNei giorni di festa, sempre per opera dei coscritti, le strade principali del paese riportano scritte di vernice sull'asfalto. Generalmente sono frasi e disegni divertenti altre volte invece sono saluti e dediche di fronte alle case dei propri cari.\nAmministrazione.\nSindaci dal 1945 al 2019.\nQuesto l'elenco dei Sindaci del vecchio comune di Cadrezzate fino alla fusione con Osmate avvenuta nel 2019:\nInfrastrutture e trasporti.\nCadrezzate \u00e8 servita da autolinee di autobus verso Varese e Sesto Calende.\nSport.\nLa principale squadra di calcio locale \u00e8 l\"A.S. Cadrezzatese\", nata nel 1976 e mai spintasi oltre i campionati dilettantistici regionali e provinciali.\nA Cadrezzate \u00e8 presente un crossodromo."}
{"id": "30028", "revid": "182193", "url": "https://it.wikipedia.org/wiki?curid=30028", "title": "Cantello", "text": "Cantello (\"Cant\u00e8ll\" in dialetto varesotto, in precedenza \"Cazzon\") \u00e8 un comune italiano di abitanti della provincia di Varese in Lombardia. Esso confina con la Svizzera in localit\u00e0 Gaggiolo, dove c'\u00e8 dal 1506 un valico particolarmente trafficato.\nFa parte della comunit\u00e0 di lavoro Regio Insubrica, ente di cooperazione transfrontaliera che federa alcune province di Lombardia e Piemonte e il Cantone Ticino svizzero.\nStoria.\nIl centro abitato di Cantello era in origine denominato \"Cazono\", divenuto poi \"Cazzone\" (probabilmente \"grande mestolo\", dalla forma dialettale \"cazz\u00f9\" o secondo altre interpretazioni \"grande casa\"); il territorio comunale comprendeva \"Cazono con Ligurno, Vedemario, Gazio et Gazolo\" (come riportato in un atto notarile del 1452), ossia oltre all'abitato principale anche i borghi di Ligurno, Velmaio, Gaggio e Gaggiolo. Nella mappa del Ducato di Milano presente nella Galleria delle carte geografiche presso i Musei Vaticani (1580) il toponimo \u00e8 reso \"Canzone\".\nIl toponimo venne modificato nel 1895 allorch\u00e9, in conseguenza dell'Unit\u00e0 d'Italia e della diffusione anche in Lombardia di gergalit\u00e0 lessicali a carattere triviale, precedentemente pi\u00f9 invalse nell'uso in altre regioni, \"Cazzone\" aveva assunto un imbarazzante valore volgare. Il nome Cantello \u00e8 un diminutivo del latino canthus, cantuccio di terra.\nLa frazione Velmaio \u00e8 stata scorporata e annessa al comune di Arcisate nel 1968. L'abitato di Cantello conta oggi poco pi\u00f9 di 2000 abitanti, circa la met\u00e0 della popolazione complessiva del comune.\nCantello \u00e8 famoso nella zona per la produzione di una particolare variet\u00e0 di asparago bianco e per la storica sagra degli Uccelli.\nMonumenti e luoghi d'interesse.\nIOVI\nC. VIRIUS\nC.L. MONIMUS\nV.S.L.M.\nA Giove\nCaio Virio Monimo\nLiberto di Caio\nIl voto scioglie con animo grato.\nI Roccoli.\nSull'altopiano di Cantello esistono numerosi roccoli per la cattura, con reti, degli uccelli migratori. I roccoli sorgevano sulle sommit\u00e0 di alcune colline (Muntasii, Gremello, Bressanella) ed erano costituiti da terrazzamenti (per lo pi\u00f9 circolari e concentrici) delimitati da alberi di carpino potati a pergola in modo da creare una spalliera per il supporto e il mascheramento delle reti. Il roccolo fungeva anche da stazione sperimentale per lo studio del \"passo stagionale\" degli uccelli che venivano registrati, inanellati e segnalati alle stazioni di provenienza.\nIl pi\u00f9 antico e famoso \u00e8 situato in localit\u00e0 \"il roccolo di Ligurno\". Appartenne al Senatore Luigi Gasparotto ed \u00e8 stato dichiarato monumento nazionale.\nLa Pard\u00e0 di Cantello.\nFra gli elementi di interesse paesaggistico e storico del territorio comunale si segnala la \"Pard\u00e0\".\nLa pard\u00e0 \u00e8 un'area agricola e boschiva situata ai margini degli abitati di Cantello e della frazione Ligurno.\nPosta nelle vicinanze del parco naturale del fiume Lanza, l'area presenta peculiarit\u00e0 paesaggistiche e naturalistiche rilevanti essendo interessata dai percorsi migratori di diverse specie di uccelli (airone cenerino e poiana in particolare), ed essendo un tipico esempio di paesaggio agricolo prealpino ancora integro.\nL'area ospita almeno tre fontanili la cui origine risale probabilmente all'epoca della fondazione delle prime fattorie, di propriet\u00e0 ecclesiastica, nell'area, circa intorno al XVI secolo, ed \u00e8, almeno da quella stessa epoca, uno dei centri principali attorno ai quali hanno gravitato le attivit\u00e0 agricole ma anche sociali delle comunit\u00e0 di Cantello e Ligurno.\nAlla fine del 2006 un vasto progetto di edilizia nell'area ha provocato l'avvio di una petizione che ha raccolto la firma di circa met\u00e0 della popolazione maggiorenne del Comune. L'11 aprile 2007 il Consiglio provinciale di Varese ha deciso di tutelare tutta l'area con due votazioni unanimi con le quali ha bloccato ogni progetto edilizio nell'area, giudicandola \"verde agricolo da proteggere\" e invitando nel contempo il Comune a rispettarne l'integrit\u00e0.\nAltre aree di interesse naturale e paesaggistico sono il Montas\u00ec, la Baraggia di Cantello (sede principale delle asparagiaie dove si coltiva il famoso asparago bianco di Cantello), il Pianezzo, la collina Tre Scali (o bosco Trescale), il Pian Grand, il Gaggio, La Valle del Fiume Bevera. Sul Territorio Cantellese \u00e8 presente una grande Cava detta \"Cava Valli\" che rifornisce di sabbia la Lombardia e il Canton Ticino.\nIl sottosuolo ricco di sabbia ha permesso infatti nei secoli la coltivazione di una specie di asparago bianco molto pregiato, per il quale il paese di Cantello \u00e8 famoso a livello mondiale.\nInfrastrutture e trasporti.\nIl territorio comunale \u00e8 interessato dai tracciati della ferrovia di Valmorea e della ferrovia Mendrisio-Varese, entrambe colleganti l'Italia alla Svizzera.\nLa prima, attivata all'inizio del XX secolo e dismessa entro il 1977, dal 1915 al 1939 serv\u00ec Cantello mediante un'apposita stazione, la quale dal 2003 \u00e8 stata ripristinata onde fungere da fermata intermedia per i treni turistici operanti la tratta Malnate Olona-Mendrisio/Capolago (unico tronco della linea di competenza mantenuto in condizioni di praticabilit\u00e0).\nLa seconda invece, ultimata nel 2017 e aperta al servizio di linea dal 7 gennaio 2018, serve il comune mediante la stazione di Cantello-Gaggiolo, costruita a poca distanza dal confine di stato italo-elvetico.\nSport.\nHa sede nel comune la societ\u00e0 di calcio l'ACD Cantello Calcio, che ha disputato campionati dilettantistici regionali."}
{"id": "30030", "revid": "76069", "url": "https://it.wikipedia.org/wiki?curid=30030", "title": "Cardano al Campo", "text": "Cardano al Campo (\"Cardan\" in dialetto varesotto, : ) \u00e8 un comune italiano di abitanti della provincia di Varese in Lombardia.\nCardano al Campo \u00e8 situato in una posizione strategica per la sua economia e per il suo sviluppo. Il comune vanta la presenza dell'Aeroporto internazionale di Milano Malpensa a soli dai suoi confini. \nOltre alla vicinanza con Malpensa, Cardano al Campo dista dal capoluogo lombardo di Milano solamente , facilmente percorribili in macchina o usando il treno dalla Stazione di Gallarate con un tempo medio di 40 minuti con il treno e 30-50 minuti con l'automobile. In un raggio di poche decine di km vi sono le citt\u00e0 di Varese (), Como (), il Lago Maggiore () ed il Lago di Varese ().\nIl comune di Cardano al Campo fa parte dell'area naturalistica del Parco naturale lombardo della Valle del Ticino ed accoglie nel suo territorio una vasta porzione di aree boschive, che permettono la presenza di percorsi ciclopedonali di grande interesse.\nOrigini del nome.\nLa denominazione di Cardano \u00e8 molto controversa e strettamente legata al susseguirsi dalle vicende storiche. Gli studiosi hanno avanzato varie teorie:\nL'aggiunta della specificazione \"al Campo\" \u00e8 dovuta ad un decreto regio di Vittorio Emanuele II del 1864, che ordinava questa assimilazione alla parola Cardano, onde evitare problemi di omonimia con altri paesi; l'aggiunta per\u00f2 non fu casuale, poich\u00e9 al tempo dei Romani nel luogo c'era la presenza di un campo romano.\nStoria.\nNonostante la vicina Golasecca ed i suoi ritrovamenti preistorici, del Comune abbiamo notizie solo grazie agli accertamenti scientifici ed archeologici che inquadrano il comune lombardo pi\u00f9 avanti nel tempo: durante il periodo romano e nell'era tardo imperiale, dunque dopo il II secolo d.C. L'accampamento romano prima, e il piccolo villaggio poi, si dispiegavano su due vie principali che prendono il nome di Cardine e Decumano. Da Cardano al Campo, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nI pi\u00f9 antichi documenti scritti dove appare il toponimo Cardano risalgono al periodo longobardo. Nel corso del XII secolo il borgo risulta appartenente alla contea del Seprio. In questo periodo si farebbero risalire le origini della famiglia Cardano, che ha tra i suoi maggiori esponenti il sacerdote Milone, divenuto arcivescovo di Milano nel 1187. Questa famiglia e quella dei Castiglioni furono i primi signori del paese. Alla fine del Medioevo Cardano faceva parte del feudo di Gallarate che rimase sotto il dominio del ducato di Milano fino al 1530.\nNel 1600 i territori lombardi subirono l'invasione dei Lanzichenecchi e furono teatro degli scontri tra le truppe francesi e spagnole impegnate a combattere la guerra dei Trent'Anni.\nDurante il 1630 la popolazione cardanese fu colpita dalla peste. Uno dei luoghi di raccolta e di cura dei malati era nella zona dell'attuale via Lazzaretto ed anche nella chiesa di S. Pietro. In questo periodo l'attivit\u00e0 economica era l'agricoltura praticata sia da piccoli proprietari, sia alle dipendenze dei feudatari.\nIl secolo successivo fu caratterizzato dal passaggio del feudo di Gallarate dalla famiglia Visconti a quella di Castelbarco, dalle riforme di Maria Teresa d'Austria e da un breve periodo di dominio napoleonico.\nNei primi anni dell'Ottocento la popolazione era formata da 1300 abitanti dediti prevalentemente all'agricoltura, all'allevamento e, in minima parte, impiegati nel settore tessile. Dal 1812 al 1818 gli abitanti furono colpiti da una pestilenza di tifo petecchiale che mise a dura prova le loro gi\u00e0 precarie condizioni di vita. Durante il Risorgimento, i patrioti del gallaratese si mostrano molto attivi politicamente, prova ne sono le riunioni clandestine che si svolgevano presso la farmacia di Giuseppe Castelli il cui fratello, Carlo, abitava a Cardano. In questi anni furono proclamati: il primo medico condotto, Gaspare Rigoli, e la prima maestra. La fine di questo secolo vide la nascita di importanti fabbriche tessili (Bonomi, Sironi, Colombo, Villa) che hanno favorito una rapida industrializzazione.\nNel corso dell'ultima guerra mondiale Cardano sub\u00ec l'occupazione tedesca. Furono requisite le ville lungo le vie Porraneo e Torre per essere trasformate in sedi di servizi militari. I boschi che Cardano possiede nel suo territorio sono stati oggetti di disboscamento negli anni dell'occupazione tedesca per creare l'Aeroporto Militare della Malpensa. Visibili sono ancora tutt'oggi anche nei comuni limitrofi Ferno e Lonate Pozzolo le baracche dei militari tedeschi ed i vari Kommando insieme ad innumerevoli residui bellici visibili, ma lasciati in pessime condizione. Vicino ad esse c'\u00e8 anche la dogana tra Impero austro-ungarico e Regno di Sardegna.\nIl 2 luglio 2013, alle 9:30, l'ex vigile e dipendente comunale Giuseppe Pegoraro fece irruzione nel palazzo comunale, sparando dei colpi di arma da fuoco che ferirono la sindaca Laura Prati e il suo vice Costantino Iametti. Successivamente, Pegoraro si diede alla fuga lanciando un fumogeno nella sede della CGIL e aprendo nuovamente il fuoco contro la polizia a Gallarate, prima di essere catturato. Inizialmente, le condizioni di Iametti sembravano le pi\u00f9 preoccupanti, mentre pareva pi\u00f9 stabile Prati. Col passare dei giorni, per\u00f2, le condizioni di Prati peggiorarono sensibilmente, portandola fino al decesso il 22 luglio. Nel 2019 Pegoraro \u00e8 stato condannato all'ergastolo per omicidio, oltre ad altri reati commessi quel giorno. \u00c8 emerso che Pegoraro provasse un risentimento nei confronti dell'amministrazione comunale, che lo aveva precedente rimosso dall'incarico a causa di una condanna per truffa e peculato. \nSimboli.\nLo stemma comunale riproduce, nella parte superiore, l'emblema delle pi\u00f9 antiche famiglie del luogo, quella dei Cardano, che annovera tra i suoi discendenti lo scienziato del Rinascimento Gerolamo Cardano. Sullo sfondo di colore oro spicca un castello rosso formato da tre torri merlate alla ghibellina, il centrale murato di nero nella parte superiore, e sormontato da un'aquila nera dalle ali spiegate. Nella parte inferiore, su sfondo verde, sono presenti tre tende d'accampamento argentate con banderuole rosse. Sopra lo stemma vi \u00e8 una corona con nove merli alla ghibellina.\nBlasonatura: \"D'oro, al castello di rosso aperto e finestrato del campo, torricellato di tre pezzi merlati di tre alla ghibellina, il centrale murato di nero nella parte superiore, e sormontato da un'aquila al naturale coronata, dal volo spiegato; il tutto su una campagna di verde caricata da tre tende d'argento banderuolate di rosso, disposto in fascia. Ornamenti esteriori da Citt\u00e0.\"\nD.P.R. 24 maggio 1963\nGonfalone:\n\"Drappo bianco riccamente ornato di ricami d'oro e caricato dello stemma sopra descritto con la iscrizione centrata in oro: CITTA' DI CARDANO AL CAMPO.\"\nD.P.R. 24 maggio 1963\nConcessione del titolo di Citt\u00e0 con D.P.R. 18 luglio 2012.\nAmministrazione.\n "}
{"id": "30031", "revid": "125212048", "url": "https://it.wikipedia.org/wiki?curid=30031", "title": "Carnago", "text": "Carnago (\"Carnogh\" in dialetto varesotto) \u00e8 un comune italiano di abitanti della provincia di Varese in Lombardia. Il territorio comunale comprende anche la frazione di Rovate. Carnago dista 12\u00a0km dal capoluogo provinciale.\nGeografia fisica.\nCarnago si trova al centro delle valli dell'Arno e dell'Olona, sulla parte meridionale della collina morenica di origine glaciale che si estende da Morazzone a Cassano Magnago.\nIl territorio, copre la superficie di , compresa la frazione di Rovate, comune a s\u00e9 stante fino al 1928.\nCarnago dista dal Capoluogo di provincia , 11\u00a0km da Busto Arsizio e 9\u00a0km da Gallarate.\nUna parte del territorio comunale \u00e8 inserita nel \"Parco RTO\" (Parco Rile Tenore Olona) dal nome dei principali fiumi che lo percorrono: a est il Tenore, al centro il Rile e a sud ovest il Riale. Obiettivo di questo progetto \u00e8 la conservazione e il recupero delle zone rurali e boschive, incentivando il contatto con la natura e l'utilizzo dell'area per l'attivit\u00e0 sportiva o il tempo libero.\nStoria.\nL'etimologia del nome Carnago sembra derivare della parola celtica \"*karn\u0101kon\", con \"Karn-\" \"cumulo di pietre\" &gt; gallico \"*carn\" (irlandese, gallese \"carn\" stesso significato) e suffisso celtico de localizzazione \"*-\u0101ko(n)\" &gt; gallico \"-acon\" (omonimia con Carnac, Carnac-Rouffiac, Charnay, Francia). Una relazione con la trib\u00f9 celtica, i Carnuti, che si insediarono in questa zona \u00e8 possibile. Le modifiche storico-linguistiche apportate nel tempo completano il toponimo fino alla dizione attuale.\nIn epoca romana da Carnago passava la \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio).\nSecondo alcune ricerche che sfiorano la leggenda, fu il Re longobardo Autari che nel 585 affid\u00f2 il governo del Seprio ad alcuni suoi parenti, i fratelli Martignone, Conte e Rosso da cui sono discese le relative famiglie. Anticamente inseriti nel Contado del Seprio, che si estendeva a tutte le zone dell'alto e medio varesotto, i villaggi di Carnago e Rovate subirono il dominio dei nobili che vi susseguirono.\nNel 1650, la comunit\u00e0 di Carnago, per non essere pi\u00f9 infeudata, riscatt\u00f2 le terre acquistando le cedole che la Regia Camera mise in vendita dopo la morte del nobile Francesco Maria Carnago avvenuta senza eredi.\nDopo la distruzione del Castrum di Castelseprio avvenuta nel 1287, il clero che risiedeva nel fortilizio, si spost\u00f2 nei paesi vicini, ma continu\u00f2 a celebrare i riti religiosi nella chiesa plebana di S.Giovanni Evangelista rimasta integra.\nA seguito di episodi di banditismo e di frequenti tracimazioni del torrente Tenore i canonici non vollero pi\u00f9 recarsi presso l'edificio sempre pi\u00f9 decadente per la scarsa manutenzione. Nel 1582 Carlo Borromeo trasfer\u00ec la prepositura da Castelseprio alla parrocchia di S. Martino in Carnago, prepositura molto ambita anche dalla comunit\u00e0 di Tradate.\nNello stesso anno, la cappella di San Bartolomeo Apostolo in Rovate, che si presume sia stata edificata come chiesa privata della famiglia Martignoni e solo in seguito divenuta cappella plebana, venne elevata a parrocchia. Nel 1809 Gornate Inferiore, Torba, Castelseprio e Rovate diventano frazioni di Carnago, ma tutte le localit\u00e0 nel 1816 ottengono la ricostituzione a comune. Le notizie sulla vita civica della comunit\u00e0, si riscontrano a partire dal 1866 quando nel territorio esistevano i comuni autonomi di Carnago, Rovate e Castelseprio, descritti dal medico e fisico Paolo Minonzio in un resoconto medico-scientifico del 1870. Nel 1928 Castelseprio e Rovate diventano frazioni di Carnago, ma solo Castelseprio nel 1947 ottiene la ricostituzione a comune.\nMonumenti e luoghi d'interesse.\nArchitetture religiose.\nArte.\nIn localit\u00e0 Solaro \u00e8 presente un Affresco della Madonna con bambino (riprende l'immagine della Madonna dei Miracoli in San Martino). Risalente agli inizi del Novecento, comprende altre pitture fatte eseguire dalla famiglia proprietaria dell'edificio, come l'albero genealogico e una figura di donna (di cui rimane soltanto il volto). L'affresco \u00e8 stato restaurato nel 1994.\nLa pieve.\nIl 25 luglio 1582 il cardinale Carlo Borromeo trasfer\u00ec alla chiesa di San Martino di Carnago la sede della previgente pieve di San Giovanni Evangelista di Casteseprio. L'antica citt\u00e0 di Castelseprio infatti, che intorno al 1000 era un centro urbano di rilevanza provinciale, era completamente e definitivamente decaduta e ridotta a villaggio in seguito alle distruzioni subite nel Duecento nell'ambito delle guerre di potere fra Torriani e Visconti per il governo del Ducato di Milano. Nell'ambito delle sue misure di adeguamento alla modernit\u00e0, San Carlo decise quindi di riflettere il mutamento epocale intervenuto nel tessuto urbano della zona, e cambi\u00f2 la sede plebanea. Carnago ebbe quindi un prevosto cui per quattro secoli furono sottoposte le seguenti parrocchie:\nSociet\u00e0.\nEvoluzione demografica.\nIl comune conta ad oggi una popolazione totale di 6.662 abitanti alla data del 1\u00ba gennaio 2015. Gli stranieri residenti a Carnago alla stessa data sono 291 e rappresentano il 4,4% della popolazione.\nCultura.\nConsulta Giovani Carnago.\nLa Consulta Giovani Carnago (CGC) \u00e8 un'associazione senza scopo di lucro, . Ogni mese di giugno organizza il festival musicale \"Bisboccia Fest\".\nEconomia.\nL'economia del paese \u00e8 di tipo industriale/artigianale ed accanto a queste realt\u00e0 sopravvivono anche alcuni allevamenti di bestiame e aziende agricole.\nNel settore industriale tessile, \u00e8 presente la sede della societ\u00e0 Preca Brummel.\nInfrastrutture e trasporti.\n\u00c8 collegato con le citt\u00e0 di Varese, Gallarate e Tradate da un servizio di autobus di linea.\nLa stazione ferroviaria pi\u00f9 vicina si trova nel comune di Albizzate a 3 km.\nL'ingresso autostradale pi\u00f9 vicino si trova nel comune di Solbiate Arno a 3\u00a0km.\nAmministrazione.\nBarbara Carabelli \u00e8 l'attuale sindaco di Carnago, eletta il 27 maggio 2019.\nSport.\nIl comune di Carnago ospita nel suo territorio il centro sportivo Milanello, il centro d'allenamento del . Il centro fu inaugurato nel 1963; nel 1986, con l'avvento di Silvio Berlusconi alla presidenza del Milan, fu in larga parte ristrutturato e oggi comprende 5 campi da calcio, 1 campo in erba sintetica, 2 campi da calcetto (uno all'aperto e uno coperto) e una palestra. L'estensione attuale \u00e8 superiore ai 160.000 m\u00b2 e comprende oltre al centro sportivo vero e proprio anche un parco e un laghetto artificiale.\nLa Societ\u00e0 Ciclistica Carnaghese, in collaborazione con sponsor locali organizza ogni anno (26\u00aa edizione nel 2007) il \"Gran Premio Industria Commercio Artigianato Carnaghese\" (altrimenti detto GP Carnago), gara ciclistica riservata alla categoria professionisti che ha vantato al via, nelle sue ultime edizioni, anche squadre del circuito UCI ProTour. Inizialmente nata come gara per dilettanti, nel 1996 \u00e8 divenuta open. Dal 2005 invece la gara \u00e8 riservata ai corridori professionisti e tra i volti pi\u00f9 noti che vi hanno preso parte si ricordano Stefano Garzelli, Gilberto Simoni, Riccardo Ricc\u00f2, Danilo Di Luca, Andy e Fr\u00e4nk Schleck, Luca Paolini, Alessandro Petacchi ed Ivan Basso vincitore nell'edizione 2010.\nDa menzionare vi \u00e8 inoltre la manifestazione podistica omologata f.i.a.s.p. ormai giunta alla sua 11\u00aa edizione. Solitamente organizzata nella terza o quarta domenica di aprile, vede la partecipazione di circa 800 persone provenienti da tutta la provincia. Il percorso si dipana quasi interamente sul territorio di Carnago e in particolare nel parco sovracomunale R.T.O. Strettamente legata alla tipicit\u00e0 del territorio, \u00e8 organizzata dal gruppo podistico e con il patrocinio del comune."}
{"id": "30033", "revid": "399", "url": "https://it.wikipedia.org/wiki?curid=30033", "title": "Caronno Varesino", "text": "Caronno Varesino (\"Car\u00f2nn\" in dialetto varesotto, fino al 1940 \"Caronno Ghiringhello\") \u00e8 un comune italiano di abitanti della provincia di Varese in Lombardia.\nGeografia fisica.\nIl comune di Caronno Varesino si estende su una superficie di circa 5,7\u00a0km\u00b2 sulle colline delimitate a est dal torrente Tenore e ad ovest dal torrente Arno/Sciona.\nL'escursione altimetrica \u00e8 compresa tra 299 e 403\u00a0m s.l.m., mentre l'altitudine media pu\u00f2 essere stabilita su 360\u00a0m s.l.m.\nConfina a nord con il comune di Morazzone, a est con Gornate Superiore (frazione di Castiglione Olona) e Gornate-Olona, a sud con i comuni di Carnago e Solbiate Arno, infine a ovest con Albizzate e Castronno.\nIl territorio, prevalentemente collinare con ampie aree boscose e agricole, si pone sulle principali vie di comunicazione tra Varese e Milano, a circa met\u00e0 strada tra il capoluogo e la citt\u00e0 di Gallarate. L'abitato \u00e8 costituito principalmente dagli agglomerati storici di Caronno centro, Travaino, Stribiana e Palani, e da pi\u00f9 recenti estensioni di nuclei residenziali che si sviluppano fino ai confini con i paesi limitrofi.\nTra le aree di maggior interesse geografico e paesaggistico si ricordano quelle inserite nel Parco Rile Tenore Olona, in particolare l'area della Bagnella, cos\u00ec definita a causa della ricchezza di acque nel sottosuolo (che comporta anche la presenza di diversi stagni), e la valle del Campolungo, posta in localit\u00e0 Stribiana, ricca di prati e coltivazioni, nonch\u00e9 zona di nascita del torrente Rile.Il punto pi\u00f9 alto del paese si trova in via Gerolamo Bianchi, accanto alla chiesa.\nParco Rile Tenore Olona (RTO).\nParte del comune di Caronno Varesino fa parte del parco sovracomunale denominato Parco Rile Tenore Olona, sviluppato intorno ai tre corsi d'acqua Rile, Tenore e Olona."}
{"id": "30034", "revid": "182193", "url": "https://it.wikipedia.org/wiki?curid=30034", "title": "Casale Litta", "text": "Casale Litta (\"Cas\u00e0l Lita\" in dialetto varesotto, e semplicemente Casale fino al 1863) \u00e8 un comune italiano di abitanti della provincia di Varese in Lombardia.\nIl territorio comunale comprende il centro storico e le cinque frazioni abitate di Bernate, Tordera, Gaggio, San Pancrazio e Villadosia (queste ultime due annesse nel 1869), cui si aggiunge la localit\u00e0 Bosco Grande, meno antropizzata e situata a met\u00e0 strada fra il centro di Casale Litta e Villadosia.\nFu frazione di Casale Litta anche il centro abitato di Inarzo, costituitosi nel 1958 in comune autonomo.\nGeografia fisica.\nIl territorio del comune risulta compreso tra un'altitudine minima di 239 e una massima di 415 m s.l.m., registrate rispettivamente nelle frazioni di Bernate e Tordera. L'escursione altimetrica complessiva risulta essere pari a 176 metri e colloca il comune nella fascia collinare pedemontana prealpina insubre.\nCasale Litta confina con i comuni di Bodio Lomnago, Crosio della Valle, Daverio, Inarzo, Mornago, Varano Borghi e Vergiate.\nStoria.\nCasale \u00e8 citato per la prima volta in un documento nel XII secolo come \"Cassate\", localit\u00e0 collegata a Tordera. Similmente, per tutto il Medioevo, Casale e Tordera risultano sempre citati in modo associato, testimoniando la sussistenza di una primordiale comunanza territoriale e istituzionale tra le due localit\u00e0.\nDal punto di vista religioso, nei medesimi anni l'attuale territorio comunale era frammentato fra le pievi di Arsago Seprio e Mezzana.\nCollocato all'interno del contado del Seprio, il territorio di Casale passa sotto controllo milanese nel XIII secolo e entra a far parte dell'erigendo Ducato di Milano nel 1395.\nMonumenti e luoghi d'interesse.\nI torrioni di Tordera.\nLa fortificazione di Tordera, in gran parte scomparsa e ridotta a pochi ruderi, sorge sulla collina sovrastante Tordera superiore, in posizione dominante (tale da consentire il controllo delle zone sottostanti).. In virt\u00f9 di tale reperto, la localit\u00e0 \u00e8 conosciuta con il nome dialettale de \"I torrion\".\nChiesa di San Biagio.\nL'esistenza della chiesa di San Biagio in Casale \u00e8 attestata gi\u00e0 dalla fine del XIV secolo. Rinnovata fra il 1793 e il 1798, ospita al suo interno un organo della prima met\u00e0 del XIX secolo, costruito dall'organaro varesino Maroni Biroldi.\nSociet\u00e0.\nEvoluzione demografica.\nTra i censimenti del 1991 e del 2001 la popolazione comunale ha fatto registrare una variazione percentuale positiva pari al 7,96%. Gli abitanti sono distribuiti in 892 nuclei famigliari, con una media di 2,71 componenti per nucleo.\nEconomia.\nTra i residenti si contano 612 individui occupati, pari al 25,4% del numero complessivo di abitanti del comune.\nIndustria.\nSul territorio del comune vi sono 63 attivit\u00e0 industriali occupanti 362 addetti, pari al 59,1% della forza lavoro complessiva.\nTerziario.\nA Casale Litta operano 26 attivit\u00e0 di servizio con 60 addetti impiegati (pari al 4,2% della forza lavoro occupata) e oltre 44 attivit\u00e0 di servizio con 135 stipendiati (pari al 9,8% della forza lavoro occupata). Vi sono infine 11 attivit\u00e0 amministrative occupanti 49 addetti (pari al 7,2% della forza lavoro)."}
{"id": "30035", "revid": "1318658", "url": "https://it.wikipedia.org/wiki?curid=30035", "title": "Casalzuigno", "text": "Casalzuigno (\"Cas\u00e0l Sciu\u00ecgn\" in dialetto varesotto) \u00e8 un comune italiano di abitanti della provincia di Varese in Lombardia. Il comune \u00e8 situato lungo la Valcuvia ed \u00e8 attraversato dalla strada statale che collega Cittiglio con Luino.\nNel comune si trova Villa Della Porta Bozzolo, villa di campagna del XVI secolo, appartenente al Fondo per l'Ambiente Italiano.\nIl comune \u00e8 parte della Comunit\u00e0 Montana Valli del Verbano e dell'Unione dei comuni del Medio Verbano.\nL'attuale comune di Casalzuigno \u00e8 nato a seguito del R.D. 16 settembre 1927, n. 2438 che ha unito Casalzuigno e Arcumeggia in un unico comune.\nStoria.\nCasalzuigno si trova in Valcuvia, regione abitata fino dalle epoche preistoriche da popolazioni di ceppo ligure, provenienti probabilmente dagli insediamenti palafitticoli del lago di Varese. L'insediamento dei Liguri in Valcuvia ha dato origine alla cosiddetta civit\u00e0 dell\"'Uomo della Valcuvia\" testimoniata dal ritrovamento di un'ascia preistorica proprio nella frazione di Arcumeggia, parte dell'attuale comune di Casalzuigno.\nNella valle si insediarono, poi, gli Insubri, trib\u00f9 celtica di cui non si hanno, per\u00f2 tracce specifiche a Casalzuigno.\nIl nucleo pi\u00f9 antico del comune, Zuigno, ha origini romane. A seguito della conquista da parte dei Romani delle zone abitate dagli Insubri, i territori della Valcuvia vennero affidati a coloni (in molti casi veterani militari) che spesso diedero loro il nome. \u00c8 il caso di Zuigno che viene citato nel \"Codex Diplomaticus Longobardie\" come \"Sovinium\", nome derivato dal patronimico romano \"Sovinnus\". L'origine romana del comune \u00e8 testimoniata anche da una lapide rinvenuta, sempre nei pressi di Zuigno, nel 1903, durante la costruzione della strada provinciale Cittiglio-Luino. La lapide, in caratteri del basso impero, riportava l'iscrizione: \"Pico Filio Ciamicio Atepo Patri\" (Al figlio Pico e al padre Ciampicio Atepo). Durante la costruzione della stessa strada vennero rinvenute nel comune anche 12 tombe, sempre di origine romana, contenenti diversi reperti tra cui una moneta dell'epoca dell'imperatore Tito e alcuni bronzi dell'imperatore Claudio (41-45 d.C.), di Massimiliano Erculeo (285-305 d.C.) e di Costantino Magno (306-337). La frazione di Arcumeggia, in epoca romana, ospit\u00f2 anche presidi militari che avevano sede in piccole strutture fortificate.\nNel Medioevo Zuigno continu\u00f2 a esistere come comune durante la dominazione dei Longobardi. In particolare, un documento dell'852, riportato nel \"Codex Diplomaticus Longobardie\", attesta che una donna longobarda di nome Adelburga, aveva affidato le proprie terre possedute a Zuigno (Sovino) all'amministrazione di un prete di nome Lupone.\nDurante la dominazione dei Franchi, che succedette a quella dei Longobardi, Zuigno diviene parte di uno dei contadi rurali istituiti da Carlo Magno: il Contado di Seprio. All'inizio del 1100 Zuigno \u00e8 anche parte della Pieve di Val Cuvia, sempre nell'area del Contado del Seprio, e con la pace del 1196, a seguito della disfatta di Federico Barbarossa nella battaglia di Legnano il comune, come tutta la Valcuvia, passa in mano ai milanesi e diviene parte della Provincia del Ducato di Milano, soggetta al Vescovo di Como per quanto riguardava l'amministrazione spirituale.\nDi Zuigno si hanno di nuovo informazioni nel 1200 grazie a Jacobus de Civigno, originario del comune e poi canonico e prevosto della Chiesa Plebana di San Lorenzo in Cuvio. Tra il 1200 e il 1300 si hanno notizie di altre frazioni del comune oltre a Zuigno e Arcumeggia: nel 1200 di Casale e della frazione di Aga (attraverso un documento in cui Marcadus figlio di un Ugo de Aga de Casale viene indicato come testimone in una permuta \"in plebe de Cuvio\"); nel 1300 della frazione di Sanda, in cui si stabilisce una famiglia nobile proveniente dalla Valtravaglia, i Sessa \"de Tissinallo\", a nome dei quali si ritrovano diversi atti rogati.\nDurante l'epoca delle Signorie la Valcuvia entra a far parte dei feudi dei Visconti, signori di Milano, e poi di quelli degli Sforza. In questo ultimo periodo (nel 1450) si ha notizia di un preciso feudatario della valle: Pietro Cotta. La famiglia Cotta ha un ruolo dominante nella storia della valle fino al 1728 quando vende i suoi domini e privilegi al conte Giulio Visconti Borromeo Arese.\nIl comune di Casalzuigno, dal 1500, \u00e8 per\u00f2 caratterizzato dalla presenza di un'altra famiglia, i Della Porta (notai provenienti da Porto Valtravaglia) che si stabilisce nel comune dove acquisisce diversi terreni e, verso la fine dello stesso secolo, vi fa costruire la propria dimora principale. La Villa Porta viene costruita, infatti, nel 1560 a Zuigno, per opera di Giroldino Porta, che acquisisce un vecchio monastero presente nel comune e lo trasforma in residenza con l'annesso parco. La dimora viene, poi, ingrandita e corredata di giardini all'inizio del 1700 da Giovanni Angelo III in occasione delle sue nozze con Isabella Giulini. Alla decorazione della villa partecipano anche noti artisti del luogo come il pittore Giovanni Battista Ronchelli di Cabiaglio che dipinge i medaglioni di \"Apollo\" e \"Muse\" nel tempietto del giardino. L'architetto che progetta e dirige i lavori di ampliamento \u00e8 Antonio Maria Porrani detto \"del frate\" nonno materno di Giovanni Battista Ronchelli, e autore di alcuni affreschi di Villa Porta e della Chiesa di Zuigno, da lui progettata.\nLa famiglia Porta di Casalzuigno, all'inizio del 1700, risulta essere uno dei grandi proprietari terrieri della zona, infatti viene citata nei \"Processi per le tavole,\" interrogatori preliminari all'attuazione del catasto generale del 1722.\nLa famiglia risiede a Casalzuigno fino alla sua estinzione, nel 1814, quando la villa viene acquisita dalla famiglia Bozzolo acquisendo l'attuale nome di Villa Della Porta Bozzolo.\nDopo la Rivoluzione Francese, dal 1796, Casalzuigno fa parte del Dipartimento del Verbano della Repubblica Cisalpina e il marchese Pompeo Litta Visconti Arese (allora feudatario della valle) viene privato del potere nobiliare e destituito dal potere feudale. A seguito di questi eventi, nel 1798, a Casalzuigno avviene una manifestazione popolare contro i Porta in quanto proprietari terrieri latifondisti.\nNel 1799 i feudi vengono ripristinati dagli Austriaci anche in Valcuvia e la famiglia Litta Arese (nella persona di Antonio) torna a essere signore della valle, ma solo fino al ritorno di Napoleone nel 1800 quando Casalzuigno diviene parte del Dipartimento del Lario con capoluogo Como.\nNel 1802 Casalzuigno viene riunito in un unico comune con Brenta e Cittiglio a seguito di un decreto dell'amministrazione francese che prevede l'aggregazione dei comuni fino a raggiungere una popolazione il pi\u00f9 vicina possibile ai 3.000 abitanti.\nL'inizio del 1800 \u00e8 caratterizzato dal diffondersi, anche a Casalzuigno, di diverse epidemie tra cui l'afta epizootica. A seguito di queste epidemie viene emanata una serie di discipline sanitarie per regolamentare l'uso delle stalle come ricovero per i contadini durante l'inverno e un documento che riporta tali norme \u00e8 conservato proprio nell'archivio del comune di Casalzuigno.\nDopo il 1814 Casalzuigno diventa parte del Regno Lombardo-Veneto nel distretto di Cuvio.\nNel 1831 viene risanata la palude del Carreggio, un lago paludoso che copriva il fondovalle da Cuvio a Casalzuigno e che si estendeva per due chilometri di lunghezza e uno di larghezza. Il consorzio che provvede alla bonifica viene istituito nel 1808, anno in cui viene anche commissionato il progetto al geometra De Vecchi di Gavirate a cui viene poi affiancato l'ingegner Speroni di Varese. Promotore dell'iniziativa \u00e8 anche il parroco don Bernardino Mascioni. Questa bonifica consente di recuperare un'ampia porzione di terreno coltivabile che contribuisce a migliorare l'economia del comune. Il territorio bonificato, infatti, viene destinato al pascolo e all'agricoltura, in particolare, alla coltivazione di viti, patate, castagne e segale.\nDopo i moti del 1848 il distretto di Cuvio viene soppresso e Casalzuigno diviene parte del distretto di Gavirate.\nNel 1859 dopo essere stato uno dei primi comuni della Valcuvia a esporre la bandiera tricolore, e dopo l'annessione della Lombardia al Regno di Sardegna, con il decreto Rattazzi, Casalzuigno diviene parte della Provincia di Como e, in particolare, del Mandamento di Cuvio. In questo periodo il comune di Casalzuigno risulta composto dalle frazioni di Casale, Zuigno, Aga e Ronco.\nNel corso dell'Ottocento Zuigno, denominata Suigno, viene indicata come localit\u00e0 turistica nei diari di viaggio che descrivono i \"petit tour\" in Italia. In particolare, nel 1818, Johan Gottfried Hebel nel suo \"Manuel du voyageur en Suisse\", consiglia di recarsi a Suigno per ammirare le bellezze di quello che definisce \"Palais della Porta\".\nAll'inizio del 1900 Casalzuigno \u00e8 sede di una delle tre scuole superiori (private) della Valcuvia, l'unica diurna, che comprende una scuola elementare di grado superiore, ginnasiale e commerciale, secondo la denominazione dell'epoca.\nNella villa Della Porta Bozzolo muore, nel 1920, Camillo Bozzolo medico patologo, docente universitario e senatore del regno d'Italia.\nMonumenti e luoghi d'interesse.\nArchitetture civili.\nUna frazione che merita una menzione particolare \u00e8 quella di Arcumeggia, annessa nel 1927, perch\u00e9 dal 1956 l'Ente Provinciale per il Turismo l'ha trasformata in un borgo dipinto da noti artisti dell'epoca.\nA Casalzuigno si trova Villa Della Porta Bozzolo, una villa di campagna del XVI secolo appartenente al Fondo per l'Ambiente Italiano, a cui \u00e8 stata donata dagli eredi del senatore e patologo italiano Camillo Bozzolo.\nAree naturali.\nNei boschi compresi nel comune sono presenti alcuni massi erratici, detti anche massi delle streghe, blocchi di roccia trasportati da altre localit\u00e0 alpine durante le glaciazioni. In particolare il \"Sass dul Rii\", tra Zuigno e Aga, e i \"Sass de Borgh\u00e9 lungo\" il torrente Marianne, tra Aga e Arcumeggia.\nInfrastrutture e trasporti.\nPosta lungo la strada statale 394 del Verbano Orientale, fra il 1914 e il 1949 la frazione Zuigno era servita da una fermata della tranvia della Valcuvia, che transitava lungo tale arteria stradale."}
{"id": "30036", "revid": "287204", "url": "https://it.wikipedia.org/wiki?curid=30036", "title": "Casciago", "text": "Casciago (\"Cas'ci\u00e0gh\" in dialetto varesotto) \u00e8 un comune italiano di abitanti della provincia di Varese in Lombardia.\nIl comune \u00e8 situato a pochi chilometri dal lago di Varese ed \u00e8 facilmente raggiungibile tramite l'Autostrada A8 (uscita Varese) oppure con le Ferrovie Nord Milano (stazione Morosolo/Casciago).\nPresenta edifici religiosi interessanti quali la chiesa di Sant'Eusebio, la chiesa di San Giovanni, la chiesa parrocchiale dei Santi Agostino, Monica e Giovanni Battista, la chiesa parrocchiale di Sant'Ambrogio nella frazione Morosolo.\nAltri edifici rilevanti sono la Villa Andreani Castelbarco-Albani del 1780 e la Villa Stampa Foscarini del 1700 dove ha soggiornato Alessandro Manzoni.\nCasciago \u00e8 lambito dal torrente Tinella.\nStoria.\nLe prime tracce.\nLe prime tracce certe sul paese di Casciago risalgono ad un documento anteriore al 959, nel quale \u00e8 riportato il debito in denaro, vino e grano che alcuni abitanti avevano nei confronti del santuario di Santa Maria del Monte. Questa \u00e8 solo una tra le testimonianze che si susseguono negli anni posteriori alla fine del regno longobardo, durante il dominio dei re italici e degli imperatori germanici, quando la Chiesa ambrosiana riveste anche un importante ruolo politico ed economico. Conseguentemente a donazioni e ad acquisti di terreni e immobili il santuario di Santa Maria del Monte diventa proprietario delle terre intorno al Campo dei Fiori e a Casciago. In quegli anni la popolazione, fatta di poveri agricoltori e allevatori, conta anche alcuni schiavi e servi, propriet\u00e0 di pochi signori. \nImpossibile scindere Casciago dalla Chiesa di sant'Eusebio e dall'importante festa che vi si svolge il primo agosto di ogni anno. La prima notizia precisa di questa chiesa si trova in un atto di vendita del 1170, dove si afferma che la chiesa ha due custodi e che \u00e8 di propriet\u00e0 comunale, amministrata dai quattro consoli di Casciago.\nDall'XI secolo al Duecento.\nDall'anno mille in poi le vicende si succedono in modo altalenante. La pressione di nuove classi sociali: valvassori, commercianti e artigiani, porta ad una parziale disgregazione delle antiche famiglie, a ci\u00f2 si sussegue un periodo di tranquillit\u00e0 che vede fiorire il commercio e aumentare la crescita demografica. \nCasciago non resta estraneo alle lotte tra il pontefice Gregorio VII e l'imperatore Enrico IV che coinvolgono i territori di Milano e di Varese, infatti, molte persone si rifugiano nel suo territorio per programmare piani di rivincita. Il paese vive profonde trasformazioni sociali, politiche ed economiche; nell'epoca dei Comuni i consoli e il curato di sant'Eusebio entrano in conflitto con l'arciprete di Santa Maria del Monte. Lentamente cresce un relativo benessere e le nuove professioni, come quelle di giudice e di notaio, si affiancano a quelle tradizionali.\nNel Duecento Varese si stacca dal Seprio e entra nell'orbita di Milano. In questo periodo diversi sono gli atti di vendita che riguardano Casciago: nel 1206 un prete vende, per conto della chiesa di sant'Eusebio, delle terre al santuario di Santa Maria del Monte e molte altre vendite seguiranno, contribuendo ad aumentare l'influenza del santuario. L'arcipretura di Santa Maria del Monte concedeva ai massari contratti di varia durata nei quali era previsto un fitto in contanti e natura in cambio dell'utilizzo delle vaste terre.\nDal Trecento al tardo Rinascimento.\nDurante il Trecento Varese vive un declino politico, ma il secolo \u00e8 positivo economicamente. In un atto del 1396 un residente di Velate attesta un lascito ai poveri di Casciago. Risale a quest'epoca l'importanza del ramo casciaghese della famiglia Castiglioni.\nA met\u00e0 del Quattrocento alcune donne condividono le loro vite e le dedicano all'aiuto dei pellegrini presso il santuario, e con l'approvazione del papa, nel 1474, la nascita del monastero di clausura \u00e8 ufficiale. Questo fatto fa crescere la competizione tra le famiglie nobili per rendere il luogo sempre pi\u00f9 adorno. In questo periodo il santuario acquista sempre pi\u00f9 terre a Casciago per arrivare addirittura a 276 pertiche nell'anno 1469.\nArriva nel Cinquecento il dominio dell'imperatore Carlo V, il quale nel 1538 autorizza la vendita dei territori della \u201cFrazione Superiore di Varese\u201d, che comprendevano anche Casciago, e d\u00e0 a Varese il privilegio di non essere mai infeudata, separando cos\u00ec la storia dei due paesi. Varese resta libera, mentre la Frazione passa ai Visconti Borromeo e in seguito ai Litta Visconti Arese, fino all'abolizione del feudalesimo, nel 1796. \nNella seconda met\u00e0 del Cinquecento, Varese diventa ricca e meta di visitatori, mentre la Frazione Superiore non vive mutamenti di rilievo. Tra il 1558 e il 1590 si pu\u00f2 notare come i possidenti di Casciago diminuiscano e come le famiglie di piccoli proprietari spariscano, probabilmente costrette a vendere per debiti, sostituite da una nascente borghesia fatta da medici, mercanti e notai. \nIn occasione della visita pastorale a Varese di Carlo Borromeo, nel 1567, alcuni suoi delegati visitano Casciago. Qualche anno dopo san Carlo si reca personalmente al paese e la preparazione a questa visita ci d\u00e0 l'opportunit\u00e0 di conoscere le modeste dimensioni dei luoghi di culto che esistevano allora. Attenzione particolare \u00e8 data agli arredi e ai paramenti sacri, il cardinale sottolinea che a sant'Eusebio l'altare era piccolo e la necessit\u00e0 di ristrutturazioni. Il santo pensa anche ad aspetti meno pratici, e pi\u00f9 importanti: spingendo lo studio della Dottrina e riorganizzando le feste votive. Nel 1581 un collaboratore del cardinale visit\u00f2 il paese e trov\u00f2 sant'Eusebio in buono stato.\nSpagnoli e austriaci: tra Seicento e Settecento.\nIl cardinale Federico Borromeo visita Casciago nel 1612 e d\u00e0 il suo appoggio alla costruzione del Sacro Monte di Varese. \nNei primi anni trenta del secolo la peste colp\u00ec anche Casciago lasciando tracce profonde sul territorio. \u00c8 durante il Seicento che si ha la certezza della coltivazione del gelso sui terreni del paese; i mestieri pi\u00f9 diffusi continuavano ad essere quelli del contadino e del muratore. Malgrado la morte nera, dal 1631 al 1657 i nati sono 283.\nLe vicende della Lombardia durante il Settecento sono di arretratezza rispetto alle isole Britanniche e alla Francia e il nostro piccolo paese viene fotografato nel 1722 da un catasto che fissa la popolazione in poco pi\u00f9 di 300 anime, impiegate maggiormente nella coltivazione di frumento, segale, gelso e viti, viene riportata l'esistenza di quattro torchi e di nessuna osteria, n\u00e9 di mulini o di fornaci. \nDegno di nota \u00e8 l'oggettivo valore superiore delle terre di Casciago rispetto a quelle di Morosolo. Nella seconda met\u00e0 del secolo ville e palazzi iniziano a sorgere grazie alla notevole bellezza del territorio casciaghese. Il palazzo sede del municipio \u00e8 stato costruito dal nobile Andreani, ha visto la propriet\u00e0 di Ballabio e dei Principi Castelbarco.\nLe abitazioni pi\u00f9 diffuse, in questo secolo, sono le case massaricie, a pi\u00f9 piani, costruite da pietre e calce, con annesso un rustico adibito a stalla o fienile. Una scala esterna unisce il porticato ai piani superiori e i bachi da seta sono allevati in cucina o nelle camere. Ogni casa \u00e8 autonoma, possedendo forno e pozzo. \nCon l'assolutismo illuminato della dominazione austriaca di Maria Teresa e in seguito di Giuseppe II lo stato moderno muove i primi passi. La gestione della cosa pubblica \u00e8 affidata ai proprietari terrieri e ai commercianti. Le riforme della modernit\u00e0 cancellano la tradizione democratica di Casciago che era molto antica, infatti c'era un consiglio generale con due sindaci, un console e nella pubblica piazza si tenevano assemblee.\nDall'et\u00e0 napoleonica all'unit\u00e0 d'Italia.\nCon l'et\u00e0 napoleonica i mutamenti sono profondi: l'abolizione del feudalesimo, l'arruolamento obbligatorio, l'abolizione di enti religiosi - tra i quali il santuario di Santa Maria del Monte - la vendita a privati - nobili e borghesi - di beni ecclesiastici, nuovi ordini amministrativi e il Codice Civile non possono che coinvolgere anche Casciago. Pochi sono arruolati, ma il grande cambiamento interessa alcune famiglie sia borghesi sia nobili che entrano in possesso delle propriet\u00e0 degli enti religiosi. In quegli anni Casciago perde la municipalit\u00e0 entrando a far parte del vicino paese di Masnago.\nIl ritorno dell'Austria segna la partenza per la leva obbligatoria che durava otto anni e che coinvolge molti giovani del paese. Di questi anni \u00e8 l'obbligatoriet\u00e0 di aprire scuole per i bambini, finanziate dai comuni e supervisionate dai parroci, atto che Casciago riesce a compiere. Nel 1845 i fratelli Talacchini aprono la prima filanda serica che nel giro di alcuni anni vedr\u00e0 nascere altri stabilimenti dar\u00e0 lavoro a tantissimi operai. Con la seta continua, in modo economicamente rilevante, la coltivazione del gelso che molte famiglie compiono. Ci\u00f2 non esclude l'esigenza d'emigrazione che si presenta in modo ricorrente. Un'entrata era anche fornita dagli esposti: diverse famiglie accettavano l'affidamento di questi bambini illegittimi e abbandonati in cambio di un compenso. La famiglia Talacchini si distingue anche per aver dato i natali ad Antonio, che da muratore diventa appaltatore del Lombardo\u00a0\u2013 Veneto e costruisce il ponte della ferrovia, ancora utilizzato, che unisce Venezia a Mestre e localmente provvede a canalizzare l'acqua per uso domestico. \nDurante la visita pastorale dell'arcivescovo Romilli nel 1855 si annota che gli edifici sacri sono tenuti bene, ma ormai piccoli per il numero crescente della popolazione.\nMentre le gesta di Garibaldi risuonavano, l'autorit\u00e0 austriaca obbliga Casciago ad un mutuo di 2000 lire nel 1848, per coprire le spese militari. Anche Casciago ebbe il suo patriota, Giuseppe Riboni, che mor\u00ec nel 1860 combattendo per la libert\u00e0 d'Italia.\nDal Regno d'Italia alla seconda guerra mondiale.\nFin dal 1898 i sindaci dello stato italiano erano nominati dal re, scelti tra i consiglieri e in seguito eletti dal consiglio comunale. Il primo sindaco di Casciago fu Antonio Talacchini, non l'impresario edile. \nDall'Unit\u00e0 allo scoppio della Grande Guerra i cimiteri sono ampliati, costruiti gli uffici comunali, aiutata la parrocchia. La rete stradale, che aveva avuto importanti attenzioni durante dominazione austriaca, \u00e8 migliorata e viene stanziato molto denaro per la scuola e i bisognosi. \nAgli inizi del Novecento il comune e le Congregazioni di carit\u00e0 danno l'avvio all'asilo. Con grandi sforzi, ma mediocri risultati si investe nell'istruzione. Casciago ha una scuola elementare per i bambini e una per le bambine. Le scuole serali sono frequentate specialmente dagli adulti. In questo periodo si afferma un monopolio politico fatto da idee liberali, moderati, democratici e cattolici come il principe Castelbarco e il conte Stampa. Alcuni erano dichiaratamente massoni. Dai parroci parte l'iniziativa di un'Unione rurale con intento antisocialista.\nLa vita economica continua ad essere agricola e i maggiori proprietari terrieri sono i Talacchini, l'ospedale di Varese, i nobili tra cui Castelbarco, Maffei e Stampa e la parrocchia. L'attivit\u00e0 industriale \u00e8 intorno alle filande. Nel 1884 la ferrovia attraversa il territorio del paese, ma solo pi\u00f9 tardi viene edificata una stazione con traffico ridotto. Nel 1914 il tram passa anche da Casciago e negli stessi anni gli abitanti iniziano anche ad usare un efficiente servizio postale. \nGli abitanti crescono lentamente ma costantemente, cos\u00ec com'\u00e8 costante la presenza di casciaghesi, in cerca d'impiego, all'estero; talmente rilevante che prima della partenza dei lavoratori stagionali a sant'Eusebio si fa una festa. \nIl 1885 vede la fondazione della Societ\u00e0 di Mutuo Soccorso, ad opera dell'ingegnere Lanfranconi, questa si distingue per l'impegno verso i lavoratori. Nella sede vengono organizzati corsi serali e le sale sono affittate a costi contenuti. I soci raggiungeranno la cifra di 450. Sulla scia della Societ\u00e0 di mutuo soccorso nel 1905 il Circolo familiare viene aperto, con il divieto d'accesso alle donne, e nel giro di breve tempo dei socialisti lo trasformano in sede di conferenze e riunioni di partito.\nIn quegli anni la convivenza tra vita politica e rilegiosa non fu facile. In seguito all'omicidio di re Umberto I i rappresentanti del comune non mettono alcun segno di lutto attirando le critiche del parroco. Tra il 1866 e il 1868 la parrocchia \u00e8 ampliata e il nuovo parroco riesce a creare dei gruppi di Luigini e di Figlie di Maria; ristabilendo anche la festa del patrono, san Giovanni Battista, preparando i bambini alla Prima Comunione e inaugurando l'oratorio dedicato a San Carlo. In risposta a queste opere positive ci sono profanazioni, sacrilegi, e furti di elemosine.\nL'arrivo del XX secolo porta con s\u00e9 venti di guerra e la popolazione di Casciago ne \u00e8 duramente colpita. Vasto \u00e8 il numero dei giovani partiti per il fronte che non faranno ritorno ma \u00e8 anche la miseria della guerra a far soffrire chi \u00e8 rimasto. L'oratorio \u00e8 chiuso, alla Societ\u00e0 di mutuo soccorso - che aveva donato dei soldi alle famiglie dei soldati - sono requisiti i locali e i corsi scolastici sospesi. Per dare impiego ai disoccupati si amplia il cimitero. L'aiuto del Governo alle famiglie \u00e8 irrisorio.\nDurante l'amministrazione socialista di Casciago, negli anni venti, la situazione economica \u00e8 preoccupante e il sindaco sollecita le famiglie agiate, Castelbarco, dell'Acqua e Valerio a contribuire alle spese obbligatorie del comune.\nIl Fascismo penetra lentamente e con difficolt\u00e0 nel paese, ma nel 1924 la cittadinanza onoraria viene data a Mussolini. Il Circolo familiare \u00e8 costretto a mutare orientamento politico, e il consiglio di amministrazione della Societ\u00e0 di mutuo soccorso viene sciolto e affidato ai commissari prefettizi.\nL'opera di fascistizzare Casciago comprende la realizzazione di lavori pubblici, e la presenza di numerose ville signorili (Castelbarco, Pirelli, della Torre, dell'Acqua, Pozzi, Galimberti, Valerio\u2026) garantiva una dignitosa entrata all'erario comunale. Il podest\u00e0 decide di realizzare con quei soldi, una diversa sede municipale, scuole, assistenza medica gratuita per chi non poteva permettersela, approvvigionamento idrico, illuminazione pubblica, telefono, e una pompa di benzina. Ma le condizioni di vita peggiorano, molti emigrano, i dipendenti hanno stipendi pi\u00f9 magri. Fortunatamente la Societ\u00e0 di mutuo soccorso aiuta gli ammalati, le vedove, istruisce la popolazione. Nel 1931 il Regime fa chiudere l'oratorio e scioglie le associazioni cattoliche del paese. Tuttavia la vita religiosa non cambia molto. La visita del cardinale Schuster segna un momento importante nella vita della parrocchia. Egli sottolinea l'esigenza della costruzione di una nuova chiesa, pi\u00f9 grande, che grazie allo sforzo e ai sacrifici di tutti \u00e8 eretta in poco pi\u00f9 di un anno.\nLa guerra torna, fin dal 1940 i beni di prima necessit\u00e0 sono razionati, e il campo sportivo trasformato in agricolo, le campane fuse per scopi militari. Partono i soldati per la Grecia, l'Africa, la Russia. La notte del 1\u00ba aprile 1943 Casciago \u00e8 quasi colpita dal bombardamento Americano, teso a colpire la vicina Macchi, a Varese. La nottata si risolve in un grande spavento per la popolazione, ma fortunatamente non ci sono n\u00e9 danni, n\u00e9 feriti.\nLe prime elezioni libere dopo la conclusione della seconda guerra mondiale, alle quali le donne possono recarsi, si svolgono nell'aprile 1946. Negli anni seguenti, riflettendo il clima europeo, a Casciago si contrappongono le idee di una societ\u00e0 liberal- occidentale e quelle del modello sovietico. Nel maggio del 1951 l'affermazione della Dc \u00e8 schiacciante e l'allora conte Carlo Castelbarco Albani viene eletto sindaco, carica che mantiene fino al 1989. La sua Amministrazione investe su strutture fondamentali come la rete elettrica, completa quella fognaria, asfalta le strade, e acquista la villa Castelbarco dal padre dello stesso Sindaco ove si trasferisce la sede comunale, l'ambulatorio, le scuole e gli uffici postali. \nViene ampliato l'asilo e si collega, tramite i mezzi pubblici, Casciago inferiore con il capoluogo. La popolazione aumenta, fino a raddoppiare, a causa dello sviluppo edilizio non sempre ordinato.\nSecondo le ricerche fatte da Alessandro Manzoni, sollecitate da Jean Joseph Poujoulat, il \"rus Cassiciacum\" dove Agostino rest\u00f2 circa un anno e dove compose le sue prime opere, \u00e8 proprio il paese di Casciago. In occasione del milleseicentesimo anniversario della conversione del santo, nel 1986 il Comune decise di promuovere un convegno di studi per raccogliere l'eredit\u00e0 agostiniana. Viene poi commissionato un monumento, una statua di marmo di Carrara realizzata dal professore Floriano Bodini, affinch\u00e9 anche l'arte non resti esclusa dai lavori culturali del convegno e come testimonianza fisica e tangibile del ricordo del santo.\nMonumenti e luoghi d'interesse.\nChiesa Parrocchiale di Sant'Eusebio.\nLa prima menzione della caratteristica chiesa \u00e8 rintracciabile nel 1056, in seguito alla Riforma cattolica e in particolare al periodo della cattedra ambrosiana di Carlo Borromeo le testimonianze diventano pi\u00f9 frequenti. Le pareti laterali e la facciata risalgono ad un'epoca non molto posteriore, anche se durante il Seicento sono state modificate. La monofora murata a doppio strombo sulla parete meridionale si fa risalire all'architettura romanica. I primi lavori importanti avvennero nel Seicento e si protrassero per diversi anni.\nDa notare \u00e8 la statua lignea del santo, Eusebio di Vercelli, della quale si parla gi\u00e0 nel 1683 e che era posta al di fuori dell'edificio, in una nicchia esterna sopra la porta. L'altare risale al Settecento e in una annotazione del 1855 l'arcivescovo indica che la statua \u00e8 riposta al centro dell'altare in una nicchia protetta da vetri. Il decoro sobrio dell'interno risale al 1892. \nNegli anni 80 del XX secolo e successivamente a partire dal 2000 sono stati fatti dei lavori di mantenimento e ristrutturazione. \nGi\u00e0 nella seconda met\u00e0 del Cinquecento si parla del sagrato come del cimitero dell'allora piccola comunit\u00e0. \nAi tempi di san Carlo il culto di sant'Eusebio diventa vistoso. Il primo di agosto numerosi devoti si riuniscono e celebrano il santo, al quale viene attribuita la virt\u00f9 di risanare i malati dalla febbre.\nAgli inizi del XX secolo la festa diventa una sagra del Varesotto, con diversi aspetti profani, che ancora oggi si mantengono. La festa si apre alla vigilia, il 31 luglio con l'incendio del pallone, globo di materiale infiammabile che appeso all'esterno dell'edificio viene bruciato in memoria del martirio del santo. La mattina di buon'ora inizia la celebrazione della Messa che si ripete diverse volte fino a prima di pranzo. Durante il pomeriggio, intorno alla chiesa, si tiene una sorta di mercato con bancarelle di dolci, giochi, e oggetti vari. Culmine delle celebrazioni \u00e8 l'arrivo della Processione dell'Offerta dove i fedeli portano delle \"barelle\" con ricchi doni che vengono messi all'incanto, tenuto rigorosamente in dialetto, e il ricavato \u00e8 donato alla parrocchia. La sera attira migliaia di visitatori dai paesi limitrofi, anche grazie allo spettacolo pirotecnico.\nGeografia fisica.\nClima.\nA Casciago, nella frazione di Morosolo, \u00e8 attiva una stazione meteo gestita in collaborazione con il Centro Meteorologico Lombardo.\nInfrastrutture e trasporti.\nFra il 1914 e il 1940 Casciago ospit\u00f2 una fermata della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV). Ad oggi, il medesimo percorso \u00e8 svolto dall'autolinea N20 Varese-Angera-Sesto Calende di Autolinee Varesine, la quale ha in carico anche la linea M che collega il capoluogo alla frazione di Morosolo.\nIl comune di Casciago, insieme alla frazione di Morosolo, \u00e8 servito dalla linea ferroviaria FN Saronno-Varese-Laveno Mombello tramite la stazione di Morosolo-Casciago."}
{"id": "30037", "revid": "76069", "url": "https://it.wikipedia.org/wiki?curid=30037", "title": "Casorate Sempione", "text": "Casorate Sempione (\"Casoraa Sempion\" in dialetto varesotto, : , noto come Casorate fino al 1862, \u00e8 un comune italiano di abitanti della provincia di Varese in Lombardia.\nGeografia fisica.\nTerritorio.\nCasorate Sempione sorge nel Basso Varesotto, a 3\u00a0km di distanza dall'aeroporto di Malpensa. La citt\u00e0 confina con i comuni di Arsago Seprio, Cardano al Campo, Gallarate e Somma Lombardo.\nIl territorio \u00e8 prevalentemente pianeggiante, ad eccezione della collinetta sulla quale sorge la chiesa parrocchiale della Beata Vergine Assunta.\nClima.\nSecondo la classificazione climatica internazionale, il centro abitato di Casorate Sempione \u00e8 situato in \"Zona E\". I Gradi giorno della citt\u00e0 sono 2877 ed il limite massimo consentito per l'accensione del riscaldamento \u00e8 di circa 14 ore giornaliere (dal 15 ottobre al 15 aprile).\nIl clima di Casorate Sempione \u00e8 di tipo continentale: gli inverni sono freddi e presentano molte giornate di gelo, mentre le estati sono calde e afose; \u00e8 sempre frequente, anche se in misura minore rispetto al passato, il fenomeno della nebbia. Le precipitazioni medie annue sono pari a 1082 millimetri, con un picco in primavera e in autunno ed un minimo relativo in inverno. La media niveometrica del territorio, invece, si aggira intorno ai 40 centimetri all'anno.\nStoria.\nDa Casorate Sempione, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\"). \nSociet\u00e0.\nEvoluzione demografica.\nLe prime notizie sulla popolazione casoratese sono riferite al 1621, quando il parroco don Luigi Mariani, nel suo libro \"Cenni storici di Casorate\", scrisse che in quell'anno vi erano circa 500 abitanti.\nCultura.\nFesta di san Tito.\nA Casorate \u00e8 viva ancor oggi la festa decennale di san Tito (diacono martire), caratterizzata da devozione religiosa e tradizione popolare, celebrata per la prima volta nel 1926 per iniziativa del parroco don Luigi Mariani, figura singolare per vivacit\u00e0 di pensiero ed azione. Don Mariani volle celebrare in quell'anno una solenne festa per ricordare il XV centenario del martirio di san Tito.\nL'entusiasmo per la celebrazione fece s\u00ec che per la prima volta l'urna contenente le spoglie del santo fosse portata in processione per le vie del paese, che si ornarono di fiori di carta colorati e molte luci. Per le vie di allora passarono i cavalli dei carrettieri e delle prime scuderie con palafrenieri e cavalieri vestiti alla maniera romana dell'epoca di san Tito.\nLa festa viene riproposta ogni dieci anni, trasformata ormai in una campanilistica gara tra rioni. Si protrae per dieci giorni, ricca di manifestazioni. L'ultima edizione si \u00e8 festeggiata nel settembre del 2016.\nMusica.\nA Casorate sono attive due associazioni musicali.\nIl Corpo Musicale \"La Casoratese\" fondato nel 1936. A tutt'oggi la pi\u00f9 antica associazione cittadina in attivit\u00e0. \nIl coro, a voci pari maschile, \"La Brughiera\" fondato nel 1976.\nAmministrazione.\nGemellaggi.\nDal 14 settembre 2013 il comune di Casorate Sempione \u00e8 gemellato con:"}
{"id": "30039", "revid": "1354930", "url": "https://it.wikipedia.org/wiki?curid=30039", "title": "Cassano Valcuvia", "text": "Cassano Valcuvia (\"Cassan\" in dialetto varesotto, : , e semplicemente Cassano fino al 1863) \u00e8 un comune italiano di 646 abitanti della provincia di Varese in Lombardia. \u00c8 situato lungo la Valcuvia, poco pi\u00f9 a monte rispetto alla strada statale che, percorrendo la valle stessa, collega Cittiglio con Luino.\nInfrastrutture e trasporti.\nPosta lungo la strada statale 394 del Verbano Orientale, fra il 1914 e il 1949 Cassano era servita da una fermata della tranvia della Valcuvia, che transitava lungo tale arteria stradale."}
{"id": "30041", "revid": "1318658", "url": "https://it.wikipedia.org/wiki?curid=30041", "title": "Castelseprio", "text": "Castelseprio (\"S\u00ecbrion\" o \"Sever\" in dialetto varesotto) \u00e8 un comune italiano di abitanti della provincia di Varese in Lombardia. Il capoluogo \u00e8 posto in Vico Seprio (\"Vis\u00e8var\" in dialetto varesotto), mentre a Castel Seprio restano i ruderi dell'abitato distrutto nel XIII secolo, ora protetto da una zona archeologica dichiarata nel 2011 Patrimonio dell'Umanit\u00e0 dall'UNESCO quale parte del sito seriale .\nGeografia fisica.\nIdrografia.\nCastelseprio \u00e8 lambito dal fiume Olona, si trova nella valle omonima sulla riva destra ed \u00e8 interessato da alcuni corsi d'acqua minori, come il Tenore e il suo affluente Ronch\u00e8, il Refreddo e la Roggia Milinara. Il Tenore, scorre nei boschi ad ovest del paese, nei quali scorre anche il \"Ronch\u00e8\", un suo affluente. Da Castelseprio scende nell'Olona il Refreddo, che raccoglie le acque di alcune sorgive. In Valle Olona, si trova lo \"Stagno Buzonel\", alimentato da alcune sorgive.\nA Castelseprio, l'Olona d\u00e0 origine ad una Roggia Molinara, che un tempo muoveva le pale dell'antico \"Mulino Zacchetto\", ora in avanzato stato di degrado.\nStoria.\nCastelseprio \u00e8 conosciuto per la zona archeologica, il borgo fortificato che fu capoluogo del Contado del Seprio. Castelseprio sorse come postazione difensiva nell'epoca delle invasioni barbariche intorno al IV secolo. Da \"Sibrium\", nome latino di Castelseprio, passava la \"via Novaria-Comum\", strada romana che congiungeva \"Novaria\" (la moderna Novara) con \"Comum\" (Como) passando per \"Sibrium\" (Castelseprio).\nI domini del Seprio andavano dal Lago di Lugano al monte Ceneri, a Parabiago, fino a Ponte Chiasso, alla valle d'Intelvi e al Ticino, al lago Maggiore. Castelseprio divenne in epoca bizantina capitale amministrativa, giudiziaria e militare e mantenne la propria importanza fino a quando Milano e Como cominciarono a insidiarlo per impadronirsi del vasto territorio.\nFu distrutta dai milanesi nel 1287 con il tradimento di alcuni alpigiani della valle dell'Ossola. Ottone Visconti, arcivescovo di Milano, decret\u00f2 che la roccaforte non venisse mai pi\u00f9 ricostruita. Vennero risparmiati solo gli edifici sacri.\nPer cinque secoli la vegetazione ricopr\u00ec i resti del castrum. Il \"castrum\" \u00e8 considerato un sito archeologico di importanza europea. Affreschi nella chiesa di Santa Maria foris portas, i resti della Basilica di San Giovanni e quelli di San Paolo. Dello stesso unicum archeologico \u00e8 il Monastero di Torba, gestito dal FAI.\nLa zona archeologica \u00e8 stata dichiarata il 26 giugno 2011 Patrimonio dell'Umanit\u00e0 dall'UNESCO, quale parte del complesso di siti archeologici legati al dominio dei Longobardi in Italia (\"Longobardi in Italia: i luoghi del potere (568-774)\").\nAmministrazione.\nCastelseprio fu in provincia di Como dal 1801 al 1927."}
{"id": "30042", "revid": "324090", "url": "https://it.wikipedia.org/wiki?curid=30042", "title": "Castelveccana", "text": "Castelveccana (\"Castelvec\u00e0na\" in dialetto varesotto) \u00e8 un comune sparso italiano di abitanti della provincia di Varese in Lombardia. Il comune attuale, situato sulle rive del Lago Maggiore, risale al 1928 con l'annessione di Veccana all'antico comune di Castello Valtravaglia, gi\u00e0 Castello fino al 1863.\nSociet\u00e0.\nEvoluzione demografica.\nCastello Valtravaglia\nCultura.\nOgni estate, tra la fine di luglio e l'inizio di agosto, la frazione di Cald\u00e9 ospita il festival \"Tutto \u00e8 Numero\", uno dei pi\u00f9 importanti festival italiani della cultura e dei giochi matematici.\nNella frazione di Nasca ha vissuto lo scrittore Michele Mari, che qui ambienta il romanzo \"Verderame\" e di cui fa menzione in \"Leggenda privata\".\nGeografia antropica.\nFrazioni.\nBissaga, Cald\u00e9, Castello, Nasca, Orile, Pessina, Rasate, Ronchiano, Saltirana, San Pietro, Sarigo.\nAltre localit\u00e0 del territorio.\nSasso Galletto, L'Americana, Cinque Arcate, Sciar\u00e9, Scirlasca, Bazzarone, Sasso Sciseno, Valgiovera, Virasca, Fontanino, Fornaci, Buresso, Canova, Maltra, Alpe Cuvignone, Acquetta, Sant'Antonio, Pian Limur, Bugett, Alpe Calorescio, Santa Veronica, Vanzoa, Rocca, Vallate, Biogno, Pira, Pianeggi, Piana, Campagnetta, Cum\u00e9e, Vigo, Bollette, Ronchetto, Mulino, Motto, Rescone, Bad\u00fccc, Canv\u00e9e, Buonumore.\nAmministrazione.\nCastelveccana fa parte della Comunit\u00e0 Montana Valli del Verbano.\nCuriosit\u00e0.\nNel suo territorio comunale vennero rinvenuti resti fossili che attorno al 2008 furono classificati come appartenenti ad un esemplare di Marcopoloichthys, un pesce di dimensioni molto piccole (non arrivava ai cinque centimetri di lunghezza) vissuto nel Triassico medio."}
{"id": "30043", "revid": "799504", "url": "https://it.wikipedia.org/wiki?curid=30043", "title": "Castiglione Olona", "text": "Castiglione Olona (\"Casti\u00f9n\" o \"Castion\" in dialetto varesotto, grafia classica) \u00e8 un comune italiano di abitanti della provincia di Varese in Lombardia. Il paese dista 18\u00a0km da Busto Arsizio, 21\u00a0km da Gallarate e 13\u00a0km da Varese.\nGeografia fisica.\nIdrografia.\nCastiglione Olona fra il lago Maggiore e il lago di Como \u00e8 un borgo quattrocentesco allungato nel verde e bagnato dal fiume Olona e da una moltitudine di piccoli torrenti.\nAl confine tra Castiglione e Lozza sfocia nell'Olona il torrente Selvagna, alimentato dal torrente Felisera e dal Riale Gasletti. Il torrente Mornaga scorre tra le frazioni di Caronno Corbellaro e Gornate Superiore, e riceve le acque della Marnetta, formata dal Rio Griano e dal Rio Dietro Costa, e del Rio Canale, emissario del laghetto per la pesca sportiva; in seguito il Mornaga sfocia nell'Olona, cos\u00ec come il Riale delle Selve ed il Marubbio. Al confine tra Castiglione e Gornate Olona scorre il Valdessera, tributario dell'Olona. All'estremo nord ovest, Castiglione \u00e8 lambito dal torrente Tenore.\nStoria.\nL'origine del paese risale, secondo fonti non pienamente accreditate, a un insediamento delle truppe di Stilicone all'inizio del V secolo, da cui prese il nome \"Castrum Stiliconis\". Da qui passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). Il comune moderno \u00e8 ricco di testimonianze storiche ed artistiche. I cronisti dell'epoca registrarono la presenza longobarda da cui discese, attorno all'anno 1000, la nobile famiglia Castiglioni, possidente del feudo castiglionese perlomeno dal 1028.\nNel contesto delle battaglie per il controllo del Contado del Seprio, Castiglione Olona si trov\u00f2 pi\u00f9 volte coinvolto in giochi di alleanze politiche con le famiglie potenti che gestivano il potere locale, parteggiando quindi per i Torriani per i Visconti. Risalgono a questo periodo le costruzioni delle mura di cinta del borgo che si conservano solo nella parte pi\u00f9 alta del colle dove venne eretta nell'XII secolo la rocca difesa dal corso del fiume Olona per ben tre quarti e da un massiccio bastione con ponte levatoio nella parte rimanente.\nL\u2019epoca rinascimentale fu il periodo di massimo splendore di questo luogo dovuto alla presenza ed alle iniziative particolarmente illuminate del cardinale Branda Castiglioni, quindi, sub\u00ec una lunga decadenza. Nel 1800, grazie alla laboriosit\u00e0 e all\u2019ingegno della famiglia Mazzucchelli, Castiglione Olona divenne il primo polo industriale della provincia di Varese.\nNel 1809 il re Napoleone annesse al comune Caronno Corbellaro, Gornate Superiore e Lozza, portando di colpo l'abitato da 900 a 1394 abitanti, ma pochi anni dopo i restaurati austriaci annullarono tutto. Le prime due delle tre annessioni furono poi riproposte da Benito Mussolini nel 1927.\nSociet\u00e0.\nTradizioni e folclore.\nLa manifestazione principale, in ambito cittadino, \u00e8 il Palio dei Castelli, che dal 1971, si corre ogni anno tra gli otto rioni del borgo. Il palio, che si svolge di norma nella seconda settimana di luglio, \u00e8 composto di vari momenti, tra cui il pi\u00f9 significativo \u00e8 quello della cosiddetta Corsa delle botti.\nInfrastrutture e trasporti.\nIl paese \u00e8 servito dalla ferrovia Saronno-Laveno tramite la Stazione di Venegono Superiore-Castiglione Olona, ubicata nel limitrofo comune di Venegono Superiore.\nTra il 1915 e il 1977 \u00e8 stata inoltre operativa la stazione di Castiglione Olona, servita dalla ferrovia di Valmorea, nella quale il traffico passeggeri venne soppresso gi\u00e0 nel 1952 e fu soppressa definitivamente nel 1977 assieme all'intera linea. L'ex fabbricato viaggiatori venne restaurato nel 2015 per fungere da velostazione per la pista ciclabile ricavata sull'ex sedime ferroviario.\nSport.\nLa principale squadra di calcio del paese fu l'Associazione Sportiva Dilettantistica Castiglione Olona, fondata nel 1964 e sempre militante nelle categorie regionali lombarde; nel 2010 essa si fuse con il settore superstite del fallito Football Club Venegono di Venegono Superiore, andando a costituire un nuovo sodalizio denominato , che rappresenta entrambi i comuni ed \u00e8 basato a Venegono.\nIl nuovo club debutt\u00f2 vincendo il campionato varesotto di Terza Categoria 2010-2011, per poi ottenere cinque promozioni consecutive ed infine ottenere il proprio maggior successo accedendo alla Serie D al termine della stagione 2014-2015."}
{"id": "30044", "revid": "76069", "url": "https://it.wikipedia.org/wiki?curid=30044", "title": "Cavaria con Premezzo", "text": "Cavaria con Premezzo, (\"Cav\u00e0ria con Prem\u00e8zz\" in dialetto locale, : ) \u00e8 un comune italiano di abitanti in provincia di Varese in Lombardia.\nStoria.\nSulla precisa origine di Premezzo, al momento non \u00e8 dato sapere mentre l'intitolazione della chiesa parrocchiale a San Antonino, un militare, fa risalire la fondazione del luogo di culto all'epoca longobarda.\nCavaria \u00e8 stata fondata come monastero benedettino e da questo deriva il nome: Cavaria \u00e8 infatti una deformazione dell'originale La Calvaria che, col tempo, ha perso la L e l'articolo che \u00e8 rimasto nel nome in dialetto La Cav\u00e0ria e Prem\u00e8zz.\nFino al 1924 il comune era denominato \"Cavaria\".\nMonumenti e luoghi d'interesse.\nAltri luoghi di interesse.\nIn collaborazione con i comuni di Besnate e Jerago con Orago \u00e8 stato allestito un parco intercomunale denominato della \"Valle del Boia\" con un'area attrezzata per grigliate e pic nic in territorio comunale di Cavaria con Premezzo e raggiungibile da via Montello a Premezzo.\nSociet\u00e0.\nIstituzioni, enti e associazioni.\nNel 1999 \u00e8 stata fondata la \"Pro loco di Cavaria\" associazione attiva nella promozione socio culturale del comune.\nCultura.\nEventi.\nOltre queste feste si alternano altre manifestazioni.\nInfrastrutture e trasporti.\nTramite ferrovia con fermata alla stazione di Cavaria-Oggiona-Jerago e tramite A8 Milano Varese con uscita Cavaria la prima dopo Gallarate per chi viene da Milano diretto a Varese."}
{"id": "30046", "revid": "125976843", "url": "https://it.wikipedia.org/wiki?curid=30046", "title": "Cislago", "text": "Cislago (\"Cislagh\" in dialetto varesotto, : ) \u00e8 un comune italiano di abitanti della provincia di Varese in Lombardia, posto a met\u00e0 strada tra Milano, Como e Varese, sulla statale \"Varesina\" sorge il borgo di Cislago, le cui origini risalgono al Neolitico.\nGeografia fisica.\nCislago \u00e8 posizionato nell'alta pianura lombarda, poco distante dalle Prealpi. Il territorio cislaghese \u00e8 interessato da boschi di robinia, farnia e carpino con sottoboschi dove massiccia \u00e8 la presenza di mughetto. Il torrente Bozzente, nel nuovo corso extracittadino, \u00e8 interessato da inquinamento fognario e industriale (prima di entrare nel territorio cislaghese). \nStoricamente il paese \u00e8 stato associato al Seprio e alla Valle Olona perch\u00e9 inserito nella Pieve di Olgiate Olona, pur non essendo lambito dal fiume. Amministrativamente Cislago appartiene alla provincia di Varese e, con Gerenzano e Saronno, forma una \"penisola\" tra le province di Como e Milano.\nStoria.\nProtostoria e et\u00e0 antica.\nIl castello gentilizio che appare oggi al centro del paese \u00e8 sorto probabilmente su una torre di guardia o un accampamento romano (\"castrum\") e nel Medioevo con l'aggiunta di piani, e migliorie. Da \"Cistellacum\", nome romano di Cislago, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nMedioevo.\nIl toponimo Cislago deriverebbe da cista = cesta per la sua posizione in una conca. (Cistello \u2013 Cistellago \u2013 Cislago). Cislago, inserito nella Pieve di Olgiate Olona, apparteneva al contado del Seprio, sotto il dominio dei Della Torre. Il castello gentilizio che appare al centro del paese \u00e8 sorto su un castrum romano, ampliato in epoca medioevale. Nel XIII sec il borgo divenne feudo dei Visconti ed \u00e8 attestata la presenza degli Umiliati con 2 domus. Nel XIV viene fondata la schola o confraternita di S. Maria e, nel 1505, Cislago \u00e8 soggetto alle distruzioni compiute dai Lanzichenecchi. Il paese crebbe e pass\u00f2 nel 1620 al marchese Cesare II Visconti che restaur\u00f2 il castello trasformandolo in una grande villa, tuttora fulcro del \"borgo medioevale\" ancora ben strutturato.\nEt\u00e0 moderna.\nIl paese crebbe e pass\u00f2 nel 1620 a Cesare Visconti che restaur\u00f2 il castello in stile barocco. Nel XVIII secolo il feudo di Cislago (un tutt'uno di territori collegati a Castelseprio pass\u00f2 alla nobile famiglia di origine trentina dei Castelbarco che, divisi in numerosi rami collaterali, abitano ancora parte del castello. Cislago all'inizio nel XVIII secolo fu interessato dalla deviazione del torrente Bozzente all'infuori del centro abitato viste le numerose inondazioni che provocava. Il vecchio corso del fiume comprendeva il castello e alcune corti attigue e divideva l'attuale centro cittadino in due.\nEt\u00e0 contemporanea.\nOasi del Partito Popolare durante buona parte del ventennio fascista, fu teatro di bombardamenti lungo il territorio attraversato dalle Ferrovie Nord Milano e per la presenza di un'importante centrale elettrica di smistamento.\nMonumenti e luoghi d'interesse.\nArchitetture religiose.\nChiesa di Santa Maria della Neve.\n(XV secolo) in localit\u00e0 Santa Maria Iniziata \u2013 santuario restaurato dalla ProLoco, ricco di affreschi devozionali. Le prime fonti ne citano l'esistenza gi\u00e0 nel 1256 come col nome di Santa Maria del Siate. L'ordine degli Umiliati insedia in questa chiesa una confraternita laica detta Scuola di Santa Maria che amministrer\u00e0 questa chiesa e i suoi beni fino al 1806.\nTra il '400 e il '500 l'edificio fu interessato da un intervento di ampliamento di tutta l'aula che port\u00f2 la chiesa ad avere cos\u00ec 7 nicchie semicircolari che vennero dipinte nel 1525. Nel 1620 venne ampliato il presbiterio e innalzata la volta; mentre nel 1731 si abbatterono due nicchie laterali per costruire la cappella di Sant'Antonio.\nLa chiesa era completamente affrescata dal soffitto al pavimento e sulle pareti si ripetono i dipinti della Madonna come protettrice della maternit\u00e0 (Madonna del Latte, della Tenerezza, delle Rose...) e dei santi ausiliatori della peste. Molti di questi dipinti sono attribuiti a Giangiacomo Lampugnani. Il recente restauro ha riportato all'antico splendore anche i molti che nell'800 erano stati coperti.\nIl bellissimo altare ligneo barocco presenta la rara immagine della Madonna del Parto che ha accompagnato la sua fama nei secoli.\nLa festa della Madonna della Neve, patrona delle chiesa, si celebra la prima domenica di agosto.\n(visitabile Parrocchia - visite guidate ProLoco). Recentemente si \u00e8 effettuato un ampio restauro, sia alla chiesetta con campanile annesso, sia alla \"recinzione\" della frazione, che \u00e8 stata provvista di una \"bacheca\" illustrativa (illuminata anche di sera), posta proprio lungo la pista ciclabile.\nChiesa parrocchiale Santa Maria Assunta.\n(XVII secolo) \u2013 Ricostruita nel 1608 e ampliata nel 1931 presenta notevoli affreschi del 1642 a opera di Giovan Francesco Lampugnani ed enormi tele di pregevole fattura. Dell'epoca antica \u00e8 il dipinto trecentesco della Veronica, un antico dipinto quattrocentesco di \"Madonna con Bambino\" e sull'architrave della porticina del campanile \u00e8 presente scolpita su una pietra la data 1492.\nDietro l'altare maggiore \u00e8 visibile l'imponente organo seicentesco con un prospetto di 29 canne suddivise in 5 campate a cuspide inserito in una cassa ottocentesca con lavori d'intaglio e statue di angeli musicanti che esaltano la Madonna Assunta patrona della chiesa. \nCompatrono \u00e8 il martire Abbondanzio il cui corpo santo proviene dalle catacombe di Roma e arriv\u00f2 a Cislago come reliquia personale dei Visconti che in seguito lo donarono alla parrocchia. Il suo corpo \u00e8 conservato in un'artistica urna di fine Ottocento. Il giorno della sua festa che si celebra il luned\u00ec in Albis, in cui si esegue l'antico rito dell'incendio del pallone di ovatta da cui si traevano gli auspici per il raccolto. Dopo il restauro della struttura esterna e del campanile del 2005, la chiesa \u00e8 stata in ottime condizioni, fino all'estate del 2012 quando, dopo diversi temporali, caratterizzati da vento forte, il campanile ha cominciato a dare segni d'erosione e di cattive condizioni della cella campanaria, tanto che si \u00e8 deciso di fermare le campane, lasciando attivo solo il \"segnale dell'orario\", ovvero lasciando attivi solo i battacchi elettrici e disattivando la suonata \"a distesa\" (la campana si muove). Dopo alcune settimane la \"moria\" totale delle campane, si \u00e8 deciso di fermarle del tutto. Nello stesso periodo il campanile viene dotato di \"sostegni\" subito sotto la cella campanaria. In data 1\u00ba ottobre 2012 avviene la rimozione delle 6 campane del 1905, dalla cella campanaria. Da ottobre 2012 a ottobre 2014 l'attivit\u00e0 del campanile rimane \"ferma\". Il giorno 30 marzo 2015, furono rimontate le campane dopo i lavori di restauro della torre campanaria.\nCappella della Madonna dell'Aiuto.\n(XVIII secolo) \u2013 di patronato dei Visconti di Modrone.\nCostruita nei pressi dell'antico corso del torrente Bozzente dove sorgeva un ponte. Conserva l'affresco della Madonna dell'Aiuto contornata dai santi ausiliatori della peste e da San Giovanni Nepomuceno patrono degli affogati, a cui ci si rivolgeva per chiedere protezione contro le periodiche piene del torrente che portavano distruzione e morte. (Visitabile)\nChiesa dei Santi Giulio prete e Antonio Abate.\n(XIX secolo) alla frazione Massina \u2013 in stile neoclassico a pianta ottagonale.\nEdificata per volere testamentario della marchesa Visconti nel 1883 al posto dell'antico oratorio della frazione. All'interno presenta un seicentesco quadro del beato Bernardino Caimi ideatore dei Sacri Monti; mentre la pala dell'altare maggiore presenta la Madonna con ai lati i patroni santi Giulio e Antonio Abate.\nSingolare \u00e8 la presenza in quattro nicchie di statue ottocentesche raffiguranti donne dell'antico testamento.\nChiesa di Nostra Signora del Sacro Cuore.\n(XX secolo) alla frazione Visconta.\nCostruita all'inizio del secolo scorso per gli abitanti della frazione che anticamente era il padiglione di caccia dei Visconti poi trasformato in corte rurale.\nArchitetture civili.\nCastello Visconti Castelbarco.\n(XVII secolo) \u2013 Sui ruderi del vecchio castello medioevale abbattuto dai Lanzichenecchi si ricostru\u00ec nel 1620, in stile barocco, un palazzo signorile dalle forme pi\u00f9 consone a una residenza di campagna. Ha pianta rettangolare con due importanti torri a merlatura ghibellina a ricordo dell'antico potere militare che esercitava; mentre sul lato opposto la struttura diventa villa di campagna e si apre sul grande cortile d'onore. Intorno, il grande giardino chiuso da murature e da un'artistica cancellata in ferro battuto del XVIII sec. Attorno al castello sorgono le vecchie corti rurali che recano ancora lo stemma in pietra dei Visconti. Il castello \u00e8 tuttora abitato dai conti Castelbarco che succedettero ai Visconti. (Non visitabile).\nVilla Isacchi.\nDi impianto settecentesco, fu propriet\u00e0 di famiglie notabili: i Pagani, i Taverna, quindi degli Isacchi che alla fine del diciannovesimo secolo la ristrutturarono come villa di campagna inserita in uno splendido giardino. Dell'antico splendore rimangono i pregevoli soffitti a cassettoni dipinti, lo scalone e il camino nella sala dei convegni. Dal 1979 \u00e8 diventata di propriet\u00e0 comunale e ospita diverse associazioni fra cui la ProLoco ed \u00e8 sede della biblioteca comunale.\nCasa del Beato Luigi Monza.\nIn una corte rurale intorno al castello di propriet\u00e0 dei conti Castelbarco nacque il beato Luigi Monza il 22 giugno 1898. Visse i suoi anni a Cislago nella miseria in cui vivevano i contadini di allora. L'abilitazione con gli arredi dell'epoca presenta uno spaccato di vita quotidiana dei contadini di inizio Novecento.\nIl Beato Luigi Monza fond\u00f2 La Nostra Famiglia ente che si occupa dell'assistenza e riabilitazione dei bambini disabili.\nAree Naturali.\nPLIS del Bosco del Rugareto.\nIl Parco del Bosco del Rugareto, \u00e8 stato riconosciuto originariamente dalla Provincia di Varese nel 2005 nei Comuni di Cislago, Gorla Minore e Marnate; \u00e8 stato quindi ampliato nel 2006 nel Comune di Rescaldina. Attualmente ha un'estensione di circa 1.260 ettari. Si tratta del primo nucleo di tutela di una estesa superficie forestata, compresa fra la valle dell'Olona e la Pineta di Tradate. Il Parco comprende infatti una vasta area boscata (oltre il 70% della superficie) delimitata da distese prative e aree coltivate, segnate da interventi di regimazione delle acque.\nI \u201cBoschi di Cislago\u201d rappresentano l'aggregazione boschiva pi\u00f9 estesa del PLIS, attraversata da un'importante rete di percorsi, mentre l'ampio e compatto \u201cBosco del Rugareto\u201d costituisce il nucleo mediano della complessiva aggregazione dei boschi del Parco. I boschi sono caratterizzati in genere dalla presenza di robinia, ma non mancano formazioni prossime a quelle naturali dei pianalti lombardi, con pino silvestre, farnia, carpino bianco, betulla, castagno.\nL'area \u00e8 frequentata dalla tipica fauna locale, dove spicca, fra i mammiferi, lo scoiattolo europeo, minacciato dalla presenza ingombrante e invadente di quello nord americano, incautamente introdotto da ignoti. Si possono osservare i picchi (soprattutto il picchio rosso maggiore e il picchio verde), le civette, il gufo comune e tanti altri uccelli.\nEconomia.\nCislago fu un centro a economia principalmente agricola fino agli anni '60. Negli ultimi decenni ha preferito il commerciale e l'industriale. Dagli anni '80 Cislago ha attraversato un'importante espansione dell'urbanizzato a danno dell'agricoltura, portando i suoi abitanti a superare le 8000 unit\u00e0.\nInfrastrutture e trasporti.\nFerrovie.\nIl comune di Cislago \u00e8 servito dalla linea ferroviaria FN Saronno-Varese-Laveno Mombello tramite la stazione di Cislago.\nAutostrade.\nIl territorio comunale \u00e8 interessato dall'Autostrada A36, a cui \u00e8 possibile accedere attraverso lo svincolo di Cislago.\nSport.\nCistellum Basket.\nNel paese dal 1970 \u00e8 presente la Cistellum Basket, presieduta da Mario Ceriani, che ha festeggiato il 40\u00ba compleanno nel 2010. La prima squadra disputa il campionato FIP nella categoria C-Gold dalla stagione 2015/16. Le squadre giovanili Under 18 e Under 16 nella corrente stagione si sono qualificate al campionato FIP Regionale categoria Gold.\nLa sede di gioco \u00e8 il Palazzetto dell'istituto Comprensivo Aldo Moro, sito accanto alla stazione Trenord e denominato anche Palastazione."}
{"id": "30047", "revid": "1888309", "url": "https://it.wikipedia.org/wiki?curid=30047", "title": "Cittiglio", "text": "Cittiglio (\"St\u00ec\" in dialetto varesotto) \u00e8 un comune italiano di abitanti della provincia di Varese in Lombardia. Il comune fa parte della comunit\u00e0 montana Valli del Verbano e dell'Unione dei comuni del Medio Verbano. A nord del centro si trova la frazione di Vararo.\nStoria.\nNell'alto medioevo il nome del paese fu Cistellum, come attestato da una pergamena del 998, edita nel Codice Diplomatico Lombardo (erroneamente in precedenza il toponimo fu attribuito a Cislago). Fu sede della nobile famiglia \"Luini\" o \"Luvini di Cittiglio\". Il primo Consiglio comunale fu eletto nel 1827.\nNel 1902 vi nacque il celebre ciclista Alfredo Binda. In et\u00e0 napoleonica e in et\u00e0 fascista il comune fu unito a quello di Brenta.\nSociet\u00e0.\nTradizioni e folclore.\nPatrono S. Giulio (31 gennaio), altra festivit\u00e0 locale 16 luglio (Madonna del Carmine). Da ricordare anche la festa di S. Biagio che ogni anno si celebra il 3 febbraio presso l'antica chiesa romanica dedicata al santo protettore della gola: in tale occasione la celebrazione della S. Messa si conclude con la benedizione della gola e la distribuzione di panettone e vin brul\u00e8, cui segue l'accensione del fal\u00f2 sul sagrato della chiesa. La festa viene poi riproposta anche la mattina della prima domenica successiva al 3 febbraio (negli anni in cui il 2 febbraio cade di domenica la festa \u00e8 anticipata al sabato sera) e, in quell'occasione, oltre alla benedizione della gola si distribuisce anche il pane benedetto. Sempre a san Biagio da non perdere l'ultimo week end di agosto la celebre \"gnoccata\", grande festa organizzata nella piccola piazzetta adiacente alla chiesa.\nInfrastrutture e trasporti.\nIl comune di Cittiglio \u00e8 servito dalla linea ferroviaria FN Saronno-Varese-Laveno Mombello tramite la stazione di Cittiglio."}
{"id": "30050", "revid": "1652635", "url": "https://it.wikipedia.org/wiki?curid=30050", "title": "Cremenaga", "text": "Cremenaga (\"Cremn\u00e0ga\" in dialetto varesotto) \u00e8 un comune italiano di 784 abitanti della provincia di Varese in Lombardia.\nGeografia fisica.\nSorge sulla sponda sinistra del Tresa, fiume che congiunge il Lago di Lugano con il Lago Maggiore, e confina a nord con il comune svizzero di Monteggio. Fa parte della Comunit\u00e0 Montana del Piambello.\n\u00c8 punto di passaggio tra le due nazioni in quanto vi si trova un ponte con una dogana che la congiunge a Ponte Cremenaga, frazione del comune svizzero di Monteggio col quale ha una naturale correlazione, essendo dall'altro lato completamente delimitata da un costone montagnoso. Addirittura, durante la dominazione spagnola della Lombardia, Cremenaga fu letteralmente dimenticata dalle autorit\u00e0 iberiche, tanto che il paese visse \"de facto\" in simbiosi con la Svizzera, essendo fra l'altro sottoposto alla parrocchia elvetica di Sessa. Furono gli austriaci a ricordare alla localit\u00e0, che pur ribad\u00ec nel 1754 di considerarsi territorio svizzero, i suoi doveri di inclusione nello spazio di loro competenza."}
{"id": "30051", "revid": "632548", "url": "https://it.wikipedia.org/wiki?curid=30051", "title": "Cuasso al Monte", "text": "Cuasso al Monte (\"Cu\u00e0s ar Munt\" in dialetto varesotto) \u00e8 un comune italiano di abitanti della provincia di Varese in Lombardia.\nGeografia fisica.\nIl comune, posto ai piedi del Monte Piambello, quasi dirimpettaio a Besano, si estende su una superficie di circa 16,43\u00a0km\u00b2 (\u00e8 tra i comuni pi\u00f9 estesi della provincia di Varese, con altitudini ricomprese fra 274 e i 1129 metri s.l.m., ossia con un'escursione altimetrica complessiva di 855 metri). Il territorio comunale \u00e8 separato da una sottile striscia di terra dal Lago di Lugano.\nIl territorio \u00e8 costituito dalle frazioni di Cuasso al Lago, Cuasso al Piano (diviso in Cuasso al Piano di Sopra e Cuasso al Piano di Sotto), Borgnana, Cavagnano, su un altopiano che domina la Val Cavallizza, a sud-ovest di Cuasso al Monte. Tutti i centri sono caratterizzati dalla presenza di edifici costruiti con la pietra locale dal caratteristico colore rosato.\nIdrografia.\nDa un punto di vista idrico, il territorio comunale \u00e8 parte del bacino idrografico principale del Lago Maggiore e del bacino secondario del Lago di Lugano.\nI corsi d'acqua di Cuasso al Monte sono:\nClima.\nIl clima del comune di Cuasso al Monte \u00e8 quello tipico delle Prealpi lombarde, con inverni secchi, primavere e autunni molto piovosi e estati miti. Molto frequenti sono le nevicate in dicembre e gennaio, mentre febbraio \u00e8 pi\u00f9 spesso ventoso. La zona di Cuasso al Monte \u00e8 una delle aree con precipitazioni pi\u00f9 elevate della Regione Lombardia, con 99 giorni medi di pioggia per anno.\nStoria.\nIl nome del paese deriverebbe, secondo alcune ipotesi, da \"\"Locus Cuvaxi\" (luogo del covo), comparso nel XIII secolo; tuttavia il toponimo Cuasso, secondo altri, questa ipotesi non di traduzione non avrebbe un particolare senso; la parola \"Covo\" in latino viene resa semplicemente con \"Covum\". Secondo altre ipotesi, deriverebbe invece da una crasi tra la parola latina \"covum\" (covo) e quella germanica, ma latinizzata, \"Sachsum-i\" (Spada-Sassone), secondo una forma tarda di declinazione latina, dove al classico \"Saxo-onis\" \u00e8 subentrata la forma radicale germanica \"Sachs-i.\" In base a tale lemma, che \u00e8 attestato nell'alto tedesco antico, l'evoluzione corretta sarebbe da \"Locus Covi Sachsi\"\" (luogo del covo della spada/dei Sassoni), utilizzando una sineddoche per riferirsi ad una struttura militare come il Castello. Il primo Consiglio comunale fu eletto nel 1821. Il 5 marzo 1985, il Rione San Pietro fu distaccato da Cuasso e aggregato a comune di Porto Ceresio.\nIl Beato Manfredo Settala Sacerdote ed Eremita (\u2020 27 gennaio 1217), che apparteneva all'antica famiglia milanese dei Settala, alla fine del XII secolo fu parroco di Cuasso che allora comprendeva le attuali parrocchie di Cuasso al Piano, Cuasso al Monte, Brusimpiano, Porto Ceresio e Besano, nella diocesi di Milano.\nRichiamato alla vita eremitica, lasci\u00f2 la cura pastorale e si ritir\u00f2 sulle alture del monte San Giorgio, la solitaria montagna incuneata tra i bracci meridionali del lago Ceresio.\nMonumenti e luoghi d'interesse.\nArchitetture religiose.\nNella diocesi di Milano, la parrocchia di Cuasso al Monte fu eretta il 31 ottobre 1574 (Decreti della Pieve di Arcisate, 1482-1598). Tra XVI e XVIII secolo, la parrocchia di Sant\u2019Ambrogio di Cuasso al Monte \u00e8 costantemente ricordata negli atti delle visite pastorali compiute dagli arcivescovi di Milano e dai delegati arcivescovili nella pieve di Arcisate.\nA Cuasso al Monte nel 1635 venne edificato un convento, detto \"il Deserto,\" per la sua posizione isolata tra boschi di faggio, affidato ai Carmelitani Scalzi. Passato in propriet\u00e0 alla nobile famiglia Dandolo nel XIX secolo, ospit\u00f2 personaggi quali Giacomo Leopardi avvenuto nel 1828 (come riportato in una citazione del Catalogo del Fondo Leopardiano pubblicato dalla Biblioteca Comunale di Milano), Tommaso Grossi, Giuseppe Mazzini e Giuseppe Garibaldi. Oggi l'edificio \u00e8 un moderno ospedale specializzato nella riabilitazione cardiopolmonare e nella riabilitazione post-infartuale.\nL\u2019ospedale di Cuasso al Monte nacque come istituto climatico sanatoriale: fu scelto nel 1917 dal Comitato della Croce Rossa di Milano per la cura delle malattie polmonari a causa della sua ubicazione e per \u201cla salubrit\u00e0 dell\u2019aria (che) si associa al profumo di resina\u201d. Inizialmente si adatt\u00f2 il convento costruito nel 1500 dai monaci Cenobiti per accogliere e curare i tubercolotici di guerra. Nel 1920, vista l\u2019efficacia delle cure prestate, si costru\u00ec l\u2019attuale padiglione centrale per accogliere il numero crescente di richieste provocate dalla guerra. La climatoterapia, considerata la miglior medicina in questi casi, si affin\u00f2, poi, nel corso degli anni e l\u2019ospedale si dot\u00f2 di attrezzature tecniche sempre pi\u00f9 sofisticate. L\u2019avvento dell\u2019era antibiotica modific\u00f2 i concetti terapeutici e la richiesta di indagini diagnostici pi\u00f9 sicuri e precisi. Ebbe tra i suoi pazienti anche il filosofo Julius Evola.\nLa parte vecchia risale alla prima met\u00e0 del 1600 quando la congregazione religiosa dei Carmelitani scalzi, riferibile al complesso di Biumo Superiore, ricevette in donazione dalla Contessa Taverna Arcimboldi e dal conte Cicogna questo luogo, denominato \"deserto\", per costruirvi un convento [secondo alcune fonti in realt\u00e0 buona parte dei terreni fu donata dalla popolazione Cuassese ]. Nel 1798 \"Il Deserto\" passo in propriet\u00e0 all'erario e fu in balia di un rappresentante del Governo tale Julien che ne fece uno scempio vendendo i tetti delle case e persino le piante da frutto come legna da ardere. Dal 1806 pass\u00f2 in propriet\u00e0 al Conte Dandolo che ne fece luogo di sperimentazione Agraria e di ospitalit\u00e0 per artisti e patrioti (Leopardi, Manara, Garibaldi, Boito, Mazzini). Successivamente, dal 1906 al 1917, divenne \"Colonia agricola\" di padre Gerardo Beccaro per l'ospitalit\u00e0 dei bambini orfani (oltre 100).\nNel 1917 venne occupato dalle Autorit\u00e0 Militari, per la sua posizione strategica e in relazione alla costruzione della Linea Cadorna e, alla fine della Prima Guerra Mondiale (1918), la Croce Rossa di Milano trasform\u00f2 l'edificio in sanatorio per le malattie polmonari.\nNella Cappellina, che si trova per\u00f2 di fronte alla chiesa di Cuasso al Monte, sono conservati i resti di padre Damasceno fondatore del Deserto.\nOratorio di Santa Maria a Campagna, probabilmente edificato su una preesistente zona di culto romana e riedificata tra il 1675 e il 1691, mantiene al suo interno un affresco proveniente dalla prima costruzione, la \"Madonna con il Bambino\".\nLa chiesa della Beata Vergine Immacolata, sopra ad un poggio, a met\u00e0 strada tra Borgnana e Cuasso al Monte, citata in documenti del 1700 con il nome di Oratorio della Madonna dell'Oro, conserva all'interno l'immagine della \"Madonna dei Pumitt\u201d.\nLa Chiesa di San Salvatore, nell'omonima localit\u00e0, \u00e8 una costruzione in stile barocco.\nLa parrocchiale di Sant'Ambrogio, costruita nel 1579, conserva un gruppo statuario ligneo, rappresentante la Madonna di Caravaggio (esatta riproduzione dell'originale) e affreschi del professor Luigi Morgari (Torino, 1857-1935). Da notare il campanile con la sua balconata. La vecchia torre campanaria, piuttosto tozza, costruita per ordine di San Carlo con le pietre dell'antichissima Chiesa di Sant'Ambrogio al castello, fu riedificata nel 1908. Le grosse pietre sottostanti al tetto precedente diventarono un terrazzo, chiuso da un parapetto in ferro battuto, che circonda l'attuale cella campanaria. Nello stesso anno si tolsero le quattro campane difettate nel suono, che vennero fuse in un nuovo concerto di cinque campane.\nGli edifici religiosi sono stati recentemente riportati negli interni agli arredi e paramenti antichi tradizionali grazie all\u2019opera del parroco, il canonico don Nicol\u00f2 Casoni.\nArchitetture militari.\nNotevole \u00e8 la presenza dei ruderi del \"Castelasc\", una rocca ancora visibile, che fu parte del sistema di fortificazioni del Seprio. Secondo alcuni studiosi la complessa pianta del castello \u00e8 confrontabile con quella del Castello di Warkworth, sito nel Northumberland in Inghilterra.\nIl monumento ai Caduti nella frazione di Cuasso al Piano \u00e8 senza dubbio uno dei primi realizzati in provincia, inaugurato il 24 agosto 1919 (neppure 10 mesi dalla fine del conflitto) fu ordinato allo scultore Enrico Rusconi di Piano di Viggi\u00f9 da un comitato cittadino appositamente costituitosi il 20 gennaio 1919. Oggi raccoglie i nomi dei caduti della prima e seconda guerra mondiale (militari , partigiani e combattenti della Repubblica Sociale Italiana).\nEconomia.\nSul territorio del comune di Cuasso al Monte, nel 1880 vennero aperte le prime cave di porfido rosso, un materiale unico in Europa per colore, durezza e resistenza agli agenti atmosferici, molto utilizzato nelle pavimentazioni naturali (il famoso \"sampietrino\" rosso).\n\u00c8 sede dell'omonimo ospedale, specializzato in riabilitazione post traumi e fa parte dell'Azienda Ospedaliera Ospedale del Circolo Fondazione Macchi di Varese.\nAltre attivit\u00e0 degne di nota sono: Villa Miralago, unico centro lombardo per la cura dei disordini alimentari (bulimia, anoressia nervosa), a Cuasso al Lago, la Valceresio Costruzione Edili (edilizia pubblica e privata, progettazione e recupero beni ambientali e storici), la Cava Bonomi, la Cava Bianchi (in seguito Mantegazza). La funzione primaria di queste piccole attivit\u00e0 estrattive di porfido rosso, a gestione familiare, era quella di fornire agli abitanti del luogo un valido materiale da costruzione per realizzare muri di sostegno, divisori e di terrazzamento. Oggi il porfido di Cuasso viene esportato nella penisola italiana, in Austria, Germania, Paesi Bassi e Svizzera, trovando applicazione in architettura come materiale da pavimentazione, rivestimento e finitura architettonica.\nSport.\nHa sede nel comune la societ\u00e0 di calcio F. C. Cuassese, che ha disputato campionati dilettantistici regionali.\nBibliografia.\nLuciano Vaccaro, Giuseppe Chiesi, Fabrizio Panzera, \"Terre del Ticino. Diocesi di Lugano\", Editrice La Scuola, Brescia 2003."}
{"id": "30052", "revid": "254059", "url": "https://it.wikipedia.org/wiki?curid=30052", "title": "Cugliate-Fabiasco", "text": "Cugliate-Fabiasco (\"C\u00fcjaa\" in dialetto varesotto) \u00e8 un comune italiano di abitanti sito nella provincia di Varese, Lombardia. L'altitudine ufficiale \u00e8 516 m s.l.m. misurata presso la chiesa parrocchiale di S. Giulio. Il territorio del comune si estende dai 435 m s.l.m. del fondovalle verso l'abitato di Ghirla, fin ai 1100 m s.l.m. sotto la vetta del Monte Piambello che d\u00e0 il nome all'omonima Comunit\u00e0 Montana della quale Cugliate fa parte. I suoi abitanti sono chiamati cugliatesi o fabiaschesi.\nStoria.\nCugliate e Fabiasco furono comuni autonomi, vennero soppressi nel 1928, assieme al comune di Marchirolo, e aggregati nel nuovo comune di Val Marchirolo fino al 1955, quando fu ricostituito il comune di Marchirolo e ci\u00f2 che rimaneva del comune di Val Marchirolo assunse la nuova denominazione di Cugliate-Fabiasco, con sede municipale in Cugliate . Cugliate, in epoca romana, era attraversato dalla \"Via Mediolanum-Bilitio\", strada romana che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese). Nel territorio di Cugliate-Fabiasco si svolge una parte del sistema difensivo alla Frontiera Nord verso la Svizzera, noto come \"Linea Cadorna\"; in particolare ve ne sono tracce lungo l'itinerario 5 sul Monte la Nave e presso l'Alpe Manera.\nEtimologia.\nIl nome del paese \u00e8 variato pi\u00f9 volte nel tempo (Quiliate, Coliate, Quigliate, Qui\u00e0, Culiate, Culliate, Cugliate) a causa della trasformazione in italiano dal dialetto \u201cCuja\u201d.\nUrbanistica.\nLa struttura del paese \u00e8 tipicamente medioevale con strade strette e abitazioni con la tipica forma di corte.\nIstruzione.\nL'istruzione comprende una scuola materna e una scuola elementare.\nClima.\nll clima della Valmarchirolo, ove \u00e8 situato il comune di Cugliate-Fabiasco, e della vicina e confinante Valganna, si inserisce in un microclima particolare, caratterizzato in passato da inverni rigidi e nevosi e da estati non particolarmente calde. Negli ultimi anni gli effetti del riscaldamento globale si sono manifestati anche nelle valli. Gli inverni sono tendenzialmente meno rigidi e nevosi, e le ultime estati hanno mostrato periodi cosiddetti tropicali con temperature oltre i 30\u00a0\u00b0C. La nevosit\u00e0 della stazione di Cugliate-Fabiasco, frutto di oltre quarant'anni di osservazioni, \u00e8 di circa 1 metro all'anno, ma anche qui con una tendenza ad una diminuzione delle quantit\u00e0 e degli episodi nevosi che, fino agli anni Novanta del secolo scorso, erano pi\u00f9 abbondanti.\nSociet\u00e0.\nEvoluzione demografica.\nCugliate"}
{"id": "30053", "revid": "287204", "url": "https://it.wikipedia.org/wiki?curid=30053", "title": "Cunardo", "text": "Cunardo (\"C\u00f9nard\" in dialetto varesotto) \u00e8 un comune italiano di abitanti della provincia di Varese, in Lombardia, collocato tra quattro valli prealpine: Valganna, Valmarchirolo, Valcuvia e Valtravaglia. Il comune \u00e8 noto, fin dall'epoca antica, per la lavorazione della ceramica.\nGeografia fisica.\nIl paese \u00e8 posto ai piedi di due monti (Monte Castelvecchio e monte Penegra). Il monte Castelvecchio prende il suo nome dalla fortezza fatta costruire dai Longobardi nel 700 d.C. che dall'alto dominava la valcuvia e la val Marchirolo.\nNel comune di Cunardo si ramifica nel sottosuolo una grotta chiamata \"Orrido di Cunardo\" nella quale scorre anche il fiume Margorabbia. Alcune tra le zone importanti della grotta sono l'Antro dei Morti, Lago Ignoto e Grotta della Madonnina.\nOrigini del nome.\nI possibili significati di Cunardo sono due: la prima va a richiamare il termine celtico \"K\u00f9n-ort\"= \"luogo fortificato\", secondo il linguista Erst Gamillscheg trarrebbe origine dal longobardo \"Kunihard\"; la seconda potrebbe sempre derivare dal celtico \"K\u00f9n-ard\"= \"luogo alto\", \"luogo posto in alto\", a dominio della Valcuvia per l'appunto, rimanendo il nome rimasto sostanzialmente inalterato nel tempo fino ad oggi .\nStoria.\nIn epoca tardo medievale Cunardo era compreso nel feudo di Valtravaglia, concesso al conte Franchino Rusca dal duca di Milano Filippo Maria Visconti, nel 1438.\nNel 1583 il territorio pass\u00f2 alla famiglia Marliani.\nNel XVIII secolo, essendo comune di scarso interesse, la gestione della comunit\u00e0 era curata esclusivamente dal sindaco, che procedeva nell'ordinaria amministrazione, mentre per gli eventi straordinari veniva coadiuvato da un gruppo di cittadini. Nel 1751 la popolazione ammontava a 443 abitanti.\nNel 1757 il comune faceva parte della Pieve di Val Travaglia. Nel 1786 Cunardo entrava nella provincia di Gallarate, e successivamente di Varese, a seguito dell'editto austriaco che divideva la Lombardia austriaca in otto province. Nel 1791 il comune passava alla provincia di Milano.. In epoca napoleonica, Cunardo fu Comune di III classe nel 1805, venendo poi soppresso e aggregato a Marchirolo dal 1812 al 1816, quando nel Regno Lombardo Veneto riacquist\u00f2 la propria autonomia amministrativa che perdura tutto'ora.\nIl primo Consiglio comunale fu eletto nel 1821.\nSociet\u00e0.\nReligione.\nLa religione pi\u00f9 diffusa \u00e8 quella Cristiana. La parrocchia, dedicata al patrono del paese, Sant'Abbondio, fa parte della Diocesi di Como nonostante la quasi totalit\u00e0 dei paesi confinanti appartenga all'Arcidiocesi di Milano. Per questo motivo, le celebrazioni liturgiche sono in rito romano. La parrocchia nacque nel XV secolo per volont\u00e0 del vescovo Branda Castiglioni. Da quando si ha notizia, si succedettero i parroci Antonio Santamaria (1883-1946), Leone Del Signore (1946-1971), Lodovico Giossi (1971-2010), parroco emerito, e Paolo Busato (2010-2013). Il parroco attuale \u00e8 Don Loris Flaccadori, in carica dall'ottobre 2013. Il patrono del paese \u00e8 sant'Abbondio, mentre la compatrona \u00e8 la Beata Vergine del Rosario che si festeggiano rispettivamente l'ultima domenica di agosto e la prima domenica di ottobre.\nCultura.\nEventi.\nCunardo \u00e8 famoso per la sua pista di sci di fondo e per il suo sci club, che nonostante l'altitudine, riesce a sfornare atleti di livello nazionale, grazie anche all'innevamento artificiale e ai volontari.\nOgni anno, in estate, si tiene il palio dei rioni, dove si sfidano in diversi giochi i 6 rioni: Pozzo/Castelvecchio, Borgo, Ponte Nativo, Filanda (vincitore nel 2020), Sasso Morone, Raglio. Questa manifestazione coinvolge la maggior parte del paese durante le tre settimane di attivit\u00e0."}
{"id": "30054", "revid": "1964823", "url": "https://it.wikipedia.org/wiki?curid=30054", "title": "Cuveglio", "text": "Cuveglio (\"C\u00fcv\u00e9j\" in dialetto varesotto; anticamente anche \"Chej\" in dialetto locale) \u00e8 un comune italiano di abitanti della provincia di Varese in Lombardia. \u00c8 il principale comune della Valcuvia, lungo la strada statale che collega Cittiglio con Luino.\nSociet\u00e0.\nReligione.\nLa maggioranza della popolazione locale professa la religione cristiana cattolica; la frazione di Canonica \u00e8 sede vicariale della diocesi di Como, esercitando la propria giurisdizione su 16 parrocchie limitrofe.\nL'altra confessione cristiana presente \u00e8 quella Evangelica, organizzata nella comunit\u00e0 \"Betania\".\nInfrastrutture e trasporti.\nPosta lungo la strada statale 394 del Verbano Orientale, fra il 1914 e il 1949 Cuveglio era servita da una stazione della tranvia della Valcuvia, che transitava lungo tale arteria stradale."}
{"id": "30055", "revid": "713168", "url": "https://it.wikipedia.org/wiki?curid=30055", "title": "Cuvio", "text": "Cuvio (\"C\u00fcvi\" in dialetto varesotto) \u00e8 un comune italiano di abitanti della provincia di Varese in Lombardia. Cuvio ha dato il nome alla Valcuvia, sul cui versante meridionale si trova il comune. Esso \u00e8 inoltre parte della comunit\u00e0 montana della valle e dell'Unione dei comuni del Medio Verbano.\nStoria.\nCuvio, capo di pieve, compare citata negli Statuti delle strade e delle acque del contado di Milano, compartecipe delle spese per la manutenzione della strada di Bollate (1346).\nCon l'intera Valcuvia fu infeudata nel 1450 ai Cotta che la tennero finch\u00e9 non pass\u00f2 nel 1727 al conte Giulio Visconti Borromeo Arese.\nDenominato comune di Cuvio con Comaccio dal 1797, in et\u00e0 napoleonica, con decreto 4 novembre 1809 b, a Cuvio furono aggregati i soppressi comuni di Cabiaglio, Bedero, Brinzio, Cavona, Ferrera, Masciago e Rancio, e fu inserito nel cantone I di Varese del distretto II di Varese. \nSuccessivamente, a seguito di rettificazione e concentrazione dei comuni del dipartimento del Lario, per \"convenienze topografiche\u201d, Bedero, Brinzio, Cavona e Ferrera furono sottratte a Cuvio a riunite con Rancio a formare l'omonimo comune nel cantone di Luvino. Con decreto 30 luglio 1812 fu creato un nuovo comune denominato Cuvio con i comuni aggregati di Cuvio, Cabiaglio, Vergobbio, Arcumeggia, Cuveglio, Duno, Azzio e Orino, nel cantone II di Gavirate del distretto II di Varese. La situazione torn\u00f2 alla situazione precedente con il ripristinato ordinamento del Regno Lombardo-Veneto.\nCuvio fu ancora interessato alle aggregazioni comunali durante l'epoca fascista, quando con R.D. 12 gennaio 1928, n. 63, dal 16 febbraio, furono soppressi e aggregati ad esso gli ex comuni di Cavona, Cuveglio in Valle (gi\u00e0 Cuveglio fino al 27 settembre 1863), Duno e Vergobbio . Nel 1954 Duno riottene la propria autonomia amministrativa mentre due anni dopo le frazioni di Cavona, Cuveglio in Valle e Vergobbio furono staccate da Cuvio ed erette in comune con la denominazione di Cuveglio (D.P.R. 5 ottobre 1956, n. 1256 ). Nel 1961 da Cuvio fu staccata la frazione di Canonica, aggregata a quello di Cuveglio (D.P.R. 9 maggio 1961, n. 468 ) e da ultimo nel 1970 a Cuvio furono aggregate alcune zone di territorio disabitato, in precedenza di Cuveglio .\nInfrastrutture e trasporti.\nPosta lungo la strada statale 394 del Verbano Orientale, fra il 1914 e il 1949 Cuvio era servita da alcune fermate e una stazione della tranvia della Valcuvia, che transitava lungo tale arteria stradale."}
{"id": "30056", "revid": "2164129", "url": "https://it.wikipedia.org/wiki?curid=30056", "title": "Tagliolo Monferrato", "text": "Tagliolo Monferrato (\"Taieu\" in ligure ed in piemontese) \u00e8 un comune italiano di abitanti della provincia di Alessandria, in Piemonte, situato nell'Alto Monferrato, su un'altura nei pressi della confluenza dello Stura nell'Orba.\n\u00c8 uno dei comuni principali dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada. \nParte del territorio comunale fa parte del Parco naturale delle Capanne di Marcarolo.\nStoria.\nIl Comune trae il proprio toponimo da \"Taliolus\", \"Talliolus\" o \"Taiolus\" ad indicare forse una zona di intenso disboscamento.\nIn epoca longobarda vi operarono i monaci di San Colombano del vicino monastero di Belforte Monferrato, all'epoca noto col nome di \"Uxecium\".\nConcesso nel 976 in feudo agli Aleramici dall'imperatore Ottone I, fu possedimento di vari feudatari: Malaspina, Cattaneo della Volta, gli Spinola, i Doria, i Del Bosco. Durante il periodo medioevale ospit\u00f2 il monastero femminile di Santa Maria di Bano, i cui resti sono ancora oggi visibili sul monte Colma, presso l'omonima localit\u00e0.\nFu conquistato \"armata manu\" dal condottiero militare della Repubblica di Genova Egidio di Negro, durante l'espansione genovese nell'Oltregiogo. Entrato nell'orbita del ducato di Milano, fu dato in feudo alla famiglia Gentile.\nNel 1750 a seguito del matrimonio di Teresa Gentile con Costantino Pinelli, il feudo di Tagliolo pass\u00f2 alla famiglia Pinelli Gentile, ancora attuale proprietaria del castello.\nSimboli.\nLo stemma e il gonfalone del comune di Tagliolo Monferrato sono stati concessi con decreto del presidente della Repubblica del 1\u00ba marzo 1955.\nMonumenti e luoghi d'interesse.\nIl castello di Tagliolo, tuttora abitato dai Marchesi Pinelli Gentile, \u00e8 uno dei meglio conservati dell'Alto Monferrato. Inserito nel circuito dei \"Castelli Aperti\" del Basso Piemonte, si caratterizza per una torre di forma quadrata, che costituisce la parte pi\u00f9 antica, risalente al X secolo, utilizzata per avvistare, secondo la nota credenza, il possibile arrivo di invasioni saracene.\nAll'interno sono visitabili le cantine del Castello, in cui da 500 anni vengono prodotti e conservati i vini del territorio.\nInfrastrutture e trasporti.\nTagliolo \u00e8 servita da autoservizi gestiti dalla societ\u00e0 SAAMO.\nIn passato il paese era servito da una fermata della tranvia Novi Ligure - Ovada, relativamente distante dal borgo, le cui corse cessarono nel 1953.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30070", "revid": "1745361", "url": "https://it.wikipedia.org/wiki?curid=30070", "title": "Aferesi (linguistica)", "text": "L'aferesi (pronuncia: af\u00e8resi, dal greco \u1f00\u03c6\u03b1\u03af\u03c1\u03b5\u03c3\u03b9\u03c2) \u00e8 un fenomeno linguistico che consiste nella caduta di una vocale o di una sillaba all'inizio di parola. Nello studio delle lingue, esso pu\u00f2 essere visto dal punto diacronico per lo studio della loro evoluzione. Il contrario dell'aferesi \u00e8 la pr\u00f2stesi.\nEsempi.\nPu\u00f2 anche essere una figura retorica che d\u00e0 luogo a forme poetiche:"}
{"id": "30071", "revid": "1305772", "url": "https://it.wikipedia.org/wiki?curid=30071", "title": "Sincope", "text": ""}
{"id": "30072", "revid": "2730", "url": "https://it.wikipedia.org/wiki?curid=30072", "title": "Apocope", "text": "In linguistica, lapocope, detta anche troncamento, indica la caduta di un fono o di una sillaba nella parte finale di parola.\nIl fenomeno pu\u00f2 essere sia l'esito finale di un processo diacronico di mutazione della parola, che si attesta, in questo caso, sotto una nuova forma d'uso corrente (\"citt\u00e0\"(\"de\") e \"libert\u00e0\"(\"de\")), dove il \"troncamento\" \u00e8 permanente e del tutto indipendente dal contesto fonologico circostante, sia l'effetto di un'esigenza eufonica che porta alla soppressione della parte finale della parola per evitare incontri o fenomeni fonetici, come la rima, avvertiti talvolta come cacofonici. \nBench\u00e9 quest'ultimo caso assomigli molto al fenomeno dell'elisione, anch'esso di natura eufonica, l'apocope si differenzia per la capacit\u00e0 della parola \"tronca\" di conservare e comunicare il suo significato, anche se pronunciata isolatamente, cio\u00e8 in assenza di un contesto frasale; la distinzione tra i due fenomeni ha importanti conseguenze ortografiche, poich\u00e9 l'elisione \u00e8 sempre accompagnata dall'apostrofo, mentre il troncamento solo in pochi casi.\nL'apocope nell'italiano.\nNell'italiano moderno esistono diverse ossitone, originate dal troncamento di vecchie forme parossitone per effetto di un'aplologia; \u00e8 il caso di parole di derivazione latina come: citt\u00e0(de), libert\u00e0(de), virt\u00f9(te), tutte parole che col tempo hanno perso la sillaba finale \"-\"de\"\" o \"-\"te\"\", e che oggi vengono considerate vere e proprie forme \"piene\" e non \"tronche\", come invece erano considerate in passato, quando ancora si avvertiva la loro derivazione dalle forme allora avvertite come piene. Dette forme oggi resistono soltanto come varianti letterarie o poetiche, ma sono obsolete nell'uso quotidiano.\nParallela alla presenza di parole del cui processo di troncamento non si ha ormai pi\u00f9 coscienza, esistono forme attuali di parole apocopate il cui status di forma \"tronca\" \u00e8 invece avvertito del parlante, in opposizione alla forma intera del vocabolo originario che viene sentito come \"pieno\". \u00c8 questo il caso di parole come \"fior(e)\", \"man(o)\", \"bel(lo)\", il cui uso \u00e8 spesso guidato nella lingua da esigenze eufoniche, ma anche in vere e proprie locuzioni fisse che si sono nel tempo consolidate:\nFrequente \u00e8 la presenza delle forme tronche, infatti, quando si ha la ripetizione della stessa parola (come nell'esempio di sopra), o anche quando si ha la vicinanza di parole col medesimo suffisso: nei verbi con la stessa desinenza, se espressi all'infinito, si assiste spesso alla caduta dell'ultima vocale; l'effetto che sovente si cerca di evitare in questi casi \u00e8 la presenza di una rima, che viene considerata stilisticamente sconveniente nella prosa, se non motivata da specifiche esigenze di richiamo dell'attenzione del lettore o da necessit\u00e0 espressive.\nL'apocope nell'italiano \u00e8 possibile solo a determinate condizioni:\nApocope vocalica ed elisione.\nL'apocope vocalica pu\u00f2 facilmente essere confusa con l'elisione. Tuttavia vi sono due precise motivazioni per non confondere i due fenomeni:\nTuttavia vi sono eccezioni e casistiche in cui rintracciare tale confine non \u00e8 cos\u00ec agevole, specie se vi \u00e8 un comportamento grammaticale della parola particolarmente complesso, e non \u00e8 infrequente in alcuni casi anche incappare in dubbi interpretativi. Si pensi, per esempio, al caso di \"un autista\" o \"un'autista\": nel primo caso il conducente \u00e8 un uomo, nel secondo una donna.\nTroncamenti con apostrofo.\nNell'evoluzione grafematica della lingua italiana dell'ultimo secolo, si \u00e8 attestata la regola grammaticale per cui di norma l'apocope non va mai segnalata con l'apostrofo, tranne nei casi di apocope sillabica in cui si verifichino entrambe le seguenti condizioni:\nQuest'ultima parte sull'apostrofo non sarebbe comunque strettamente normativa, come invece avviene per l'elisione, e non mancano infatti eccezioni, n\u00e9 pareri discordanti fra i principali linguisti e grammatici italiani contemporanei.\nIn italiano l'apostrofo \u00e8 sempre usato in:\nFatti salvi i casi pi\u00f9 rari riportati sotto, si tratta degli unici due casi di apocope in cui tutti i grammatici concordano nell'obbligatoriet\u00e0 dell'apostrofo; tuttavia non vi sarebbero reali necessit\u00e0 linguistiche in quanto non esistono nella lingua italiana altre parole omografe in grado di generare eventualmente confusione: le parole \"po\" e \"mo\" infatti non esistono se non come sigle o abbreviazioni, e l'unica occorrenza omografa di senso compiuto di \"Po\" indica chiaramente il suo statuto di nome proprio dalla maiuscola.\nPi\u00f9 che un troncamento, ca, presente nella toponomastica e nei nomi dei palazzi storici dell'Italia settentrionale, \u00e8 una trascrizione scorretta di c\u00e0, cio\u00e8 \"casa\" nelle lingue gallo-italiche e veneta: l'apostrofo impropriamente sostituisce l'accento che dovrebbe sormontare la A maiuscola.\nNel contesto famigliare, invece, sono diffusi i troncamenti degli appellativi famigliari: ma (\"mamma\"), pa (\"pap\u00e0\"), zi (\"zio\"), che solitamente hanno un uso solo orale, ma che, se devono essere scritti, vengono riportati con l'apostrofo e non con l'accento. Diffuso nell'uso colloquiale \u00e8 anche il regionalismo toscano mi in luogo dell'aggettivo possessivo \"mio/mia miei/mie\", usato sempre per\u00f2 solo in posizione proclitica.\nL'apostrofo \u00e8 invece talvolta usato sulle forme verbali dell'imperativo, alla seconda persona singolare, dei verbi: andare, dare, dire, fare, stare, per distinguerli da una forma, altrimenti omografa, dell'indicativo presente, che per\u00f2 si rif\u00e0 alla terza e non alla seconda persona singolare.\nSu questo uso dell'apostrofo non vi \u00e8 unanime consenso tra i linguisti, tranne, ovviamente, nei casi di possibile ambiguit\u00e0 che generalmente vengono fugati dal contesto. Unici casi pi\u00f9 a rischio di confusione sono per il verbo dare e fare:\nAltri casi di ammissibilit\u00e0 dell'apostrofo nell'apocope sono le interiezioni derivate da troncamento di parole, specialmente in imperativi alla seconda persona; il significato era gi\u00e0 fissato nell'uso interiettivo:\nDi tali apocopi, per\u00f2, \u00e8 frequente trovare forme derivate con l'aggiunta dell\"acca\": \"beh\", \"teh\", \"toh\", \"march\", \"vah\", \"veh\", forme che spesso vengono usate in contesti in cui tali interiezioni hanno perso nell'uso comune la loro sostituibilit\u00e0 con le forme originarie. In queste forme l'acca si incontra talora prima della vocale (\"bhe\", \"mha\" ecc.): questo uso \u00e8 considerato errato. Da notare inoltre la forma \"vabb\u00e8\", usata al pari di \"va be'\" e \"va beh\".\nForme letterarie.\nIn ambito letterario erano presenti forme tronche, ormai desuete, di quasi tutte preposizioni articolate al maschile plurale, derivate dalla fusione con l'articolo \"i\":\nSu tale solco possiamo anche riportare le forme di \"quei\" e \"bei\": que e be.\nAntiche forme letterarie che invece potrebbero portare alcuni problemi interpretativi invece sono:\nErrori comuni.\nIn alcuni casi di monosillabi tronchi viene talvolta fatta confusione tra l'accento grafico e l'apostrofo, dando cos\u00ec origine a forme diffuse che generalmente non sono accettate; le principali sono:\nLa grafia \"qual'\u00e8\" (per \"qual \u00e8\") \u00e8 considerata errata dalla maggior parte delle fonti sulla base del fatto che \"quale\" non richiede l'elisione, in quanto esiste la forma apocopata \"qual\"; non mancano per\u00f2 i pareri contrari, che fanno notare come detta forma \"qual\" sia antiquata o rara. Unanime \u00e8 invece il consenso sulla non accettabilit\u00e0 di \"tal'\u00e8\" (per \"tal \u00e8\").\nEsempi di apocope in arabo, cinese e yoruba.\nLa caduta di foni a fine parola, cio\u00e8 l'apocope, si ritrova anche nella pronuncia pausale in arabo. Quest'ultima si usa durante la lettura del Corano o nella parlata colloquiale e consiste nella caduta delle vocali che indicano il caso grammaticale. In pi\u00f9, se il vocabolo \u00e8 femminile, cade anche la consonante /t/, che \u00e8 tipica dei vocaboli di genere femminile, tale per cui si sente solo una /a/ breve finale.\nNel cinese moderno standard o nella parlata mandarina slang (e quindi settentrionale), possono cadere alcune vocali a fine vocabolo, per esempio in \u8212\u670d shu4fu5 (\"comodo; sentirsi bene\"), che pu\u00f2 ridursi in shu4f.\nInfine in yoruba, siccome le parole finiscono spesso in vocale, nella parlata corrente si assiste spesso a fenomeni di apocope (o, in base al parlante, di aferesi)."}
{"id": "30073", "revid": "86341", "url": "https://it.wikipedia.org/wiki?curid=30073", "title": "Sineddoche", "text": "La sineddoche (pronunciato \"sin\u00e8ddoche\", dal greco \u00ab\u03c3\u03c5\u03bd\u03b5\u03ba\u03b4\u03bf\u03c7\u03ae\u00bb attraverso il latino \u00ab\"synecd\u014fche\"\u00bb, in italiano \u00abcomprendere insieme\u00bb) \u00e8 un procedimento linguistico-espressivo, secondo la linguistica moderna, o una figura retorica, secondo la retorica classicistica, che consiste nella sostituzione tra due termini in relazione tra di loro: la parte per il tutto o viceversa, il singolare per il plurale o viceversa, il genere per la specie o viceversa, il contenitore per il contenuto o viceversa. \n\u00c8 una figura retorica simile alla metonimia, la quale si basa su una relazione di carattere qualitativo; tuttavia non \u00e8 facile distinguerle.\nCaratteristiche.\nConsiste nel definire un concetto servendosi di un termine in relazione di quantit\u00e0, e pertanto si ha una sineddoche quando si indica: \nNei seguenti due esempi si ha anche un caso d'iperbole:"}
{"id": "30074", "revid": "2128848", "url": "https://it.wikipedia.org/wiki?curid=30074", "title": "Allitterazione", "text": "Lallitterazione (dal latino umanistico \"allitteratio\", \"-onis\", derivazione di \"litt\u0115ra\", \"lettera\") \u00e8 una figura di parola, ricorrente soprattutto in poesia, che consiste nella ripetizione, spontanea o ricercata (per finalit\u00e0 stilistiche o come aiuto mnemonico), di un suono o di una serie di suoni, acusticamente uguali o simili, all'inizio (pi\u00f9 raramente all'interno) di due o pi\u00f9 vocaboli successivi, producendo omofonia (al pari della rima); \u00e8 un fenomeno che non interessa soltanto l'arte retorica, ma appartiene anche alla lingua comune. L'allitterazione ha dato origine a varie locuzioni di uso corrente (\"bello e buono\", \"tosto o tardi\", \"senza capo n\u00e9 coda\").\nCome artificio retorico, \u00e8 frequente presso gli autori latini (famoso \u00e8 rimasto l'esametro degli \"Annali\" di Ennio: \"O Tite tute Tati tibi tanta tyranne tulisti\", \"O Tito Tazio, tiranno, tu stesso ti attirasti atrocit\u00e0 tanto tremende!\"); nell'antica poesia germanica \u00e8 elemento fondamentale del verso.\nAl pari di altre figure, l'allitterazione \u00e8 usata in ambito pubblicitario.\nEffetto.\nGrazie alle allitterazioni possono essere evocate diverse sensazioni condizionate dalle lettere che realizzano l'allitterazione stessa, in base a quello che si chiama fonosimbolismo (e che \u00e8 in certo modo avvicinabile all'onomatopea). Alcune linee di tendenza possono essere:\nAlcuni esempi famosi.\nQuinto Ennio.\nFa allitterazione delle lettere \"s\" e \"t\" in\nFa allitterazione della lettera \"r\", ma anche della\"t\" in : \nFa allitterazione estrema della lettera \"t\" combinata con un'onomatopea in: \nVirgilio.\nSempre nell\"Eneide\" si ha un esempio notevole, con due diverse allitterazioni in uno stesso verso; la prima \u00e8 basata sulla lettera \"\"n\" di una doppia negazione che finisce per avere valore affermativo, mentre l'altra consta addirittura di tre lettere - \"l-a-m\" - in nomi di due guerrieri rutuli, Lamiro e Lamo, accomunati nell'identica macabra sorte, vittime entrambi di Niso, che li decapita con la spada mentre dormono. \nDante Alighieri.\n&lt;poem&gt;\n&lt;/poem&gt;"}
{"id": "30075", "revid": "287204", "url": "https://it.wikipedia.org/wiki?curid=30075", "title": "Personificazione", "text": "La personificazione \u00e8 una figura retorica che consiste nell'attribuzione di comportamenti, pensieri, tratti (anche psicologici e comportamentali) umani a qualcosa che non lo \u00e8. Oggetto di \"personificazione\" pu\u00f2 essere un oggetto inanimato, un animale, ma anche un concetto astratto, come la pace, la giustizia, la vendetta, ecc."}
{"id": "30076", "revid": "37401", "url": "https://it.wikipedia.org/wiki?curid=30076", "title": "Prosopopea", "text": "La prosopopea (\u03c0\u03c1\u03bf\u03c3\u03c9\u03c0\u03bf\u03c0\u03bf\u03b9\u03af\u03b1, 'personificazione', dal greco antico \"pr\u00f3sopon\", 'persona', e \"poi\u00e9o\", 'faccio') \u00e8 una figura retorica basata sulla personificazione di oggetti inanimati o di astrazioni, come la Patria o la Gloria. \u00c8 prosopopea anche il dar voce a persone defunte. \u00c8 associabile alla favola, componimento breve in cui si d\u00e0 voce ad animali o oggetti.\nEsempi.\nCelebri esempi di prosopopea sono quella del \"Critone\" di Platone, dove le Leggi di Atene parlano a Socrate e pretendono che ad esse sia dovuta obbedienza anche quando sono sfavorevoli, o quella delle \"Catilinarie\" di Cicerone, in cui l'autore immagina che la Patria sdegnata rimproveri Catilina, reo di aver organizzato una congiura contro di essa.\nAltro celebre esempio di prosopopea si ha nella Bibbia quando nei libri sapienziali la Sapienza Divina viene personificata e rivolge la parola al popolo e al lettore:"}
{"id": "30077", "revid": "2048534", "url": "https://it.wikipedia.org/wiki?curid=30077", "title": "Chiasmo (figura retorica)", "text": "Il chiasmo o chiasma \u00e8 la figura retorica in cui si crea un incrocio immaginario tra due coppie di parole, in versi o in prosa, con uno schema sintattico di AB, BA.\nEtimologia.\nLa disposizione contrapposta delle parole pu\u00f2 essere raffigurata mediante la lettera greca \u03c7 (\"chi\") dell'alfabeto greco, corrispondente a \"ch\" aspirata, da cui origina il termine \"chiasmo\".\nEsempi.\nUn classico esempio \u00e8 il famoso incipit dell'Orlando furioso di Ludovico Ariosto, che presentiamo spezzato in due righe per visualizzare meglio l'incrocio dei concetti.\nnel quale le donne sono legate agli amori e i cavalieri alle armi.\nSi scorge un chiasmo nei versi dell'ode manzoniana \"Il cinque maggio\":\nin cui a \"vittoria\" e \"reggia\", momenti di gloria, si contrappongono \"fuga\" e \"tristo esiglio\", a delimitare gli estremi nella vita di Napoleone, in una sorta di \"X\".\nSempre nel Manzoni:\nAltri tre esempi di chiasmo sono i seguenti, i primi due di Giacomo Leopardi e il terzo di Dante Alighieri (con il personaggio della senese Pia de' Tolomei) :"}
{"id": "30078", "revid": "1958864", "url": "https://it.wikipedia.org/wiki?curid=30078", "title": "Anacoluto", "text": "Lanacoluto (dal greco \"anak\u00f3luthon [sch\u00eama]\", \"privo di un seguito\"), detto anche tema sospeso, \u00e8 una figura retorica in cui non \u00e8 rispettata la coesione tra le varie parti della frase. \u00c8 una rottura della regolarit\u00e0 sintattica della frase presente soprattutto nella lingua parlata, una vera e propria sgrammaticatura che consiste nel cominciare un periodo in un modo e finirlo diversamente spesso cambiando soggetto o introducendo un soggetto che resta poi senza verbo. Nella scrittura \u00e8 un effetto della mimesi del parlato. Pu\u00f2 essere inconsapevole, come nel caso della scrittura dei semicolti, oppure consapevole, come \u00e8 il caso della scrittura dotta o colta, che se ne serve come strumento di ricerca di espressivit\u00e0. \nAnticamente era noto con l'espressione latina nominativus pendens.\nUso.\nDiffuso nel linguaggio comune e nell'italiano popolare, nell'anacoluto il costrutto sintattico \u00e8 privo di coerenza e di accordo logico-grammaticale tra gli elementi del periodo, pur mantenendo un senso o tema comune tra le parti del discorso. \u00c8 utilizzato in modo consapevole fin dall'antichit\u00e0, per ottenere particolari effetti stilistici: ne hanno fatto uso, tra altri, Tucidide, Tito Livio, Cicerone e Catone. Questa tradizione arriva alla contemporaneit\u00e0 passando per gli scrittori del Trecento: sono noti gli anacoluti di Machiavelli e quelli, disseminati ne \"I promessi sposi\", di Alessandro Manzoni."}
{"id": "30079", "revid": "767487", "url": "https://it.wikipedia.org/wiki?curid=30079", "title": "Allusione", "text": "L'allusione \u00e8 una figura retorica e consiste nell'uso di un sostantivo, spesso derivato da un fatto storico o comunemente noto, che abbia un rapporto di somiglianza con l'oggetto in questione.\nEsempi:"}
{"id": "30080", "revid": "125450860", "url": "https://it.wikipedia.org/wiki?curid=30080", "title": "Ipotassi", "text": "L\u2019ipotassi () \u00e8 la strutturazione sintattica per cui il periodo \u00e8 caratterizzato da diversi livelli di subordinazione. Si contrappone alla paratassi.\nEsempio di ipotassi dal \"Canto notturno di un pastore errante dell'Asia\", di Giacomo Leopardi:\n\" - Dimmi: perch\u00e9 giacendo\"\n\"a bell'agio, ozioso,\"\n\"s'appaga ogni animale;\"\n\"Dimmi\" \u00e8 la proposizione principale, \"perch\u00e9... s'appaga...\" \u00e8 una subordinata di primo livello, \"giacendo\" \u00e8 una subordinata della precedente, quindi di secondo livello."}
{"id": "30081", "revid": "466539", "url": "https://it.wikipedia.org/wiki?curid=30081", "title": "Paratassi", "text": "La paratassi (dal greco \u03c0\u03b1\u03c1\u03ac \"par\u00e0\", \"accanto\" e \u03c4\u03ac\u03be\u03b9\u03c2 \"t\u00e1xis\", \"disposizione\u201d, ossia disposte l'una accanto all'altra) \u00e8 una costruzione del periodo basata soprattutto su proposizioni coordinate; si contrappone all'ipotassi. \nDi solito si parla di paratassi quando il periodo \u00e8 costruito solo con frasi principali (indipendenti). Si pu\u00f2 per\u00f2 considerare paratattico anche un periodo in cui da una principale dipendano diverse subordinate dello stesso ordine coordinate tra loro.\nFunzioni.\nA volte, quando si scrive un testo paratattico, si intende creare nel lettore un effetto di attesa, che induce a continuare la lettura.\nLa costruzione paratattica \u00e8 spesso usata nel testo descrittivo, poich\u00e9 questa modalit\u00e0 conferisce chiarezza, evidenza e incisivit\u00e0 alla descrizione.\nEsempi.\nLa ragazza sorrise felice perch\u00e9 aveva ascoltato parole affettuose e perch\u00e9 era lusingata da quelle dimostrazioni di simpatia.\nAnche un uomo tornava al suo nido:\nl'uccisero, disse: Perdono;\ne rest\u00f2 negli aperti occhi un grido\nportava due bambole in dono...\nAltri ambiti.\nSi pu\u00f2 parlare di paratassi anche in ambito delle arti figurative, quando gli elementi di una composizione sono posti uno accanto all'altro, senza tenere conto della disposizione spaziale, come nei cortei di \"Vergini e Santi\" della basilica di Sant'Apollinare Nuovo a Ravenna."}
{"id": "30083", "revid": "322321", "url": "https://it.wikipedia.org/wiki?curid=30083", "title": "Bassiano", "text": "Bassiano (\"Vassi\u00e0no\" in dialetto locale) \u00e8 un comune italiano di abitanti, il pi\u00f9 alto della provincia di Latina nel Lazio dopo Rocca Massima e Campodimele. Detiene la Bandiera arancione.\nGeografia fisica.\nTerritorio.\nNel territorio di Bassiano nasce il torrente Brivolco, che confluisce successivamente nel fiume Ufente nel territorio di Sezze, nella pianura pontina.\nTra le cime che si elevano, ci sono il Dosso dell'Ospedale, il Monte Calovella, il Monte Carbolino, il Monte Castellone, il Monte del Cerro, il Monte della Bufala e il Monte Furchia Vecchia.\nClima.\nClassificazione climatica: zona E, 2108 GR/G\nStoria.\nLe origini.\nLe origini di Bassiano e del suo centro collinare non sono ancora del tutto chiare. Qualche autore ha scomodato divinit\u00e0 mitologiche, altri hanno chiamato in causa imperatori romani vantando che Bassiano sia stata fondata dall'imperatore Caracalla, o di portare altres\u00ec il nome di San Bassiano vescovo di Lodi. La storia di Bassiano ha inizio certamente intorno al X secolo e parte da un piccolo gruppo di pastori e contadini costretto a rifugiarsi, in questo luogo completamente coperto alla vista della pianura, a causa delle continue scorrerie barbariche.\nLe prime notizie scritte su Bassiano sono databili al 1169. In un documento rinvenuto nell'archivio della collegiata di Santa Maria in Sermoneta si fa riferimento al recupero del Castrum sottratto con l'inganno da un certo Gregorio Leonis ad un Signore di Bassiano.\nI legami storici e di territorio con l'area della Torre di Acquapuzza, probabile continuazione del castrum latino di Acquaputrida di cui \u00e8 attestata l'appartenenza all'imperatore Caracalla, farebbero comunque propendere per l'ipotesi di una derivazione del nome dall'antroponimo \"Bassianus\" forse attribuito anticamente al Castello di Acquapuzza, e solo successivamente trasferito al centro collinare in ragione di una migrazione di popolazione.\nInfatti l'area dell'Acquapuzza e della contigua contrada di Antignano, bench\u00e9 oggi risultino isolate da un punto di vista viario dal resto del territorio comunale, in epoche antiche costituivano la principale vie d'accesso al paese collinare, che si trova proprio alle spalle della localit\u00e0 pedemontana nascosto da un rilievo montuoso. Tale area pedemontana ha rappresentato inoltre per secoli l'unica porzione di territorio comunale di Bassiano ad affacciarsi ai margini dell'Agro Pontino: un'area ristretta e molto decentrata che conferma il forte legame esistito tra le due localit\u00e0, e che suggerirebbe che la fondazione del centro collinare sia avvenuta con una migrazione a partire dalla pi\u00f9 antica localit\u00e0 pedemontana quando questa fu abbandonata. Inoltre anche il toponimo di Antignano, o Antignana, ripeterebbe nel nome l'aggettivo \"Antoniniano\", riferibile sempre a Caracalla e ad una sua Villa la cui esistenza \u00e8 attestata dalle fonti antiche proprio nelle vicinanze del castrum di Acquaputrida.\nMedioevo.\nNel 1240, Papa Gregorio IX nomina Signore dei Castelli di Sermoneta e Bassiano Trasmondo Annibaldi, per ringraziarlo dell'aiuto ricevuto contro i tentativi di invasione di Federico II. Gli Annibaldi governarono il paese fino al 1297 anno in cui il castello pass\u00f2 in possesso dei Caetani che lo governarono fino alla soppressione dei feudi, fatta eccezione che per un decennio (1492 - 1502) in cui governarono i Borgia.\nLa storia di Bassiano \u00e8 segnata profondamente dall'azione dei movimenti spirituali del XIII e XIV secolo, che furono i promotori di un rinnovamento sociale. I fraticelli spirituali, rigidi osservanti della regola di San Francesco d'Assisi, che trovarono rifugio nella grotta di Selva Scura, oggi annessa al Santuario del Crocifisso. E per alcuni, i Cavalieri templari che, si ritiene, abbiano lasciato il segno del loro passaggio nel Santuario del Crocifisso e nella piccola chiesa di San Nicola.\nRinascimento.\n\u00c8 solo all'inizio del XVI secolo che i Caetani, con la costruzione del palazzo Baronale, lasciano un'impronta del loro dominio sulla terra di Bassiano. Fu Bonifacio Caetani che nel 1554 fece costruire un importante palazzo, quale rifugio delle insidie della palude e luogo di cura per la sua salute malferma. Il palazzo ingloba nel suo interno case e botteghe medievali che i Caetani nel corso del XV secolo avevano acquistato in localit\u00e0 \u201cPorta salamandra\u201d che era la principale via di accesso al Castrum.\nNel 1541 Camillo Caetani promulga gli statuti di Bassiano. Tutto era sotto il controllo del duca: la propriet\u00e0, la famiglia, la chiesa. Ma un'arma pi\u00f9 potente della polvere da sparo e degli archibugi sta vedendo gli albori in quel tempo: il libro. Attraverso il tipografo umanista Aldo Manuzio, il libro diffonde la cultura, le idee e riscatta le genti dall'oppressione dei potenti.\nMonumenti e luoghi d'interesse.\nMuseo delle Scritture Aldo Manuzio.\nNella cittadina dei Lepini \u00e8 stata da oltre un decennio avviata una raccolta di Opere Aldine. Pi\u00f9 di recente \u00e8 nato, in collaborazione con l'Universit\u00e0 degli Studi di Roma \"La Sapienza\", il progetto di un Museo delle Scritture con l'intento di restaurare e, quindi, valorizzare una sala in cui sono conservati importanti graffiti carcerari della fine del XVIII secolo.\nIl Museo delle Scritture Aldo Manuzio rende omaggio al suo pi\u00f9 celebre concittadino e rappresenta un centro di ricerca, conservazione e valorizzazione delle scritture, che racconta in chiave didattica un percorso storico e antropologico.\nMosso dal desiderio di preservare la letteratura e la filosofia greca, nonch\u00e9 il grande patrimonio della letteratura latina, diffondendone i capolavori in edizioni stampate, Aldo Manuzio, nel 1494, apr\u00ec la tipografia nella contrada Sant'Agostino e rapidamente, in tutta Europa, i suoi volumi furono conosciuti con il nome di \"edizioni aldine\".\nTra le innovazioni pi\u00f9 significative alla moderna cultura della scrittura, da egli apportate, annoveriamo: l'avvio nel 1501, a una collana di libri in cui per la prima volta venne utilizzato il carattere corsivo; la definitiva sistemazione della punteggiatura con l'invenzione del punto e virgola; la creazione del libro tascabile; e, infine, l'introduzione della numerazione delle pagine.\nRicavato all'interno del cinquecentesco Palazzo Caetani, il Museo \u00e8 accessibile attraverso Porta Salamandra, l'antica porta cittadina.\nSul piano dell'allestimento il Museo delle Scritture presenta scenografie suggestive e dispositivi interattivi, efficaci a promuovere un apprendimento attraverso la partecipazione diretta, permettendo di conoscere facendo esperienza.\nTre sale espongono macchine tipografiche e suggeriscono un percorso storico in cui si pu\u00f2 leggere l'evoluzione della scrittura dalle tavole in pietra fino ad arrivare ai moderni pc, passando per varie forme di comunicazione quali la posta, i cellulari, i manifesti e le penne. L'allestimento mette, quindi, in risalto le forme di comunicazione che hanno contribuito a scrivere la storia evidenziando le rivoluzioni tecnologiche nel campo della comunicazione\nLe testimonianze in mostra documentano, inoltre, il rapporto degli abitanti del paese con la scrittura nelle pratiche lavorative, nelle esperienze scolastiche, autobiografiche e liriche.\nLa sala Graffiti \u00e8 la pi\u00f9 rilevante del palazzo e la pi\u00f9 significativa dal punto di vista del tema del museo. \nUn vero e proprio documento che ha richiesto numerose opere di restauro e puntuale valorizzazione, grazie alla collaborazione con l'Universit\u00e0 degli Studi di Roma \"La Sapienza\".\nLe pareti della sala presentano graffiti e disegni a carboncino. Vi si scorgono testi di denunce, riproduzioni di paesaggi, simboli religiosi, volti e tanto altro di non sempre immediata individuazione e di completa comprensione.\n\u00c8 legittimo suppore che tali scritture, per buona parte risalenti alla fine del Settecento e ai primi decenni dell'Ottocento, siano state prodotte da persone recluse, quando la struttura ospitava la prigione.\nI graffiti rappresentano una grande testimonianza storica, riuscendo ad evocare le storie e la mentalit\u00e0 degli uomini di quel periodo.\nArchitetture religiose.\nLa chiesa, dedicata a Sant'Erasmo Vescovo di Formia, fu edificata intorno al XII secolo. I numerosi interventi di restauro hanno radicalmente cambiato l'architettura dell'edificio originale. Sulla facciata possiamo notare un bassorilievo che raffigura il \u201cCristo Benedicente\u201d.\nL'interno tipicamente neoclassico, \u00e8 diviso in tre navate, dietro l'altare maggiore \u00e8 presente un'abside semicircolare dove \u00e8 collocato un coro ligneo del 1852 scolpito dall'ebanista Frattini. Sopra il coro sono collocate tre tele, la centrale realizzata nel 1599 da Francesco da Castello Flander. In una piccola cappella in fondo alla navata di sinistra vi \u00e8 collocata una fonte battesimale del XII secolo, sorretta da un leone in marmo di epoca romanica la piccola cappella vede anche la presenza di numerosi affreschi del 1582. La chiesa di Sant'Erasmo ha avuto l'ultimo restauro nel 2002.\nDedicata originariamente a San Pietro Apostolo, la chiesa di San Nicola risale al 1200. La struttura a croce latina divide la chiesa in due navate, di cui la laterale con copertura a crociera e la centrale con copertura a capriate, ed un transetto. Gli affreschi, che ricoprano quasi interamente le pareti, sono di gusto popolare, e raccontano la vita dei Santi. Di particolare interesse, l'ambone in pietra, appoggiato ad un muro di sostegno e puntellato da una colonna con base ornata. Nella parete di fondo, sopra l'altare maggiore \u00e8 stato ritrovato un affresco raffigurante la Vergine con il Bambino. Questo affresco fino al momento del restauro era coperto da una grande pala del \u2018600. Custodita nella navata centrale vi \u00e8 un prezioso olio su tavola raffigurante il SS.mo Salvatore, opera del pittore rinascimentale Girolamo Siciolante da Sermoneta.\nLa piccola chiesa di Santa Maria nasce come parte di un monastero benedettino nel XII secolo. Santa Maria si sviluppa su due livelli: l'oratorio in alto e la sala capitolare in basso, con l'ingresso nella sottostante via delle mura. La lunetta che sormonta il portale di ingresso reca un affresco con l'immagine del Cristo Benedicente. All'interno della chiesa, oggi adibita a punto polifunzionale, sono ancora visibili due affreschi nella zona absidale. Nel centro polifunzionale S. Maria sono attualmente presenti due esposizioni; la prima \u00e8 la mostra sull'unita d'Italia e la seconda \u00e8 il museo della malacologia dove sono esposte varie conchiglie provenienti da tutto il mondo.\nIl Santuario del Crocifisso, si colloca a circa tre chilometri dal centro abitato, in localit\u00e0 Selva Scura, databili intorno al XII secolo, prende il nome dal celebre Crocifisso ligneo custodito al suo interno, scolpito da Fra' Vincenzo Pietrosanti nel 1673. Abitato fin dall'origine dai frati Francescani. Il modesto edificio vede al suo interno la presenza della grotta di Selvascura (o grotta dei templari) interamente affrescata, i quali risalgono probabilmente alla prima met\u00e0 del XV secolo. Attigua alla grotta \u00e8 la cappella rotonda, costruita nella seconda met\u00e0 del Seicento per ospitare la scultura in legno del Crocifisso. Il Santuario \u00e8 oggetto di una lunga e complessa fase di restauro, iniziata nel 1976 e non ancora conclusasi.\nIl Santuario della Trinit\u00e0 \u00e8 posto a circa cinque chilometri da Bassiano. Il piccolo santuario edificato probabilmente intorno alla met\u00e0 del Seicento, andato in rovina a causa delle intemperie che nei secoli si sono abbattute su di esso. Il modesto edificio fu interamente riedificato, dal popolo bassianese, sul finire degli anni trenta. Negli anni novanta il Santuario \u00e8 stato oggetto di un nuovo restauro, realizzato per volere del parroco Don Angelo Buonaiuto e del popolo bassianese, con l'aiuto del reparto elicotteristico del Gruppo Forestale dello Stato e di numerosi volontari.\nIl centro storico.\nLe maestose mura castellane, fatte costruire dai Caetani nel XIII secolo, costituiscono la struttura a spirale del paese, una serie di scalette crea un gioco tra i vicoli e passaggi nascosti che culminano verso la collina in cui troneggia la chiesa di S. Erasmo e la piazza della Torre Civica. Le tre porte di accesso al borgo non rappresentano semplicemente un'apertura nelle mura ma un luogo d\u00ec incontro fra due mondi: l'urbano ed il rurale, l'interno e l'esterno. Entrando nel borgo attraverso l'arco della Porta nuova e affacciandosi dalla terrazza del belvedere ci si ritrova immersi in un mare di verde fatto di faggi di lecci e di querce. Il borgo medioevale \u00e8 costruito da antiche case chiamate \u201cCase Torri\u201d interrotte da una serie di affascinanti vicoli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 76 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 54 3,27%\nCultura.\nIstruzione.\nMusei.\nDedicato all'illustre umanista editore e stampatore, Aldo Manuzio nato a Bassiano, il museo valorizza la significativa collezione delle sue opere e l'originale contributo innovativo, inserendoli in un percorso storico e antropologico delle forme di scrittura. L'allestimento propone tipi e funzioni di comunicazione scritta che provengono da molto lontano e che oggi la societ\u00e0 multiculturale avvicina come enigmi alla nostra esperienza quotidiana. Nel museo si d\u00e0 risalto alle rivoluzioni tecnologiche nelle forme del comunicare e al diverso rapporto che via via si \u00e8 creato tra scrittura e oralit\u00e0. Un grande rilievo \u00e8 dato alle scritture marginali locali (di pastori, graffitismo), con esempi significativi sia all'interno del museo che all'esterno.\nHorst, il Laboratorio di geologia, \u00e8 diviso in vari settori tematici, ognuno dei quali rappresenta un argomento legato alle Scienze della Terra, dall'origine del nostro pianeta, alle impronte di dinosauri di Sezze fino al Plattenkalk di Bassiano. Il laboratorio \u00e8 corredato di sussidi didattici in grado di fornire tutte le informazioni necessarie alla comprensione di ogni argomento trattato. Il visitatore non \u00e8 un semplice spettatore di vetrine e pannelli esplicativi, ma diventa attore protagonista facendo funzionare le macchine interattive che illustrano i vari processi geologici. Nel laboratorio sono infatti presenti anche dei sussidi ludico-multimediali che fanno scatenare la fantasia e il desiderio di scoperta del fruente, senza mai portare la precisione scientifica in secondo piano. Il laboratorio geologico \u00e8 inoltre caratterizzato dalla presenza di fossili e rocce provenienti dai Monti Lepini ed Ausoni, alcuni dei quali possiedono un elevato valore scientifico.\nCinema.\nNel paese e nel suo territorio montano nell'autunno del 1967 furono girati gli esterni del film \"Il Profeta\", regia di Dino Risi, interpretato da Vittorio Gassman e Ann Margret, fotografia di Sandro D'Eva.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 60 imprese operanti nel territorio comunale, che rappresentavano lo 0,15% del totale provinciale (39.304 imprese attive), hanno occupato 128 addetti, lo 0,1% del dato provinciale (122.198 addetti); in media, ogni impresa nel 2015 ha occupato due persone (2,13).\nTurismo.\n\u00c8 comune nominato bandiera arancione da Touring Club Italiano.\nAmministrazione.\nNel 1934 passa dalla provincia di Roma alla provincia di Littoria ( odierna Latina )."}
{"id": "30084", "revid": "322321", "url": "https://it.wikipedia.org/wiki?curid=30084", "title": "Campodimele", "text": "Campodimele \u00e8 un comune italiano di abitanti della provincia di Latina nel Lazio. Fa parte del circuito dei borghi pi\u00f9 belli d'Italia.\nGeografia fisica.\nTerritorio.\nSituato sulla cima di un ripido colle di origine carsica, circondato da colline boscose e montagne brulle, sulle estreme propaggini dei monti Ausoni, dove questi si saldano con la catena degli Aurunci.\nClima.\nClassificazione climatica: zona E, 2265 GR/G\nStoria.\nL'origine dell'abitato viene attribuita da un'obsoleta tradizione settecentesca ai superstiti dell'antica citt\u00e0 latina di \"Apiolae\", ricordata da Plinio il Vecchio (Nat. Hist. III, 5) e Tito Livio (1, 5) come conquistata e distrutta nel VI secolo a.C. da Tarquinio Prisco, quinto re di Roma. Va considerata del tutto infondata anche l'ipotesi secondo cui il nome di \"Apiolae\" sarebbe etimologicamente derivato da \"api\", per cui si sarebbe stato trasformato in \"Campus Mellis\", ovvero \"Campo di Miele\".\nLe prime notizie certe di un centro abitato e fortificato con questo nome dal 1072, quando i conti di Fondi donarono i loro beni, tra cui \u201cCampo de Melle\u201d ed il convento di Sant'Onofrio, al monastero di Montecassino; per cui nel 1087 l'abate Desiderio, divenuto in seguito papa Vittore III, fece scolpire sul portale della basilica, tuttora esistente, il nome di \u201d\"S. Onophrius de Campo de Melle\"\u201d, insieme a quello di tutti gli altri possedimenti acquisiti dalla \u201c\"Terra Sancti Benedicti\"\". Nel 1158 in una bolla di papa Adriano IV Campodimele \u00e8 citato tra i paesi che dovevano \u201crimanere in perpetuo\" nella diocesi di Gaeta.\nIl \"castrum\" di Campodimele fece parte del Ducato di Fondi fino al 1140, anno in cui fu inquadrato nella Contea di Fondi, feudo della famiglia normanna Dell'Aquila. Nel 1298 pass\u00f2 alla famiglia Caetani e nel 1384 Onorato I assunse l'amministrazione per conto di Luigi II d'Angi\u00f2. Il paese era compreso nella provincia di Terra di Lavoro.\nNel 1497, il territorio dell'intera contea di Fondi fu concesso dal re di Napoli al generale Prospero Colonna quale ricompensa per la fedelt\u00e0 da lui dimostrata.\nAll'inizio del XVII secolo il paese, gi\u00e0 dominio dei Gonzaga, divenne propriet\u00e0 dei Carafa di Stigliano e nel 1647 fu acquistato da donna Maddalena Miroballo, moglie di Troiano, \"per impetrar il titolo sopra detta terra\". Donna Maddalena nel 1674 rivendette il feudo ai Carafa per 5000 ducati, ma la famiglia Miroballo continu\u00f2 a portare e trasmise agli eredi il titolo di \"duca di Campomele\". Alla morte dell'ultimo erede dei principi di Stigliano, il pi\u00f9 ricco feudatario del Regno di Napoli, nel 1689, tutto il comprensorio della contea di Fondi fu devoluto al fisco, e il re lo don\u00f2 nel 1690 alla famiglia austriaca Mansfeld con il titolo di principe. Nel 1721 ritroviamo Campodimele tra i feudi della famiglia Di Sangro, che acquis\u00ec il titolo di principe di Fondi.\nIn seguito all'abolizione nel 1806 del sistema feudale, Campodimele fu inserita nel nuovo ordinamento comunale.\nDurante l'epoca borbonica, Ferdinando II usava sostarvi per visitare i vicini santuari della Madonna della Civita (Itri), di Sant'Onofrio e di San Michele Arcangelo. Il re si occup\u00f2 del miglioramento dei collegamenti stradali tra i comuni di Itri e Campodimele, Pico ed altri, e della costruzione di nuove chiese, venendo personalmente ad inaugurare i lavori.\nCaduto il Regno delle Due Sicilie e realizzata l'Unit\u00e0 d'Italia, Campodimele, riconfermato comune autonomo, fece parte del mandamento di Fondi, del circondario di Gaeta e della provincia di Terra di Lavoro, con capoluogo Capua prima e Caserta dopo. Nel 1927, entr\u00f2 a far parte della provincia di Roma sino al 1934, anno in cui fu istituita l'attuale Provincia di Latina.\nLa condizione del paese e degli abitanti nel XVII secolo.\nIn quel tempo, sulla base di una precisa descrizione fattane nell\"'Apprezzo del 1690\", Campodimele era una \"terra murata\" circondata da \"dodici torrioni a l'antica de figura quasi circolare\" e il governo del comune era affidato a un giudice, un \"sindico\" e otto consiglieri. Vi era una chiesa principale con otto altari, inoltre quattro cappelle, di cui due con \u201cospedale\u201d. Sulle condizioni degli abitanti: \u201c\"In detta terra non vi sono persone facoltose, n\u00e9 medico, n\u00e9 spetiale di medicina, n\u00e9 manuale, n\u00e9 vi \u00e8 nessuno artista, solo vi \u00e8 uno barbiero; non vi \u00e8 nessuna sorte di boteche e quello li bisogna si servono dalle terre convecine. Sono tutti poveri e si esercitano a coltivare li campi et altri esercizi foresi, et le donne agiutano li loro mariti; et vestono generalmente tutti di lana e dormono quasi tutti sopra pagliaricci; et lo grano che produce il territorio lo vendono per pagare li pesi, e mangiano la maggior parte dell'anno pane di grano d'India e miglio\"\u201d.\nGli abitanti erano circa ottocento, come oggi, se si considera che furono tassati per circa 150 \u201cfuochi\u201d, ovvero famiglie, all'epoca numerose e comprensive di servi e lavoranti.\nSecondo un documento del 1701, le rendite feudali e burgensatiche, nette di spese e di \u201cadoa\u201d, erano di ducati 173 e tari 3.\nIl brigantaggio.\nIl territorio di Campodimele fu percorso dai briganti, favoriti dai fitti boschi che permettevano il nascondiglio e la fuga verso la cosiddetta \"Terra di Nessuno\" al confine tra il Regno di Napoli e lo Stato Pontificio. Esiste tuttora, presso la localit\u00e0 di Campolevole (\u201cCampo della lepre\u201d), sul confine con il comune di Esperia, la \u201cserra dei briganti\u201d (o \u201ccisterna dei ladri\u201d), un picco sulla cresta del monte Mandrone circondato da una fitta boscaglia, nel quale i fuorilegge del tempo realizzarono una fortificazione circolare con muri di pietre a secco, del diametro di circa sei metri, dalla quale era possibile dominare il pianoro sottostante ed organizzare una difesa. Inoltre, sul crinale del monte Fontanino, al confine con il territorio del comune di Pico, vi \u00e8 una profonda caverna chiamata la \u201ctana di Garofalo\u201d, dal nome di un celebre capobanda. Esiste anche un monte Sant'Olivo, che ricorda altro noto brigante.\nTra i fuorilegge che percorsero il territorio si ricordano Antonio Gasbarrone di Sonnino, Alessandro Massaroni di Vallecorsa, Gaetano Mammone di Sora, Angelo Ferro di Sant'Oliva e Michele Pezza di Itri, pi\u00f9 noto come \u201cFra Diavolo\".\nSul ceppo di questo preesistente fenomeno malavitoso si innestarono le formazioni pseudo-politiche all'indomani della resa di Gaeta: il 13 maggio 1861, un gruppo di briganti nostalgici, capeggiato da Luigi Alonzi di Sora, detto Chiavone, arriv\u00f2, in nome del lealismo borbonico, ad invadere Campodimele, Lenola e Monte San Biagio. A Campodimele i briganti devastarono il comune, togliendo dalle pareti i ritratti di Vittorio Emanuele II e di Garibaldi per sostituirli con quelli di Francesco II e di Maria Sofia, dichiararono decaduto il nuovo regno unitario e ripristinarono quello borbonico.\nIl fenomeno del brigantaggio, organizzato sui monti Ausoni, Aurunci e Lepini, assunse dimensioni talmente gravi che l'esercito italiano non and\u00f2 tanto per il sottile nella sua azione repressiva: basti considerare che in un solo semestre del 1861 furono catturati, uccisi in scontri a fuoco o fucilati, 278 briganti. Molti di questi, comunque, erano in perfetta buona fede, molti altri, invece, si vestivano dei panni legittimisti per fini strettamente personali. Anche qualche campomelano si trov\u00f2 coinvolto nel brigantaggio, come dimostra l'arresto avvenuto ad Isoletta di certo \u201cFalora Michele fu Giuseppe di Campo di Mele, di anni 37\u201d, che nel telegramma inviato al Prefetto di Sora in data 27 ottobre 1863 risulta consegnato dalla \u201ctruppa francese al nostro Comando Militare della zona, per l'immediata traduzione al Tribunale di Gaeta\u201d.\nA parte le scorrerie nel territorio di altre bande di briganti legittimiste (tra le quali quelle di Giuseppe Antonio Conte di Fondi e di Francesco Piazza di Mola (Formia), detto Cuccitto), Campodimele fu spesso rifugio del capobanda Pietro Garofalo e della sua \u201cdruda\u201d (la compagna); questi usavano vari nascondigli sia nell'abitato che sulle montagne circostanti ed erano accompagnati da numerosi accoliti. La Guardia Nazionale, guidata dal sindaco di Campodimele, il 2 maggio 1868, riusc\u00ec ad arrestare il brigante Giuseppe Cutrozzola da Messina, facente parte della banda, mentre il capo e la sua donna furono invece catturati dai Carabinieri nella notte del 30 marzo 1869, dopo un conflitto a fuoco e una dura colluttazione, in una casa del borgo medioevale.\nLa seconda guerra mondiale.\nDopo l'armistizio dell'8 settembre 1943 la tedesca linea Gustav, che doveva arrestare l'avanzata delle truppe alleate, passava proprio attraverso il territorio del paese, consentendo dalle sue alture il controllo della Valle del Liri e delle vie di comunicazione tra il mar Tirreno e l'entroterra frusinate. Questa situazione comport\u00f2, il 10 gennaio 1944, la deportazione di settecento abitanti (su 1400) e poi i soprusi, le miserie, i bombardamenti che caratterizzarono il \u201cfronte di Cassino\u201d (fu distrutto il monastero di Sant'Onofrio). Infine le violenze e gli stupri da parte dei marocchini del Corpo di Spedizione Francese, che con gli anglo-americani conquistarono Monte Faggeto e quindi Campodimele tra il 18 e 20 maggio dello stesso anno. Questi episodi offrirono lo spunto per il famoso romanzo \u201cLa Ciociara\u201d di Alberto Moravia, il quale in quel triste periodo bellico era sfollato proprio su un monte tra Fondi e Campodimele.\nMonumenti e luoghi d'interesse.\nIl borgo si presenta nel suo insieme con una struttura architettonica a forma circolare omogenea e compatta, dominato dal campanile della chiesa parrocchiale. Le abitazioni si assestano intorno alla viabilit\u00e0 interna degradando verso il basso a forma di cono dove la cinta muraria ne costituisce la base. La circolazione \u00e8 esclusivamente pedonale su strade e gradinate.\nArchitetture religiose.\nSant'Onofrio, santo anacoreta, \u00e8 patrono e protettore di Campodimele, insieme ai compatroni san Rocco e san Michele Arcangelo.\nLa fondazione del monastero di Sant'Onofrio risale all'XI secolo, ad opera dell'attivissimo abate Desiderio di Montecassino, che ne affid\u00f2 l'esecuzione materiale al priore Gerardo di Pico. Costruito originariamente in zona isolata, era composto dalla chiesa, a navata unica, con annessa una serie di camerette che fungevano da alloggi a servizio dell'eremo.\nDistrutto in parte durante la Seconda guerra mondiale, \u00e8 stato restaurato e ricostruito nella parte diroccata negli anni ottanta. Oggi \u00e8 meta di pellegrini e comitive di visitatori.\nLa chiesa parrocchiale di San Michele Arcangelo si erge nel punto pi\u00f9 alto del paese, in piazza Capocastello, centro del nucleo storico, raggiungibile solo a piedi.\nVenne costruita forse sulle rovine di un preesistente tempio pagano nell'XI secolo ed era originariamente nota come Chiesa di Sant'Angelo, come veniva in origine semplificato il nome di San Michele Arcangelo (si veda l'analogo caso della chiesa di San Michele Arcangelo di Sermoneta, anch'essa nota tradizionalmente come \"Sant'Angelo\", o lo stesso caso di Castel Sant'Angelo a Roma).\nDanneggiata da un terremoto, venne chiusa al culto e quindi restaurata nel 1939.\nIn essa sono custoditi i resti di un pregevole tabernacolo marmoreo della scuola di Tommaso Malvito (artista operante a Napoli tra la fine del XV e gli inizi del XVI secolo), e un dipinto firmato da Gabriele da Feltre, che reca la data del 1578. Agli inizi del Novecento la statua lignea che rappresenta Sant'Onofrio succintamente vestito vi venne trasferita dall'omonimo monastero.\nIl Comune e la Provincia hanno dotato la chiesa di un portale di bronzo.\nArchitetture militari.\nLa cinta muraria, dotata di dodici torri, fu costruita nell'XI secolo, quale fortificazione a difesa della strada Civita Farnese (l'attuale statale della Valle del Liri), che si ricollegava con la via Appia all'altezza di Itri, percorsa dalle truppe borboniche per raggiungere Isoletta frazione di Arce, al confine del Regno delle Due Sicilie con lo Stato Pontificio.\nIl luogo conserva l'aspetto medioevale ed ha ricevuto un importante restauro conservativo negli anni Novanta, con la sistemazione dell'antico camminamento esterno alle mura, divenuto una suggestiva passeggiata.\nSociet\u00e0.\nEvoluzione demografica.\nEmigrazione.\nDopo le devastazioni della seconda guerra mondiale molte famiglie decisero di emigrare in Inghilterra, in Brasile e soprattutto nel Canada, ove altri compaesani e ciociari li avevano preceduti.\nIl fenomeno dell'emigrazione si attenu\u00f2 gradualmente, ma i residenti continuarono a ridursi e divennero pressanti le emergenze dovute alla crisi economica, all'abbandono delle terre ed alla disoccupazione. Si tent\u00f2 di ovviare alla diminuzione degli abitanti con varie iniziative che tuttavia non ebbero buon esito.\nContemporaneamente le decine di famiglie giunte in Canada da Campodimele si sono moltiplicate, superando le duemila unit\u00e0 nella sola Toronto e nel 1976 si \u00e8 costituito in quella citt\u00e0 il \u201cCampodimele Social Club\u201d, con circa mille iscritti, con lo scopo di riaffermare le tradizioni del paese di origine, rafforzare i vincoli con i cittadini della madrepatria e dare vigore alla devozione per Sant'Onofrio. Diverse famiglie hanno fatto fortuna e molti ritornano ogni anno al paese d'origine, in particolare nel mese di agosto.\nQualit\u00e0 della vita.\nLa longevit\u00e0 degli abitanti di Campodimele rispetto alla vita media in Italia (77 anni per gli uomini e 84 per le donne) fu oggetto a partire dal 1985 di una ricerca dell'Organizzazione Mondiale della Sanit\u00e0, nell'ambito del \"progetto Monica\": la ricerca accert\u00f2 che tra i primi fattori era il tasso di colesterolo degli abitanti, inferiore del 50% rispetto alla media nazionale, e la loro bassa pressione arteriosa. Altre ricerche (Pietro Cugini, cattedra di Semeiotica della II Clinica medica dell'Universit\u00e0 la Sapienza di Roma) avevano gi\u00e0 accertato la pari possibilit\u00e0 per entrambi i sessi.\nL'interesse mediatico per la notizia determin\u00f2 un forte incremento turistico e tuttora il paese \u00e8 meta di studiosi e ricercatori per l'individuazione dei fattori che favoriscono tale longevit\u00e0.\nCultura.\nIstruzione.\nBiblioteche.\nLa Biblioteca \u00e8 utilizzata nei mesi estivi, anche come galleria per esposizioni d'arte, personali o collettive di pittura, scultura, fotografia ed oggetti di artigianato.\nTeatro.\nIl Comune dispone di un teatro all'aperto (tipo anfiteatro) con circa 1000 posti a sedere; una sala multimediale con 600 posti a sedere;\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 24 imprese operanti nel territorio comunale, che rappresentavano lo 0,06% del totale provinciale (39.304 imprese attive), hanno occupato 50 addetti, lo 0,04% del dato provinciale (122.198 addetti); in media, ogni impresa nel 2015 ha occupato due persone (2,08).\nInfrastrutture e trasporti.\nStrade.\nIl borgo \u00e8 accessibile da una sola strada carrabile, che si diparte dalla statale della Valle del Liri (SS.82). Una seconda strada, recentemente asfaltata, si stacca dalla statale in localit\u00e0 Taverna verso il monastero di Sant'Onofrio e da questa una diramazione sale verso il paese dai pressi del \"Ponte delle Streghe\".\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nBibliografia.\nS. Aurigemma, A. Bianchini, A. De Santis, \"Circeo - Terracina - Fondi\", Roma, Poligrafico dello Stato, 1957.\nD. Lo Sordo, C. Macaro, G. Pesiri (a cura di), \"Sacra visitatio totius Fundanae dioecesis ab ill.mo et r.mo episcopo Joanne Bap.ta Comparini peracta, anno 1599\", II, Marina di Minturno, Caramanica, 1983.\nA. Lisetti, L. Scuderi, \"Campodimele. Paese della Longevit\u00e0\", Cipes Latina, 1987.\nB. Angeloni, G. Pesiri (a cura di), \"Apprezzo dello Stato di Fondi fatto dalla Regia Camera nell\u2019anno 1690\", edizione con note di commento, Firenze 2008."}
{"id": "30085", "revid": "322321", "url": "https://it.wikipedia.org/wiki?curid=30085", "title": "Castelforte", "text": "Castelforte \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl comune di Castelforte \u00e8 sito al confine sud-orientale della provincia di Latina, alle estreme propaggini del massiccio dei Monti Aurunci, gli antichi \"Montes Vescini\". Il centro storico si trova su di un'altura collinare, cos\u00ec come anche la frazione Suio. Da queste colline si domina la valle del fiume Garigliano. Il territorio comprende la valle che collega le due alture.\nClima.\nClassificazione climatica: zona C, 1313 GR/G.\nOrigini del nome.\nIl nome Castelforte deriva dal latino \"Castrum forte\". L'aggettivo \"forte\" \u00e8 dovuto probabilmente all'ottima posizione strategica di difesa data la posizione di vedetta sulla valle del Garigliano e in particolare sulla foce stessa del fiume, una volta navigabile.\nStoria.\nNon si hanno notizie esatte sulla fondazione di Castelforte. Alcuni studiosi, tra i quali Figlioli, sostengono che Castelforte sia sorto sulle rovine dell'antica citt\u00e0 di Vescia, appartenente alla Pentapoli Aurunca, distrutta dai romani nel 340 a.C.\nSu tutto il territorio del Comune giacciono una grande quantit\u00e0 di antiche vestigia, ma non si hanno notizie storiche esatte risalenti all'epoca preromana e romana a parte quelli relativi alle imponenti \"Terme Vescinae\". Erano ubicate nel territorio delle attuali Terme di Suio, frazione di Castelforte, molto frequentate in epoca imperiale, databili con certezza al III secolo; comunque l'esistenza della fonte termale era nota anche in epoca precedente.\nCastrum Forte nacque indubbiamente prima dell'anno 1000 come difesa del retroterra o anche come rifugio degli abitanti della piana sottostante. L'impostazione urbana \u00e8 di una tipica piazza d'armi: ci\u00f2 si pu\u00f2 rilevare dalla cinta muraria munita di torrioni circolari, dalla porta di accesso e dal maschio imponente, punto di avvistamento e di comunicazione con le altre fortificazioni della zona. Il castello pi\u00f9 vicino a Castrum Forte \u00e8 \"Castrum Suji\", a Suio. Per questa che \u00e8 la frazione pi\u00f9 importante si hanno dati sulla fondazione pi\u00f9 certi, dovuta alla maggiore importanza storica di Suio. Sorto prima di Castelforte, Suio era strettamente legata al controllo delle propriet\u00e0 del monastero di Montecassino. Entrambi i castelli erano posti in posizione tale da costituire un ottimo punto di vedetta e di guardia al fiume Garigliano, all'epoca importante via fluviale di comunicazioni tra Montecassino e il mar Tirreno.\nAppare verosimile l'ipotesi che i primi insediamenti avvennero tra l'881 e il 915 come risposta al campo trincerato saraceno, base per scorrerie, che in quel periodo sorgeva sulla riva destra del Garigliano. Nella localit\u00e0 tuttora chiamata Vattaglia (cio\u00e8 battaglia, in dialetto) si ebbe nell'agosto 915 lo scontro delle truppe della lega voluta dal Papa Giovanni X. Truppe guidate in campo dal papa stesso accorsero da tutto il regno d'Italia, appena ricostituito, per scacciare i Saraceni dai loro insediamenti sulla penisola. Alla lega partecipavano anche Longobardi e Bizantini. La battaglia del Garigliano fu il capitolo conclusivo della guerra. Tra i nobili che parteciparono alla battaglia si ricordano Alberico duca di Spoleto, Atenolfo II di Capua e figlio Landolfo II, Guasinaro II di Salerno, il duca di Napoli Gregorio IV, Giovanni I e lo stratega Niccol\u00f2 Picingli, inviato da Bisanzio. Per tre mesi gli arabi resistettero in attesa di aiuti dalla Sicilia. Poi tentarono di fuggire sui monti, ma vennero raggiunti e sconfitti e cos\u00ec fin\u00ec un lungo periodo di terrore per la Terra di San Benedetto.\nNell'ottobre del 1079 l'abate Desiderio concesse agli abitanti di Suio le \u201cChartae libertatis\u201d ovvero \u201cCarte di franchigia\u201d, come aveva gi\u00e0 fatto nel 1061 per Traetto in quanto nuova terra acquisita dalla Signoria di Montecassino. Queste carte includevano una serie di privilegi molto moderni.\nNel 1320, col permesso di re Roberto d'Angi\u00f2, si erano stabiliti in pianura molti cittadini di Castri Sugii per coltivare i campi. A causa della malaria si trasferirono a Castri Forte che era assurto come il centro pi\u00f9 importante della zona\nA Castelforte, sost\u00f2 Consalvo Ernandes di Cordova che condusse l'esercito spagnolo nella battaglia del Garigliano del 29 dicembre 1503, ponendo fine al dominio francese sul meridione d'Italia. Nello stesso anno, il 28 dicembre, lungo il corso del fiume Garigliano nel territorio Comunale, trovava la morte, annegato, Piero de' Medici detto il Fatuo, politico, militare e governatore di Cassino, nel mentre a bordo di un battello carico di armi partecipava, diretto a Gaeta, ad una missione militare dei francesi, ai quali si era unito. Inoltre, ai piedi di Suio, si ricorda, fu gettato un ponte che permise agli spagnoli di assalire le truppe francesi di sorpresa.\n\u00c8 del 1620 il primo documento che attesta la disputa territoriale con la comunit\u00e0 di Santi Cosma e Damiano, allora chiamata de' I Casali. La disputa che dura fino a oggi e nei secoli sono avvenute anche diverse aggregazioni amministrative delle due comunit\u00e0.\nDal gennaio 1640 al maggio 1645, Severino Fusco, nato a Castelforte in una nobile famiglia, fu abate a Montecassino.\nTra il 1798-99 le truppe napoleoniche attraversano l'Italia spodestando i regnanti. In questo periodo i castelfortesi insorgono contro gli invasori e contribuirono con due compagnie di volontari alle truppe a massa di Fra Diavolo. La prima compagnia di 105 uomini era comandata da Filippo Gionta, la seconda di 93 uomini comandata da Giuseppe Vellucci. Il sacerdote di Castelforte don Benedetto Ciorra partecip\u00f2 come cappellano. Castelforte fu assediato per ritorsione dalle truppe franco-polacche del gen. Dambroski nel giorno di Pasqua del 1799 ed espugnato. Segu\u00ec la rappresaglia contro la popolazione. I morti castelfortesi furono 34 ai quali devono aggiungersi gli abitanti Santi Cosma e Damiano che avevano lottato al loro fianco.\nNel 1807 Suio fu aggregato amministrativamente in maniera definitiva a Castelforte per mancanza di popolazione.\nA Castelforte si costitu\u00ec cellula di tipo carbonaro, la Grande Unione dell'Unit\u00e0 d'Italia, ispirata alle idee mazziniane. Molti castelfortesi subirono un lungo processo per questo nell'anno 1848 dalla Gran Corte Criminale di Santa e furono imprigionati.\nIl 15 gennaio 1905 nasce a Castelforte Giuseppe Aloia, futuro capo di stato maggiore dell'Esercito e della Difesa.\nNel 1943-44, durante la risalita delle truppe alleate verso Roma, per oltre nove mesi Castelforte fu sottoposto a incessanti bombardamenti da parte degli alleati per contrastare i tedeschi che qui tenevano la linea Gustav.\nCentinaia di castelfortesi morirono per i bombardamenti, le mine e gli scoppi dei residuati bellici; molti non sopravvissero alle vessazioni o furono trucidati dagli occupanti tedeschi. Nell'area di Castelforte fu attivo il Gruppo Aloia, una divisione partigiana alle dipendenze dell'allora tenente colonnello Giuseppe Aloia.\nCentro strategico sulla Linea Gustav.\nLa linea Gustav \u00e8 quella linea di difesa costruita dai tedeschi per arrestare l\u2019avanzata degli Alleati che, durante la seconda guerra mondiale, erano diretti a Roma per liberare l\u2019Italia, dopo l' armistizio firmato a Cassibile tra l\u2019Italia e le forze della coalizione alleata.\nSu questa linea fu combattuta la pi\u00f9 aspra e violenta battaglia della guerra. Castelforte, assieme agli altri comuni che si trovavano sulla stessa linea furono quasi completamente distrutti. I bombardamenti e le rappresaglie prima dello sfondamento della linea da parte degli alleati e poi l\u2019affronto del corpo d\u2019armata marocchino dopo la vittoria, che per 24 ore hanno avuto il permesso di saccheggiare e stuprare chi volessero, hanno segnato profondamente la comunit\u00e0 e la loro memoria.\nCastelforte, quindi, \u00e8 stato teatro durante la seconda guerra mondiale di una lunga e sanguinosa battaglia durata dall\u2019ottobre 1943 al maggio 1944. Per otto mesi Castelforte \u00e8 stato sottoposto a duri, incessanti cannoneggiamenti di terra e dal mare e bombardamenti aerei subendo distruzioni tali da cancellare la fisionomia degli agglomerati urbani e dell\u2019intero comprensorio.\nLa popolazione coinvolta dalle continue azioni di guerra, rintanata nei rifugi malsani e indifesi, sopport\u00f2 indicibili sofferenze e inauditi sacrifici, subendo da parte di formazioni SS tedesche rastrellamenti e deportazioni nelle varie localit\u00e0 del nord Italia e nei campi di lavoro tedeschi ove fu fucilato il giovane castelfortese Di Pastena.\nDopo la battaglia del 17 gennaio 1944, le forze alleate sfondarono la linea tedesca \u201cGustav\u201d attestandosi sulla riva destra del fiume Garigliano, alla periferia del centro abitato di Castelforte. La popolazione, gi\u00e0 provata dai cannoneggiamenti, dai rastrellamenti, dalle privazioni, abbandonata, affront\u00f2, con disperazione e pericolo l\u2019attraversamento della linea del fronte lasciando sul terreno, dilaniati dallo scoppio delle mine centinaia di persone tra donne, bambini, giovani e anziani, vivendo poi nei centri di raccolta profughi allestiti nelle varie localit\u00e0 della Campania, della Calabria e della Sicilia e dopo la liberazione, per mancanza di abitazioni, nei centri di raccolta profughi di Latina e Gaeta.\nCon la battaglia dell\u201911 maggio 1944, gli alleati travolsero la resistenza tedesca causando il crollo della stessa linea Gustav, facendo di Castelforte e dell\u2019intera zona circostante un cumulo di macerie e le formazioni nord-africane \u201cmarrocchini\u201d penetrate, per prime, nell\u2019agglomerato urbano si diedero a saccheggi e a barbare violenze di ogni sorta. Le rovinose distruzioni accertate furono del 95% e le crudeli perdite in vite umane per scoppio di granate, per schegge di cannonate, per scoppio di ordigni bellici, per fucilazioni, per malattie e per stenti causati dalla guerra furono ben 812, il 10% della popolazione. (Castelforte e SS. Cosma e Damiano costituivano un solo comune). Anche dopo il passaggio degli alleati si sono avuti morti, mutilati e invalidi per scoppio di mine e di ordigni abbandonati.\nSebbene siano trascorsi tanti anni, il ricordo di quella orribile tragedia \u00e8 ancora viva nella mente dei sopravvissuti e i segni della distruzione sono ancora visibili. Sulla base di questa sconvolgente realt\u00e0 il Presidente della Repubblica ha conferito al comune di Castelforte nel 1961 la Medaglia d\u2019Argento al Valore Civile e successivamente nel 2002 la Medaglia d\u2019Oro al Valor Civile con la seguente motivazione:\n\"\u201cCentro strategicamente importante, situato sulla linea Gustav, durante l\u2019ultimo conflitto mondiale si trov\u00f2 al centro degli opposti schieramenti, subendo ogni sorta di violenza dalle truppe tedesche e marocchine e un gran numero di bombardamenti da parte alleata, che provocarono numerosissime vittime civili e la quasi totale distruzione dell\u2019abitato. La popolazione tutta, con fierissimo contegno, resistette alle pi\u00f9 dure sofferenze, offrendo un ammirevole esempio di coraggio e amor patrio\u201d.\"\nOnorificenze.\nIl Comune \u00e8 stato insignito della Medaglia d'oro al valor civile per atti di abnegazione durante il secondo conflitto mondiale.\nMonumenti e luoghi d'interesse.\nCitt\u00e0 Termale.\nNell\u2019area comunale di Castelforte, lungo il fiume Garigliano, vi \u00e8 una vasta area termale dove sgorgano varie sorgenti con temperatura da 0\u00b0 a 60\u00b0 le cui acque sono classificate come le prime in Italia e le terze in Europa per presenza di iodio.\nProprio per questo motivo l\u2019area fu una delle prime ad essere abitate in epoca remota. Lo stesso popolo degli Aurunci se ne servivano all\u2019epoca della Pentapoli aurunca, prima dell\u2019avvento dei Romani.\nLe stazioni balneari di Suio, le cui acque termali chiamate \"vescinae\" (dalla citt\u00e0 di Vescia), sono note sin dal III secolo dell'Impero romano. Le antiche Terme, di cui parlano Lucano e Plinio, secondo alcuni studiosi somigliano strutturalmente a quelle di Caracalla e Diocleziano.\nNell\u2019area delle Terme Duratorre si pu\u00f2 ancora ammirare l\u2019antica vasca di Nerone, testimonianza dei fasti dell\u2019epoca. La caldana putida, cos\u00ec erano chiamate le sorgenti termali, compare anche nelle bolle papali di Adriano IV e nelle cronache cassinesi (XI - XII secolo).\nLe sorgenti terminali sono oltre trenta, e sorgono dal sottosuolo di una stretta area di fondovalle del fiume. Le acque ipertermali (da 15\u00b0 a 64\u00b0) hanno una composizione eterogenea: sulfuree-bicarbonato-calciche e alcalino-terrose. Le qualit\u00e0 terapeutiche sono quelle proprie delle acque sulfuree, particolarmente indicate per la balneo-fangoterapia, per irrigazioni e per tutte le cure dell\u2019apparato respiratorio.\nUna struttura ricettiva costituita da 9 complessi alberghieri e termali consente oggi di effettuare una serie di cure importanti per la pelle e per l\u2019apparato respiratorio: vasche, fonti, fanghi, massaggi.\nTappa della Via Francigena.\nLa Via Francigena era un grande itinerario europeo che all\u2019inizio del secondo millennio fu percorso da migliaia di pellegrini in cammino verso Roma.\nNel medioevo l\u2019esistenza di questa \u201cVia\u201d testimonia la grande rilevanza che aveva il pellegrinaggio in questo momento della storia. Un pellegrinaggio che univa non solo idealmente ma anche praticamente Gerusalemme, Roma e Santiago de Compostela.\nUna delle tappe, quasi obbligata, per chi scendeva a Gerusalemme o per chi dalla Citt\u00e0 Santa si recava a Roma era l\u2019attraversamento del Garigliano presso una delle Scafe di Suio nel comune di Castelforte.\n\u00c8 evidente che lungo questi percorsi si sono sviluppati intensamente gli scambi commerciali e quelli culturali tra popoli e nazioni tra loro tanto diverse. \u00c8 anche chiaro che non c\u2019\u00e8 stata una unica via, ma che \u00e8 nata una vera e propria rete di percorsi come affluenti dell\u2019asse principale che da Brindisi arrivava a Roma, costeggiando l\u2019Appia, e poi da Roma risaliva lo stivale fino ad attraversare la Francia meridionale e la Spagna, da Roncisvalle a Santiago del Compostela.\nSociet\u00e0.\nLingue e dialetti.\nIl dialetto di Castelforte \u00e8 uno dei classici dialetti dei Monti Aurunci, cio\u00e8 la parte pi\u00f9 meridionale del Lazio che una volta veniva definita Alta terra di Lavoro, ex provincia di Caserta e Regno di Napoli, che \u00e8 stata annessa nel 1927, appunto, al Lazio. \u00c8 un dialetto laziale meridionale, all'interno \u00e8 all'interno della pi\u00f9 ampia area linguistica laziale meridionale e campana. A differenza del napoletano, \u00e8 influenzato dunque anche dai vicini dialetti di tipo laziale centro-settentrionale, nonch\u00e9 dai dialetti abruzzesi, creando quindi una mescolanza lessicale tipica delle zone di confine. In sintesi, rientra quindi in quei casi di dialetti meridionali con qualche elemento fonetico e lessicale dei dialetti italiani mediani.\nCultura.\nNella cultura di massa il comune ha dato i natali al termine \"pizza\".\nSi ritiene che Castelforte abbia dato i natali al termine \u201cpizza\u201d.\nA sancirlo \u00e8 stato il Consiglio Comunale. La massima assise cittadina ha preso atto della relazione storica firmata dal professore Fernando Riccardi il quale, dopo aver esaminato un estratto del \"Codex Diplomaticus Caijetanus\" al n. XCVI ha affermato che \u201c\"grazie all\u2019atto di locazione di un mulino sul fiume Garigliano, nel territorio del Comune di Castelforte, risalente al 997 ed inserito diligentemente del Codex Diplomaticus Cajetanus, apprendiamo che gi\u00e0 alla fine del X secolo si inizia a parlare della \u201cpizza\"\u201d. \"E ci\u00f2 non accade a Napoli, come in molti potrebbero pensare, bens\u00ec nei pressi di Gaeta e, pi\u00f9 precisamente, a Castelforte, senza nulla voler togliere, ovviamente, alla capitale del meridione, che quella prelibatezza l\u2019ha perfezionata e diffusa in tutto il mondo. D\u2019altro canto \u00e8 bene far notare che le prime origini del \u201cCastrum Forte\u201d (da cui poi Castelforte), si fanno risalire a cavallo tra la fine del X e gli inizi dell\u2019XI secolo. E quel \u201ccastrum\u201d, ossia quel fortilizio, del quale ancora oggi si notano i resti, era stato edificato sulle prime propaggini dei monti Aurunci proprio per tenere sotto controllo il fiume Garigliano che a quel tempo era perfettamente navigabile. Proprio in quel particolare contesto, poco prima del fatidico anno mille, troviamo, per la prima volta nella storia, la parola \u201cpizza\u201d. Qualcuno si diverte ad andare ancora pi\u00f9 a ritroso nel tempo, risalendo agli antichi egizi oppure al periodo romano, facendo comparazione con alcuni tipi di focacce lievitate e quant\u2019altro. \u00c8 indubbio, per\u00f2, che la parola \u201cpizza\u201d la troviamo per la prima volta in quell\u2019atto del 997 del quale abbiamo appena parlato. Un primato che appartiene tutto a Castelforte e che, fino a quando non si registreranno altre scoperte, sar\u00e0 difficile negare o sminuire\"\u201d.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 224 imprese operanti nel territorio comunale, che rappresentavano lo 0,57% del totale provinciale (39.304 imprese attive), hanno occupato 549 addetti, lo 0,45% del dato provinciale (122.198 addetti); in media, ogni impresa nel 2015 ha occupato due persone (2,45).\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nAltre informazioni amministrative.\nFa parte della XVII comunit\u00e0 montana dei Monti Aurunci e della Associazione nazionale comuni termali (ANCOT)."}
{"id": "30086", "revid": "125374084", "url": "https://it.wikipedia.org/wiki?curid=30086", "title": "Cisterna di Latina", "text": "Cisterna di Latina, comunemente abbreviata in Cisterna, \u00e8 un comune italiano di abitanti della provincia di Latina nel Lazio.\nCentro agricolo di origini antichissime, sorge ai margini settentrionali dell'Agro Pontino, al confine fra le province di Roma e Latina.\nFa parte del territorio comunale il giardino di Ninfa, monumento naturale e oasi del WWF.\nGeografia fisica.\nTerritorio.\nCisterna di Latina sorge alle porte dell'Agro Pontino, in un territorio in larga parte pianeggiante, ad eccezione di rilevi dei Monti Lepini e dei Colli Albani che partono dai 50 metri sul livello del mare, ai confini con i territori comunali di Cori e Velletri.\nFino al 1932, il suo territorio era fra i pi\u00f9 grandi e vasti d'Italia, comprendendo una larga fetta delle antiche \"paludi pontine\", di cui era l'ingresso. Successivamente parte del suo territorio fu ceduto al neonato comune di Latina.\nClima.\nIl clima \u00e8 di tipo mediterraneo. L'inverno \u00e8 molto mite. L'estate \u00e8 calda e, a volte, afosa nonostante venga mitigata dal vicino mare.\nClassificazione climatica: zona C 1216 GR/G.\nStoria.\nL'et\u00e0 antica.\nLe origini di Cisterna sono antichissime: nel suo territorio, sono state rinvenute tracce del passaggio di uomini preistorici in piccole cavit\u00e0 naturali in localit\u00e0 \"Finocchione\" e \"Muracci\".\nI latini popolarono il suo territorio fin dall'epoca arcaica. Durante l'occupazione volsca dell'Agro Pontino \u00e8 stato ipotizzato, in seguito al ritrovamento di un tempio dedicato a Minerva che poco a nord dell'attuale Cisterna (fra le attuali localit\u00e0 di \"Franceschetti\" e \"Torrecchia\") sorgesse la citt\u00e0 di Suessa Pometia.\nSuessa Pometia fu distrutta e sottomessa da Tarquinio il Superbo, secondo quanto scrive Tito Livio nella sua opera \"Ab Urbe condita.\"\nLa localit\u00e0, ai tempi di Plinio il Vecchio, risultava gi\u00e0 scomparsa e non pi\u00f9 identificabile sul territorio.\nNel 312 a.C. il console Appio Claudio Cieco avvia la costruzione della Via Appia. Lungo la consolare sorge la citt\u00e0 romana di Tres Tabernae, le cui tre taverne citate nel nome sono riprese nello stemma cittadino. Tres Tabernae, i cui resti sono stati individuati ormai con certezza a pochi km a sud dell'attuale centro abitato, divent\u00f2 centro di discreta importanza.\nTres Tabernae \u00e8 quindi citata negli Atti degli Apostoli, ove si descrive il viaggio di San Paolo prigioniero verso Roma e si ricorda che i primi cristiani romani, appresa evidentemente notizia dell'arrivo del santo imprigionato, si portarono verso di lui incontrandolo lungo l'Appia proprio a Tres Tabernae e al Foro Appio (odierno Borgo Faiti).\nIntorno al III secolo d.C. Tres Tabernae crebbe progressivamente di importanza e divent\u00f2 sede vescovile. Si sa che vi fu edificata una cattedrale paleocristiana, dedicata a San Paolo (in ricordo del passaggio dell'apostolo), di cui non \u00e8 rimasta traccia.\nNel 307 vi fu assassinato l'imperatore Flavio Severo, ucciso dal luogotenente di Massenzio, Eraclio.\nAi tempi dell'invasione longobarda si conclam\u00f2 l'espansione delle paludi pontine, gi\u00e0 in atto da due secoli. Proprio a partire dal secolo 500 il tratto di Appia compreso tra Tres Tabernae e Terracina venne definitivamente abbandonato, sostituito da una deviazione pedemontana originata immediatamente a nord del villaggio. Quest'ultimo si spopol\u00f2 progressivamente al punto che nel 592 papa Gregorio Magno un\u00ec la sua diocesi a quella di Velletri. Tres Tabernae sub\u00ec diverse e pesanti devastazioni da parte dei Saraceni, fino a quella fatale dell'868, quando fu definitivamente distrutta.\nNel territorio comunale \u00e8 stata ipotizzata anche la presenza del centro di \"Ulubrae\" su una collina nei dintorni della frazione di Doganella\".\"\n\"Ulubrae\", viene nominato da Orazio, Plinio il Vecchio, Svetonio e Giovenale, come luogo di villeggiatura e centro rurale. Anche Cicerone ne parla in una delle sue Epistole:\nAugusto, secondo Svetonio\", avrebbe vissuto fino ai diciotto anni nella villa di famiglia a \"Ulubrae\".\nIl Medioevo e il Rinascimento.\nGli abitanti di Tres Tabernae decisero, costretti anche dalla continua espansione della palude, di trasferirsi pi\u00f9 a nord, nel punto in cui l'Appia (probabilmente con una piccola deviazione dal tracciato originario) attraversava il corso d'acqua oggi chiamato \"fosso di Cisterna\". Il borgo conosce attestazione solo a partire dall'anno Mille, quando viene citato, per la prima volta, con il nome di \"Terra di Cisterna\".\nLa tradizione vuole che questo nome derivasse da un'antica cisterna presente nel territorio, fatta costruire dall'imperatore Nerone per rifornire d'acqua la sua villa di \"Antium\", tradizione che avrebbe dato origine al toponimo medievale \"Cisterna Neronis\", altro nome del borgo nel Medioevo.\nLo scrittore Antonio Pennacchi nel libro \"Una nuvola rossa\" sostiene che la cisterna di Nerone rientra invece in un ambizioso progetto di bonifica delle paludi portato avanti dall'imperatore.\nNel frattempo sul territorio, lungo l'attuale \"Via Tivera\" si svilupp\u00f2 l'abbazia benedettina di Sant'Eleuterio sorta intorno alla tomba che ospitava i resti del santo. L'abbazia declin\u00f2 per via dell'espansione della palude e le spoglie del santo furono traslate a Velletri.\nCisterna divent\u00f2 un feudo dei Conti di Tuscolo, potentissima famiglia romana che la cedettero ai Frangipane nel 1146. I Frangipane rafforzarono il borgo con una cinta muraria e con l'edificazione di una rocca.\nIl 5 settembre 1159 fu eletto papa, il cardinale Rolando Bandinelli che assunse il nome di Alessandro III. Tuttavia la sua elezione, fu ostacolata dall'Imperatore Federico Barbarossa che invi\u00f2 le sue truppe per far arrestare il Papa. Quest'ultimo, protetto dai Frangipane, fugg\u00ec prima a Cisterna e poi a Ninfa dove fu ufficialmente incoronato. L'Imperatore quindi decise di vendicarsi assediando i due abitati e distruggendoli. In seguito i Frangipane ricostruirono Cisterna. Nel 1328 fu nuovamente assediata e distrutta da Ludovico il Bavaro. Gli abitanti per\u00f2 avvertiti da un velletrano, avevano gi\u00e0 abbandonato da tempo il centro che rimase spopolato per tre secoli.\nNel 1504 papa Giulio II affid\u00f2 Cisterna in feudo ai Caetani. Fu Bonifacio Caetani, ad intraprendere diversi lavori urbanistici per ricostruire Cisterna, distruggendo le rovine del castello e sostituendole con una residenza rinascimentale noto come Palazzo Caetani. Poi, nella loro opera di riqualificazione, i Caetani curarono la costruzione della chiesa di Santa Maria Assunta e di una stazione postale lungo l'Appia. In seguito Bonifacio istitu\u00ec un Principato e fece di Cisterna la capitale.\nIl prestigio della famiglia Caetani, unita alla fama delle vicine paludi pontine e alle abbondanti riserve di caccia, fece sostare a Cisterna numerose personalit\u00e0 storiche come papa Paolo III, papa Urbano VIII, numerosi vescovi e cardinali nonch\u00e9 diversi aristocratici della Capitale. Nel 1589, vi sost\u00f2 Papa Sisto V, nel 1596 Papa Clemente VIII, nel 1792 Papa Benedetto XIII, nel 1839 Papa Gregorio XVI.\nDalla fine del XVIII secolo alla bonifica pontina.\nPapa Pio VI avvi\u00f2 un massiccio progetto di bonifica, il quale per\u00f2 fu rallentato dalla Rivoluzione francese e dall'invasione del Lazio delle truppe napoleoniche. Inoltre la diffusione del brigantaggio, i cui esponenti sfruttavano le foreste della palude, per nascondersi, caus\u00f2 diversi morti e scontri con i Carabinieri.\nNel 1825 fu visitato, in una gita di piacere, dal marchese Massimo d'Azeglio, politico del Regno di Sardegna nonch\u00e9 collaboratore di Cavour. Il marchese, inoltre descrive alcuni momenti della vita quotidiana nelle paludi, dai rodei dei butteri, le passeggiate dei briganti nel centro cittadino e la festa patronale di San Rocco.\nNel 1840 vi sost\u00f2 per una notte lo scrittore danese Hans Christian Andersen che lasci\u00f2 un bel ricordo della citt\u00e0 nel libro \"Bazar di un poeta\".\nNel 1863, papa Pio IX vi si ferm\u00f2 in visita pastorale.\nNel 1870, in seguito alla Presa di Roma, pass\u00f2 al Regno d'Italia e mut\u00f2 il suo nome in Cisterna di Roma.\nNel 1890 Buffalo Bill, che con il suo circo di cowboy aveva fatto tappa a Roma e aveva sfidato gli italiani a domare il fiero cavallo americano del West. Il buttero cisternese Augusto Imperiali raccolse la sfida, riuscendo a domare il cavallo ed entrando cos\u00ec nella leggenda. Si racconta che Buffalo Bill rimase cos\u00ec offeso per la sconfitta, che abbandon\u00f2 l'Italia in fretta e in furia, senza neanche pagare il premio della sfida ai butteri.\nDall'inizio della bonifica alla seconda guerra mondiale.\nNel 1929, inizi\u00f2 il processo di bonifica della palude promosso dal regime fascista, che comprendeva la maggior parte del suo territorio comunale. Cisterna fu dichiarato come il quartier generale dei lavori di bonifica, soprattutto dell'area settentrionale (il cosiddetto \"bacino di Piscinara\"), su cui sorse successivamente la citt\u00e0 di Littoria (oggi Latina).\nNel 1934 fu costituita la provincia di Latina ricavata da una decurtazione di quella di Roma e Cisterna ne entr\u00f2 a far parte, assumendo il nome di Cisterna di Littoria.\nIl 22 gennaio 1944, gli Alleati con lo sbarco di Anzio tentarono di cogliere alle spalle i tedeschi, che si erano arroccati nei fronti sul Garigliano e a Cassino e conquistare Roma. Lo sbarco per\u00f2 non dette gli effetti sperati, poich\u00e9 la tattica attendista scelta dal generale Lucas, comandante del corpo d'armata alleato, permise ai tedeschi di Kesselring di organizzarsi e di bloccare gli Alleati sulle posizioni iniziali. Nelle prime fasi dell'Operazione Shingle (nome in codice delle operazioni di sbarco), un battaglione di ranger statunitensi del generale William Darby, si mosse dal settore di Nettuno verso Cisterna, ma in localit\u00e0 Isolabella dovette incontrare la resistenza dei tedeschi, superiori per numero. Lo scontro fu fatale per gli americani: solo pochi uomini riuscirono a rientrare.\nLa citt\u00e0 di Cisterna riconobbe l'opera di questi soldati gemellandosi nel 1982 con la citt\u00e0 americana di Fort Smith, nell'Arkansas, citt\u00e0 nativa del generale Darby e titolando a quest'ultimo il locale Istituto Tecnico Industriale e Commerciale.\nDopo lo scontro di Isolabella, gli americani avevano bruciato il \"fattore sorpresa\", e i tedeschi avevano preparato una linea difensiva compresa, al cui centro si trovava appunto Cisterna.\nLa citt\u00e0 si trov\u00f2 cos\u00ec al centro degli scontri armati, subendo pesanti bombardamenti. La popolazione civile, in preda al panico, si rifugi\u00f2 in buona parte nelle grotte sotterranee di Palazzo Caetani, nella cripta dell'ex convento di Sant'Antonio Abate nelle cantine, nelle campagne. Il 19 marzo, per\u00f2 i tedeschi, forti delle difficolt\u00e0 alleate, che si erano impantanati, decisero di sgomberare l'abitato, costringendo gli abitanti, (in quello che verr\u00e0 chiamato l'Esodo Cisternese), a lasciare Cisterna.\nAd aprile, gli americani riuscirono finalmente a sbloccare la situazione e a conquistare Aprilia. A maggio, raggiunti dai rinforzi, le forze alleate sferrarono una dura offensiva (Operazione Buffalo). I tedeschi crollarono all'altezza di Borgo Sabotino e si videro costretti a cedere Littoria e si arroccarono su Cisterna. Gli Alleati, concentrarono qui i loro sforzi e dopo una battaglia durissima riuscirono ad entrare a Cisterna. I tedeschi si rintanarono allora dentro Palazzo Caetani ma alle prime ore del pomeriggio del 25 maggio, si arresero agli Americani. Cisterna e l'intero Agro Pontino erano completamente liberati ma la citt\u00e0 era rasa al suolo con quasi il 96% degli edifici distrutti.\nDal dopoguerra ad oggi.\nLa ricostruzione della citt\u00e0 avvenne abbastanza velocemente, seppur in maniera caotica e disordinata. In seguito, per arginare il caos edilizio, fu avviata la costruzione di un nuovo quartiere, lungo Via Primo Maggio, a est di Piazza XIX Marzo. Il nuovo quartiere sorse in condizioni disagiate e ad alta densit\u00e0 abitativa, tanto che i cisternesi lo ribattezzarono \"Shanghai\" (in dialetto \"Sciangai\") come l'omonima citt\u00e0 cinese, allora fra le pi\u00f9 popolate al mondo.\nA partire dagli anni settanta, Cisterna conobbe un forte sviluppo economico e demografico, dovuto prevalentemente all'insediamento della citt\u00e0 nell'area tutelata dalla Cassa del Mezzogiorno che favor\u00ec la trasformazione della citt\u00e0 in centro industriale e attir\u00f2 un notevole flusso di popolazione da tutte le regioni d'Italia.\nLa sua popolazione pass\u00f2 dalle 7.000 unit\u00e0 degli anni quaranta a 20.000 negli anni settanta e ai 30.000 degli anni ottanta. Il massiccio sviluppo demografico port\u00f2 necessariamente ad una notevole espansione urbanistica dell'abitato che si allarg\u00f2 in tutte le direzioni, con la nascita di numerosi nuovi quartieri alla periferia della citt\u00e0. A partire dal 1975 la crescita fu finalmente regolata attraverso l'approvazione del primo Piano Regolatore Generale che regol\u00f2 principalmente l'espansione con lo sviluppo e la costruzione del \"quartiere San Valentino\" a nord-est del centro.\nSempre negli anni settanta furono avviate in citt\u00e0 importanti progetti di sperimentazione agricola con lo sviluppo di coltivazioni specializzate fra cui la pi\u00f9 fortunata fu quella del kiwi, produzione del quale Cisterna detiene tuttora il primato nazionale.\nNegli anni novanta, la citt\u00e0 ha risentito della crisi industriale che ha investito l'area dell'Agro Pontino, dovuto soprattutto alla chiusura degli stabilimenti industriali del territorio, a causa dell'abolizione della Cassa del Mezzogiorno e dei privilegi fiscali che ne derivavano.\nOnorificenze.\nCisterna di Latina \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale ed inoltre della medaglia d'argento al valor civile:\nMonumenti e luoghi d'interesse.\nArchitetture religiose.\nL'attuale edificio della Chiesa di Santa Maria Assunta \u00e8 il frutto delle ricostruzioni effettuate dopo le distruzioni della seconda guerra mondiale. La nuova chiesa, ha mantenuto l'antico aspetto neoclassico un uno spazio a navata unica affiancato da due fila di cappelle intercomunicanti. \u00c8 sopravvissuta una statua marmorea del patrono San Rocco, della scuola del Canova e un crocifisso ligneo del XVIII secolo.\nL'edificio, in stato d'abbandono, contiene affreschi di interesse storico realizzati da Girolamo Siciolante da Sermoneta e dai fratelli Federico e Taddeo Zuccari. Il complesso comprende una chiesa del XVI secolo con affreschi raffigurati scene tratte dal Vangelo (in particolare la conversione degli Apostoli); v'\u00e8 inoltre un chiostro al centro dell'edificio, ornato da affreschi coperti parzialmente da intonaco e rappresentanti, probabilmente, la vita di San Francesco. Sotto il complesso si stende inoltre una rete di grotte e cunicoli inesplorati simili a quelli di Palazzo Caetani e probabilmente collegati ad essi.\nLa chiesa di San Francesco d'Assisi \u00e8 un edificio moderno, dai lineamenti semplici e geometrici, fu progettata dall'architetto Gaetano Rapisardi.\nera abbellita all'interno da pitture a mano sul tema dell'Eucaristia poi cancellate da un restauro del 2014.\nLa chiesa fu costruita dopo la seconda guerra mondiale, quando l'incremento demografico della citt\u00e0 rese necessaria l'istituzione di una seconda parrocchia. Il 15 luglio 1952 il consiglio comunale don\u00f2 alla curia vescovile il terreno nel quartiere della Stazione ricevendo in cambio le aree dove sorgevano tre chiese del centro storico ormai distrutte.\nLa chiesa fu consacrata il 7 novembre 1963.\nLa chiesa di San Valentino sorge al centro dell'omonimo quartiere, lungo via Giovanni Falcone.\nIn questa chiesa si \u00e8 sposato Oberdan Castagna\nConsacrata il 12 dicembre del 2010 (la parrocchia invece fu istituita il 30 ottobre 1986) ha una facciata a capanna e linee essenziali. L'abside \u00e8 interamente coperto da una vetrata raffigurante un sole nel cielo, metafora della luce di Dio e realizzata dall'artista veronese Albano Poli.\nLa chiesa sorse alla fine degli anni cinquanta per iniziativa della comunit\u00e0 di Olmobello, un piccolo borgo agricolo sorto dopo la bonifica dell'Agro Pontino.\nLa chiesa ospita un dipinto donato dalla Basilica di Santa Maria dell'Olmo di Cava de' Tirreni nonch\u00e9 un'antica statua lignea di San Francesco d'Assisi proveniente dal convento abbandonato di Sant'Antonio.\nInaugurato il 23 luglio 2010, nella campagna della citt\u00e0 (precisamente in localit\u00e0 \"Quattro Strade\"), il monastero tibetano \u00e8 il secondo pi\u00f9 grande d'Italia dopo quello di Cecina e vi vive stabilmente una piccola comunit\u00e0 di monaci buddhisti.\nArchitetture civili.\nPalazzo Caetani fu costruito nel 1560, per volont\u00e0 di Bonifazio Caetani, e venne ultimato nel 1574. Il palazzo, i cui lavori furono diretti dall'architetto Francesco da Volterra fu fatto erigere sulle rovine dell'antica rocca dei Frangipane, di cui ha inglobato una torre quadrata in pietra, l'unico edificio sfuggito alle devastazioni precedenti.\nDanneggiato dai bombardamenti della Seconda guerra mondiale, conserva affreschi dei fratelli Zuccari e di Girolamo Siciolante da Sermoneta. Nei suoi sotterranei si snodano le misteriose \"Grotte di Palazzo Caetani\", di cui non si conosce l'esatta estensione e lo scopo per cui furono create ma che diedero rifugio alla popolazione durante la guerra.\nIl Palazzo del Comune (che i cisternesi chiamano pi\u00f9 familiarmente \"comune vecchio\") \u00e8 un edificio risalente alla met\u00e0 del XIX secolo e sede del Municipio fino al 2001, quando fu inaugurata la nuova sede del Palazzo dei Servizi, a pochi metri di distanza e pi\u00f9 idoneo alle esigenze della citt\u00e0.\nIl Palazzo oggi ospita la sede centrale della Polizia municipale, del Corpo forestale dello Stato e di alcuni associazioni onlus.\nAppartenuto alla famiglia Calabresi nel XVIII-XIX secolo, \u00e8 oggi uno dei pochi palazzi gentilizi rimasti a Cisterna dopo gli ultimi eventi bellici. Presente in Via Garibaldi, angolo Via Paliani, si presenta con una struttura di fondazione risalente al XVI secolo con successivi interventi.\nSempre in Via Garibaldi, angolo Via dei Fiori, si trova Palazzo Renzi, apparentemente in stile classicheggiante settecentesco ma di fondazione almeno cinquecentesca, come risulta essere l'intero borgo di Cisterna. Appartenne alla facoltosa famiglia Renzi, imparentata con le altre famiglie notabili locali.\n\u00c8 un edificio di cui poco rimane. Si trova in Via dell'Anello, angolo Via Garibaldi, ed \u00e8 in stile classico con cornicione tardo-settecentesco. Dai fregi che riporta \u00e8 un esempio di architettura piuttosto rara nel tessuto urbano di Cisterna, considerando che poche erano le famiglie nobili della citt\u00e0. Appartenne alla Confraternita delle Anime del Purgatorio.\nPresente su Via Ugo Bassi, \u00e8 una casa del tardo Cinquecento rifacentesi allo stile classico campestre di Palazzo Caetani, dal quale diverse abitazioni traggono ispirazione. Presenta un grande arco in travertino al centro, che permette l'accesso agli appartamenti sovrastanti. Le finestre recano architravi in travertino piuttosto semplici ma ben inseriti nel complesso. Purtroppo l'edificio presenta un avanzato stato di deperimento.\n\u00c8 una casa cinquecentesca con arco lavorato e cortile interno con pozzo, piuttosto rimaneggiata, presente su Via Lauretana.\nAltro.\nPiazza XIX Marzo \u00e8 il cuore di Cisterna. Vi si affaccia il Palazzo Caetani, la chiesa di Santa Maria Assunta ed \u00e8 attraversata dal Corso della Repubblica. Al centro si trova un piccolo giardino con la statua della \"Fontana Biondi\", simbolo cittadino.\nL'attuale piazza inizi\u00f2 ad emergere nel XIV secolo durante i lavori di riqualificazione urbanistica promossi dalla famiglia Caetani. L'area che congiungeva l'Appia al borgo fu trasformata in una zona di sosta per i cavalli; intorno fu costruita la chiesa di Santa Maria Assunta e una stazione postale (l'edificio ampliato a inizio Novecento corrisponde con numerosi rimaneggiamenti al vecchio palazzo comunale). La zona divent\u00f2 una vera e propria piazza nel XVIII secolo, quando sul lato sud sorse un deposito di grano (trasformato in Consorzio Agrario, fu demolito nel 1993).\nNel XIX secolo la piazza conobbe nuove sistemazioni in occasione della visita di papa Pio IX. Nel 1883 furono realizzati il giardino centrale e la \"Fontana Biondi\". La fontana fu fatta edificare da Menotti Garibaldi, al quale fu dedicata la piazza fino al 1946.\nIn anni recenti la piazza \u00e8 stata mattonata in selci e chiusa al traffico. Gli interventi hanno per\u00f2 suscitato aspre polemiche per l'apparente snaturamento dell'originale impianto ottocentesco, gi\u00e0 segnato dalla costruzione a lato della chiesa del Palazzo dei Servizi, edificio moderno che contrasterebbe con il contesto. Fra le voci che si sono alzate, vi \u00e8 stata anche quella del noto critico d'arte Vittorio Sgarbi, all'epoca sottosegretario ai Beni Culturali che dichiar\u00f2: \nLa piazza, prende il nome dal 19 marzo 1944, giorno in cui la popolazione civile fu costretta dai tedeschi ad abbandonare le proprie case, dopo che fu dato l'ordine di \"sfollare la citt\u00e0\".\nLa Fontana Biondi fu realizzata nel 1885 dallo scultore Ernesto Biondi, su una precedente costruzione, eretta in tutta fretta, in occasione della visita di Papa Pio IX nel 1863. La statua, raffigura una divinit\u00e0 romana (la dea Feronia), che impugna nel braccio destro un ramo d'ulivo ed ha, incatenato ai suoi piedi, un demone, simbolo della malaria. Negli anni cinquanta, la statua fu posta su una base granitica, che simula una piccola montagna con grotte e anfratti. \u00c8 considerata in un certo senso, il monumento-simbolo della citt\u00e0.\nLa fontana era per\u00f2 precedente alla statua: Menotti Garibaldi, figlio di Giuseppe eletto deputato per il collegio di Velletri-Cisterna, era rimasto stupefatto nello scoprire che la gente di Cisterna beveva direttamente dalla palude e perci\u00f2 fece costruire nel 1872 la fontana, facendovi arrivare l'acqua di una sorgente nei pressi di Ninfa.\nCorso della Repubblica, gi\u00e0 Corso Umberto I, \u00e8 l'arteria principale di Cisterna, ricalcando il percorso della Via Appia Antica, che attraversa l'abitato. Il corso, gi\u00e0 da prima della limitazione al traffico attivata negli ultimi anni, \u00e8 luogo di ritrovo e incontri per molti cisternesi.\nSiti archeologici.\nArea archeologica di Tres Tabernae.\nSituata lungo la statale Appia, costituisce il luogo dove era ubicata l'antica citt\u00e0 romana.\nAree archeologiche di San Valentino-Via Machiavelli.\nAltri resti risalenti probabilmente all'epoca romana sono stati rinvenuti negli attuali quartieri di San Valentino (in particolare nell'area nord del \"Parco Giovanni Paolo II\" dove sono emersi i resti di una strada e di una necropoli) e lungo l'attuale via Machiavelli (strada e mosaici).\nArea archeologica di Caprifico di Torrecchia.\nDi grande valore l'area archeologica di \"Caprifico di Torrecchia\", dove sono stati ritrovati resti riferibili a un tempio d'origine volsca dedicato alla dea Minerva. I resti di questo tempio, sono oggi conservati nel \"Museo della Citt\u00e0 e del Territorio\" di Cori e in altri musei esteri. Il ritrovamento e la localizzazione di questo tempio, tra la via Apiia e l'antica via Setina, ha spinto in molti ad ipotizzare che quest'area, fra l'attuale Cisterna e i Monti Lepini, fosse la sede della mitica citt\u00e0 di Suessa Pometia.\nArea archeologica di Cava Muracci.\nAll'interno di una cava di travertino nei dintorni del quartiere San Valentino sono stati rinvenuti resti di animali risalenti all'epoca preistorica.\nAree naturali.\nIl Giardino di Ninfa, si trova interamente compreso nel suo territorio comunale, \u00e8 stato creato sulle rovine della citt\u00e0 medievale di Ninfa agli inizi del XX secolo da Gelasio Caetani. In seguito, grazie all'opera dei suoi eredi e oggi della Fondazione Roffredo Caetani, il giardino si \u00e8 arricchito di numerose piante e alberi provenienti da ogni parte del mondo, creando un'atmosfera idilliaca e richiamando ogni anno, migliaia di turisti. L'americano The New York Times, lo ha definito il \"primo giardino romantico del mondo\" mentre l'inglese The Daily Telegraph lo ha inserito nella lista dei dieci giardini pi\u00f9 belli del mondo.\nNei pressi dell'oasi \u00e8 stato ricreato artificialmente l'ambiente delle Paludi Pontine prima delle bonifica, l'area gestita sempre dalla Fondazione Caetani \u00e8 nota come \"Riserva del Pantanello\" e consiste in sei stagni di variabili dimensioni.\nTorrecchia Vecchia altrimenti noto in passato come \"Torricula\", a nord della citt\u00e0, fu un castello edificato intorno al 1100, passato nel secolo XIV ai Conti, apparteneva a fine secolo XVIII ai Borghese e venne progressivamente abbandonato. Negli anni ottanta l'area pass\u00f2 nelle mani dell'imprenditore Carlo Caracciolo che trasform\u00f2 le rovine del castello e del borgo agricolo seicentesco in un giardino privato valorizzato da giochi d'acqua, creazioni floreali, piante particolari e opere d'arte. Ai lavori per la valorizzazione della tenuta, Caracciolo chiam\u00f2 a lavorare alcuni fra i maggiori artisti del XX secolo come l'architetto Gae Aulenti, il designer del verde Dan Pearson e il pittore Tullio Pericoli. La villa viene aperta in pubblico solo in occasioni particolari. \u00c8 stata dichiarata \"monumento naturale\".\nIl Bosco del Filetto \u00e8 quanto rimane di una riserva di caccia dei Caetani che si estendeva lungo la vasta area oggi compresa fra via Tivera, il quartiere San Valentino e la localit\u00e0 Torrecchia.\nNell'ottobre del 1589 vi fu organizzata una sontuosa battuta di caccia in onore di Papa Sisto V durante la quale, Onorato Caetani, fece sgorgare il vino dalle querce come fossero fontane.\nIl bosco ospita al suo interno una base dell'AGESCI e conserva diverse rovine romane e medievali, probabilmente appartenenti all'antica citt\u00e0 di \"Tiberia\" scomparsa nel XII secolo. Ospita anche una grotta di travertino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2012 i cittadini stranieri residenti a Cisterna di Latina erano . Le nazionalit\u00e0 maggiormente rappresentate erano:\nCultura.\nMedia.\n\"Radio Antenne Erreci fm 97.3\"\nIn onda dal 1978,si occupa di musica, cronaca, spettacolo, sport,con programmi di variet\u00e0 e finestre sulla quotidianit\u00e0.\n\u00c8 diretta da Manlio Goldner .\nTeatri.\nA Cisterna di Latina sono presenti il Teatro Tres Tabernae, presso i locali della parrocchia di Santa Maria Assunta, aperto nel 2003 e il Teatro SpazioZeroNove, gestito da privati, inaugurato nel 2009.\nGeografia antropica.\nQuartieri.\nIl quartiere comprende l'area settentrionale della citt\u00e0, in direzione Velletri. Comprende la primissima parte di corso della Repubblica, le vie limitrofe e il quartiere sorto lungo via Roma e via Benedetto Croce (localit\u00e0 nota anche come La Villa forse per i resti di un'antica dimora di campagna dei Caetani). Il quartiere, area prevalentemente residenziale, ospita il Cimitero cittadino, il monumento ai Caduti sul Lavoro, l'antico convento abbandonato di Sant'Antonio Abate (noto anche come \"Il Mulino\").\nLa zona residenziale prende il nome dalla famiglia proprietaria del bosco che vi sorgeva fino al dopoguerra. Dopo la costruzione delle case, sorte in gran parte abusivamente, a partire dagli anni settanta, dell'antico bosco non \u00e8 rimasta quasi nessuna traccia. Anticamente era noto come\" Colle delle Cese\".\nLe vie riportano, in gran parte, nomi di scrittori e poeti della letteratura italiana o di battaglie della Prima guerra mondiale.\nIl quartiere che sorge lungo l'Appia (direzione Velletri) prende il nome dai sempreverdi che costeggiano la strada.\n\"Cisterna Vecchia\" \u00e8 il nome con cui \u00e8 tradizionalmente denominato il centro storico della citt\u00e0 (recentemente si stanno diffondendo, soprattutto in ambito culturale, definizioni alternative come \"Borgo Antico\"); quasi raso al suolo nel corso della seconda guerra mondiale, ha conservato comunque alcuni edifici d'interesse storico, oggi utilizzati prevalentemente come sedi di abitazioni private.\nSi chiama \"quartiere del Corso\" l'area che si sviluppa lungo Corso della Repubblica (in particolare nel tratto centrale del corso) e le vie e piazze limitrofe. Quartiere gi\u00e0 esistente in epoca ottocentesca, quando l'abitato inizi\u00f2 ad espandersi fuori dalle antiche mura dell'attuale \"Cisterna Vecchia\", fu demolito durante la guerra e ricostruito con edifici moderni.\nSoprannominato cos\u00ec per via del grande numero di abitanti (la metropoli cinese di Shanghai era allora la pi\u00f9 popolosa citt\u00e0 del pianeta) che aveva all'epoca della fondazione, quando sorse per accogliere gli sfollati della seconda guerra mondiale colpiti dai bombardamenti. La costruzione del quartiere fu finanziata dal Piano Marshall, mentre un gruppo di abitazioni (\"Le casette\") furono donate dall'allora sindaco di New York Fiorello La Guardia. Oggi \"le casette\" sono state in gran parte demolite, ne sono sopravvissute cinque lungo via Piero Gobetti. Il quartiere si sviluppa essenzialmente lungo Via Primo Maggio, comprendendo anche tutta l'area compresa lungo Via Po, Via Guido d'Arezzo e Via Benedetto Croce, fino all'incrocio con Via Roma. Nel quartiere \u00e8 presente il Monumento al Bersagliere, che ospita le reliquie di un milite ignoto caduto durante la prima guerra mondiale.\nLe vie del quartiere sono state dedicate in gran parte ai musicisti classici\nIl quartiere della Stazione si sviluppa attorno alla fermata delle Ferrovie dello Stato, aperta nel 1924, in un'area all'epoca in aperta campagna. Le prime abitazioni iniziarono a sorgere negli anni trenta e la zona fu rasa al suolo durante la guerra. Ricostruito per ospitare le case del Piano Fanfani degli anni cinquanta, oggi comprende l'intera area fra piazza Michelangelo (la Murgia) e Piazza Cesare Battisti, compresa l'area ad est di corso della Repubblica fra Piazza Battisti e l'incrocio con via Martiri delle Ardeatine. Al suo interno \u00e8 presente la chiesa di San Francesco d'Assisi, risalente agli anni settanta\nI nomi delle vie sono quasi tutte dedicati alla memoria di partigiani e alle vittime di eccidi della Seconda guerra mondiale.\nIl quartiere \u00e8 essenzialmente una zona residenziale popolare che prende il nome dal primo impresario edile che invest\u00ec nell'area. Sorto per ospitare gli operai delle industrie che stavano aprendo in citt\u00e0 durante il miracolo economico italiano. A partire dagli anni ottanta il villaggio ha iniziato ad ospitare una presenza sempre pi\u00f9 consistente di immigrati stranieri, soprattutto dalla Romania, dall'India e dalla Nigeria. Il quartiere comprende tutta l'area ovest di Corso della Repubblica nel tratto fra Piazza Cesare Battisti e il Ponte della Ferrovia, fino a Via Oberdan nonch\u00e9 il tratto iniziale di Via Monti Lepini fino all'incrocio con Viale America.\nIl quartiere dell'Annunziata deve il suo nome ad un'antica cappella, tuttora esistente, collocata sul tracciato romano della via Appia e dedicata alla Madonna dove era tradizione che i cisternesi trascorressero la Pasquetta. La cappella potrebbe avere un'origine antica: nel catasto del 1818, esattamente al suo posto, vi \u00e8 una casa (particella 687) appartenente a Luiselli Filippo fu Pietro e classificata come \"casa di proprio uso\". Il catasto precisa che la denominazione del terreno era, gi\u00e0 allora, \"Annunciata\". Si ritiene dunque che la cappella sia stata fondata su un precedente luogo di culto dedicato ai Santi martiri Argeo, Narciso e Marcellino che il 1\u00ba gennaio del 316 in questo luogo furono decapitati e sepolti fino al IX secolo quando i loro corpi furono fatti prelevare da Papa Leone IV per portarli nella Basilica dei Santi Quattro Coronati a Roma.\nL'Annunziata comprende il tratto di Via Monti Lepini, con relative traverse, fra Viale America e Via Machiavelli, la zona residenziale sorta nei pressi dell'Istituto Tecnico Superiore Darby, l'area di Porta Agrippina, ai confini con il centro storico e le abitazioni di recente costruzione lungo via Enrico Fermi e via Lazzaro Spallanzani, intorno al centro commerciale La Grangia.\nLe vie del quartiere sono dedicate a personaggi dell'antifascismo (alla sinistra di via Monti Lepini) e a scienziati (sulla destra di via Monti Lepini).\nIl quartiere del Ponte della Regina comprende una vasta area mista ad uso residenziale e agricolo, sorta lungo Via Guglielmo Marconi, una lunga arteria che congiunge la statale Appia al quartiere dell'Annunziata, ma sempre pi\u00f9 urbanizzata negli ultimi anni.\nIl ponte della Regina \u00e8 il ponte dell'Appia sul \"fosso di Cisterna\", posto nei pressi del termine dell'attuale via Marconi, tuttavia viene talvolta erroneamente indicato con questo nome il cavalcavia di via Marconi sulla ferrovia.\nFino agli anni sessanta la zona era chiamata anche Pozzo Cafone o Pizzo Cafone per la presenza dei numerosi immigrati abruzzesi, trasferitisi a Cisterna durante la bonifica prevalentemente come cavatori e tagliatori di travertino delle vicine cave della Bufalareccia, che venivano chiamati dispregiativamente \"cafoni\".\nIl quartiere San Valentino \u00e8 il pi\u00f9 grande e il pi\u00f9 popolato della citt\u00e0. Comprende tutta l'area intorno a via Monti Lepini, a partire dall'incrocio con via Machiavelli (Residenza del Gallo) fino alla localit\u00e0 Quattro Strade, agli estremi confini del centro abitato. Il quartiere \u00e8 sorto come zona popolare alla fine degli anni settanta su quello che era fino ad allora parte del latifondo della famiglia Sbardella, noto come il Tiro a Segno.\nAi primi complessi di case popolari (via Aldo Moro - via Pietro Nenni - via Giovanni Falcone) si \u00e8 andata affiancando sin dalle origini una vasta zona residenziale. L'area, malgrado ospiti da sola cinquemila persone, un sesto della popolazione cisternese, soffre da sempre di una pesante carenza di servizi. Il quartiere ospita per\u00f2 la pi\u00f9 vasta area verde cittadina, i Giardini Giovanni Paolo II meglio noti come il Parco, che si estendono su 10.000\u00a0m\u00b2 di terreno, e l'omonima chiesa parrocchiale, inaugurata il 12 dicembre 2010.\nIl nome prese spunto da un vicino complesso di villette a schiera gi\u00e0 esistente dedicato al Patrono degli innamorati perch\u00e9 pensato per ospitare giovani coppie.\nLe vie del quartiere sono state dedicate nell'area delle zone popolari ai politici della Prima Repubblica e alle vittime del terrorismo o della mafia. Le aree residenziali degli anni ottanta portano invece il nome dei cisternesi illustri, quelle sorte a partire dagli anni novanta portano il nome delle isole del Lazio.\nArea di recente espansione urbanistica, denominata C8-C9 sul piano regolatore, sorge nell'area un tempo agricola fra San Valentino e l'Annunziata. Il quartiere mutua il suo nome dalla sua strada principale, dedicata allo scrittore Niccol\u00f2 Machiavelli.\nIl quartiere, zona residenziale costituita da villette a schiera e piccole palazzine, comprende la periferia meridionale della citt\u00e0 e si sviluppa fra l'Appia e la provinciale per Latina, a partire dalla localit\u00e0 \"Rotonda della Croce\" (che mutua il nome da un croce in ferro posta in memoria dei missionari Passionisti negli anni cinquanta). Prende il nome da un'antica quercia centenaria, oggi scomparsa. Recentemente \u00e8 stata oggetto di un piano di risistemazione urbanistica con la costruzione di una piazza (intitolata ai \"Caduti di Nassiriya\"), di un centro sociale e della chiesa parrocchiale della Trasfigurazione.\nIl quartiere nasce e si sviluppa lungo via Nettuno, che unisce la citt\u00e0 all'omonimo centro sul litorale romano, comprendendo anche la traversa di via Aprilia e la localit\u00e0 di Collemarcaccio.\nLe strade portano i nomi delle regioni d'Italia.\nFrazioni.\nBorgo Flora.\nBorgo di fondazione sorto ai margini della provinciale per Latina e popolato da pionieri venetopontini, fu costruito durante la bonifica dell'Agro Pontino e ospita il Monumento Nazionale ai Bonificatori.\nPrende il nome da una preesistente Tenuta Agricola Flora.\nOlmobello e Isolabella.\nDue localit\u00e0 che si incrociano lungo la strada che unisce Cisterna a Nettuno, luogo di feroci scontri durante la seconda guerra mondiale.\nDoganella di Ninfa.\nAltro borgo di fondazione degli anni venti e trenta, risulta oggi diviso a met\u00e0 con il comune di Sermoneta, mutua il suo nome da un antico toponimo legato al vicino Giardino di Ninfa. Popolato da pionieri della bonifica e loro discendenti venetopontini, umbro-marchigiani e lepini.\nLe Castella.\nFrazione lungo l'Appia verso Velletri, del cui territorio ha fatto parte fino agli anni venti: ospitava in epoca romana una stazione di sosta detta \"Ad Sponsas\". Nel suo territorio sono stati rinvenuti importati resti archeologici di epoca romana, fra cui l'antico abside della chiesa paleocristiana di Sant'Andrea.\n17 Rubbie.\n\u00c8 una piccola frazione a sud de le Castella e al confine con Velletri e a sud con via Aprilia\nCastel Ginnetti.\nNota anche come Torrecchiola, sorge sul confine col comune di Velletri, prende i nomi dall'antica famiglia dei Ginnetti, antichi latifondisti del luogo dai quali il latifondo pass\u00f2 alla famiglia Lancellotti.\nPrato Cesarino, Sant'Ilario e Castelverde.\nQueste tre localit\u00e0 si trovano lungo il confine con il comune di Latina. Aree un tempo paludose, dopo la bonifica furono divise nei poderi dell'Opera Nazionale Combattenti e affidate ai coloni venuti dal Veneto e dal Friuli-Venezia Giulia.\nPer motivi storici, sociali e logistici, queste tre frazioni sono da sempre pi\u00f9 legate al territorio di Latina (specialmente ai Borghi con cui confinano: Borgo Montello, Borgo Podgora e Borgo Bainsizza), pi\u00f9 che al Comune di Cisterna.\nEconomia.\nLa citt\u00e0 \u00e8 il principale produttore italiano di kiwi, la cui coltivazione \u00e8 iniziata in forme sperimentali negli anni settanta nella frazione di Borgo Flora ed ha ottenuto il marchio IGP con il nome di \"Kiwi Latina\" il 19 maggio del 2003.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le imprese operanti nel territorio comunale, che rappresentavano il 6,13% del totale provinciale ( imprese attive), hanno occupato addetti, il 6,97% del dato provinciale (122.198 addetti); in media, ogni impresa nel 2015 ha occupato tre persone (3,53).\nInfrastrutture e trasporti.\nStrade.\nCisterna \u00e8 attraversata dalla Strada Statale 7 Appia che fino agli anni 2000 tagliava in due parti l'abitato, coincidendo all'interno della citt\u00e0, con il Corso della Repubblica. Negli anni duemila \u00e8 stata aperta, in due tranche, la Tangenziale Cittadina che sostituisce il tracciato urbano dell'Appia congiungendone la zona nord (in prossimit\u00e0 della zona Le Castella) a quella sud (all'altezza dell'incrocio con la SP Cisterna - Borgo Piave) aggirando il centro cittadino. A seguito di tale modifica il centrale Corso della Repubblica \u00e8 stato convertito a senso unico.\nDiverse strade provinciali uniscono il territorio di Cisterna ai confinanti comuni di Latina (Via Latina) Cori (Via Monti Lepini), Aprilia (Via Aprilia), Nettuno (Via Nettuno) e Sermoneta (Via Tivera).\nSono presenti a Cisterna una serie di linee interne di autobus, che collegano il centro con le frazioni e con i quartieri periferici, gestiti da diverse aziende private.\n\u00c8 prevista la costruzione di una bretella autostradale che unisca Cisterna e Latina al casello autostradale sull'A1 di Valmontone.\nFerrovie.\nLa citt\u00e0 \u00e8 attraversata, proprio all'interno del centro abitato, dalla trafficata Ferrovia Roma-Formia-Napoli ed \u00e8 sede di una frequentata stazione ferroviaria che dista solo trenta minuti da Roma Termini.&lt;br&gt;\nPrima della costruzione della ferrovia attuale, Cisterna di Latina era servita dalle stazioni di Cisterna (in seguito rinominata Torretta Corana) e di Doganella, entrambe sulla Ferrovia Velletri-Terracina.\nAmministrazione.\nNel 1934 Cisterna di Roma passa dalla provincia di Roma, alla nuova provincia di Littoria, costituita dal governo fascista dell'epoca, e nel 1935 cambia denominazione in Cisterna di Littoria. Nel 1946 cambia ancora denominazione in Cisterna di Latina.\nGemellaggi.\nCisterna di Latina \u00e8 gemellata con:\nSport.\nRugby.\nL'Atletico Rugby Cisterna invece partecipa ai campionati regionali di rugby.\nImpianti sportivi.\nIl principale impianto sportivo cisternese \u00e8 lo Stadio comunale \"Domenico Bartolani\", costruito nel 1960. \u00c8 dedicato al figlio dell'imprenditore cisternese Luigi Bartolani, che fu ucciso dai fascisti nel 1938 per ritorsione contro il padre, oppositore di Benito Mussolini confinato in Sardegna.\nNel 2018 \u00e8 stato inaugurato il moderno Palazzetto dello Sport che ospita le partite della Top Volley e dell'Eurobasket Roma."}
{"id": "30087", "revid": "1516566", "url": "https://it.wikipedia.org/wiki?curid=30087", "title": "Cori", "text": "Cori \u00e8 un comune italiano di abitanti della provincia di Latina nel Lazio.\nCentro urbano collinare dei Monti Lepini nord-occidentali che ha circa anni, nell'antichit\u00e0 era conosciuto come \"C\u00f2ra\", storicamente diviso tra Cori Monte e Cori Valle, \u00e8 formato da tre rioni, \u00e8 situato a nord della propria provincia, al confine con quella di Roma, \u00e8 a met\u00e0 strada tra la Pianura pontina e i Castelli romani.\nGeografia fisica.\nTerritorio.\nCori \u00e8 posizionata su una collina, che nel punto pi\u00f9 alto del centro cittadino arriva sui 400 m.sl.m, ultima propagine dei Monti Lepini, in posizione dominante rispetto alla sottostante Pianura Pontina, con una visuale che arriva sino al Mar Tirreno, e nei giorni pi\u00f9 limpidi, fino al Promontorio del Circeo e alle pi\u00f9 distanti Isole Ponziane.\nIl territorio comunale \u00e8 nettamente diviso in due, con la parte orientale caratterizzata dai rilievi montuosi dei monti Lepini, che degradano in una zona collinare, prima di arrivare a quella occidentale via via sempre pi\u00f9 pianeggiante. I rilievi pi\u00f9 rilevanti sono quelli del Monte Lupone, del Monte Pratiglio e del \"Monte Risaturo\".\nDal punto di vista idografico il territorio \u00e8 caratterizzato da brevi corsi d'acqua a carattere torrentizio, come il \"Fosso della Catena\", il \"Fosso La Pezza\", il \"Fosso del Monsignore\" e il \"Fosso del Murillo\".\nClima.\nCori gode di un clima mediterraneo. Gli inverni sono generalmente miti, ma non manca la possibilit\u00e0 di brevi periodi colpiti da irruzioni fredde. Le temperature di giorno si aggirano attorno ai 13 gradi e possono scendere vicino allo 0 nelle ore notturne. La pioggia pu\u00f2 verificarsi frequentemente, ma non mancano giornate soleggiate e periodi caratterizzati da anticicloni abbastanza duraturi.\nLe stagioni intermedie, ovvero la primavera e l\u2019autunno, vedono tanto sole alternarsi con forti piogge. Le temperature sono molto miti a inizio primavera come a fine autunno, e tendono pi\u00f9 al caldo a fine primavera ed inizio autunno.\nL'estate corese \u00e8 caratterizzata da lunghi periodi soleggiati con un caldo intenso. Le precipitazioni, bench\u00e9 molto scarse, possono mostrarsi sotto forma di brevi ma intensi fenomeni temporaleschi pomeridiani.\nStoria.\nToponimo e miti sulla fondazione.\nLe leggende narrano le origini divine di \"Cori\", il cui antico nome era \"C\u00f2ra\" (\"C\u00f2re\" in dialetto corese arcaico): secondo una di queste narrazioni \"Cora\" sarebbe stata fondata dal troiano \"Dardano\", un'altra mitologia racconta che il paese sarebbe stato costruito da un re di \"Alba Longa\", un'altra ancora ci dice che il fondatore fu Enea. Dopo che il paese fu distrutto, \"Corace\", un reduce della \"guerra di Troia\", sarebbe approdato sui resti dello stesso, lo avrebbe ricostruito, dandogli il suo nome. Il nome potrebbe derivare in realt\u00e0 dal latino arcaico \"Corax\" (\"Corvo\"), inteso come animale totemico.\nStoria antica.\nCori \u00e8 l'antica citt\u00e0 di \"Cora\" che il mito vuole fondata in un periodo tra il XIII ed il XII secolo a.C. Recenti scoperte archeologiche hanno rilevato la presenza stabile di un nucleo abitativo risalente all'Et\u00e0 del Bronzo. Le prime fonti storiche annoverano \"Cora\" tra le pi\u00f9 antiche dei Prisci Latini, l'originario nucleo di popoli di stirpe latina organizzati in una federazione di stati sovrani. Successivamente il territorio fu invaso dai Volsci, un popolo di origine umbra. Cora godeva di piena autonomia tant'\u00e8 vero che coniava una propria moneta denominata \"corano\". Nell'anno 642 a.C. il Re Tullo Ostilio, dopo la distruzione di \"Alba Longa\", chiese la sottomissione delle citt\u00e0 Latine. A tale pretesa la Lega Latina rispose con la guerra. La coalizione venne guidata da Publicio Anco di \"Cora\". Al termine del conflitto 300 ostaggi di \"Cora\" e di \"Pometia\" vennero trucidati nel Foro Romano da Appio Claudio. Allo scioglimento della Lega Latina e la sottomissione a Roma delle singole citt\u00e0 che la componevano, \"Cora\" ottenne la condizione di citt\u00e0 federata, ovvero di stato alleato, che mantenne fino alla riforma generale amministrativa dell'Italia attuata da Roma dopo la guerra civile.\nNegli anni 340-338 a.C. partecip\u00f2 alla guerra Latina al fianco di Roma contro \"Privernum\" e \"Fundi\" subendo devastazioni dalle forze guidate dal fondano Vitruvio Vacco\".\"\nNel 218-201 a.C. partecip\u00f2, sempre al fianco di Roma, alle guerre puniche. All'inizio del I secolo a.C. con l'acquisizione della cittadinanza romana e l'erezione a \"municipium\" Cora venne attribuita alla trib\u00f9 Papiria. Successivamente fu coinvolta nella guerra tra Mario e Silla (90-88 a.C.). Cori mantenne una larga autonomia politica ed amministrativa come citt\u00e0 alleata di Roma, tanto che si fregiava dell'acronimo SPQC. Nell'Eneide di Virgilio c'\u00e8 una citazione di Cora.\nPochi i riferimenti storici della citt\u00e0 durante il periodo imperiale.\nStoria medievale, rinascimentale e moderna.\nDurante i secoli dell'Alto Medioevo Cori sub\u00ec una profonda decadenza. Si hanno notizie di un'incursione saracena avvenuta nell'832. Le altre notizie storiche della citt\u00e0 si ritrovano nel 1114, quando papa Pasquale II concesse la protezione papale al cenobio della SS. Trinit\u00e0 de Cora, insediamento benedettino che sorgeva sui monti di Cori (pochi resti sono tuttora visibile sul monte della Badia). Nel 1167 Cori venne saccheggiata dalle truppe di Federico Barbarossa. Nel 1211 papa Innocenzo III infeud\u00f2 Cori in concessione revocabile a Pietro degli Annibaldi.\nDopo la morte dell'Annibaldi, Cori torn\u00f2 sotto la sovranit\u00e0 pontificia (1234) e venne dichiarata castellania inalienabile da papa Gregorio IX. Il dominio della Chiesa non imped\u00ec comunque lo sviluppo dell'ordinamento Comunale, a met\u00e0 del duecento risale il primo statuto cittadino (l'antico palazzo pubblico svolge tuttora funzione di municipio). Come libero comune Cori fu alleata militarmente alla vicina Velletri, i vincoli di aiuto reciproco risalgono almeno al 1207.\nDurante il medioevo Cori acquis\u00ec quell'aspetto urbanistico che ancora oggi caratterizza la sua parte storica: stretti vicoli, piazze, chiese, porticati.\nSi hanno notizie di una comunit\u00e0 ebraica presente, sia Cori Monte, sia a Cori Valle, tra il XV e il XVI secolo e tale presenza scomparve con la bolla papale del 1593.\nNel 1363, con l'applicazione anche alla provincia di Marittima, delle Costituzioni egidiane l'istituto comunale perse molta autonomia. Agli inizi del Quattrocento Cori fu invasa da Ladislao di Durazzo. Finito tale dominio, nel 1410, Cori entr\u00f2 definitivamente nei territori della Chiesa acquisendo lo status di feudo del senato romano (il paese don\u00f2 a Roma una \"Statua della Minerva\" del I secolo. a.c., ritrovata in quel periodo, che oggi \u00e8 esposta nella \"Piazza del Campidoglio\"; Roma contraccambi\u00f2 regalando a Cori i colori \"giallo e rosso\" ed appunto l\u2019acronimo S.P.Q.R., che imped\u00ec alla cittadina di diventare feudo di qualche nobile dell\u2019epoca), tale situazione rimase immutata fino al 1832 quando Cori fu inserita nella legazione di Velletri (eccezion fatta negli anni in cui Cori fece parte dell'Impero Francese). Lo storico tedesco Ferdinand Gregorovius visit\u00f2 Cori nel 1860 e ne parl\u00f2 nel suo libro \"Passeggiate per l'Italia\"\nDall'Unit\u00e0 d'Italia ad oggi.\nNel 1870, a seguito dell'Unit\u00e0 d'Italia, Cori venne inserita nella Provincia di Roma (ottenendo Giulianello come frazione), successivamente nel 1934, dopo la fondazione di \"Littoria\" (l'odierna Latina), il paese pass\u00f2 sotto l'amministrazione della neonata Provincia omonima. Dopo l\u2019annessione al Regno d\u2019Italia la popolazione di Cori benefici\u00f2 di alcune innovazioni: elettricit\u00e0, ospedale, nuove strade, ferrovia, fontane, nuova scuola. Frequenti erano le tensioni tra i contadini e i proprietari terrieri.\nNel corso delle due guerre mondiali alto fu il numero dei coresi che perirono su tutti i fronti. Dopo le macerie e i morti che lasci\u00f2 la Seconda Guerra Mondiale, conseguenze dello Sbarco di Anzio (di cui ha parlato una puntata del programma La Grande Storia di Raitre nel 2004), Cori sub\u00ec, in pochi decenni, delle mutazioni economiche, urbanistiche e sociali.\nIl 9 marzo 1997 a Cori avvenne un duplice efferato omicidio, che ebbe come vittime il ventitreenne Patrizio Bovi e la diciassettenne Elisa Marafini. Pass\u00f2 alle cronache nazionali come delitto di Cori ed ebbe largo rilievo mediatico.\nDal punto di vista politico le amministrazioni comunali che si sono succedute dal 1944 ad oggi sono sempre state a guida di sinistra e di centrosinistra, tranne sette anni ad inizio anni 2000.\nSimboli.\nLo stemma storico di Cori \u00e8 stato riconosciuto con decreto del capo del governo del 27 febbraio 1934 e concesso con gli ornamenti da Citt\u00e0 con decreto del presidente della Repubblica del 9 gennaio 2004.\nNon si sa cosa rappresenti il leone rampante n\u00e9 quando sia stato adottato per la prima volta. Lo stemma civico pi\u00f9 antico di cui si hanno notizie fu fatto scolpire agli inizi del '400 dal cardinale Pedro Fernandez de Frias e si trova nella Cappella dell'Annunziata. I colori di Cori sono il giallo e il rosso, che sono stati donati da Roma. Sul gonfalone, un drappo di giallo con la bordatura di rosso, \u00e8 riportata la scritta con l'apposita corona. La bandiera \u00e8 un drappo di rosso, ornato dal medaglione ellittico di giallo, caricato dallo stemma civico.\nMonumenti e luoghi d'interesse.\nCori storicamente \u00e8 sempre stata divisa in due (anche dopo la nascita dei nuovi quartieri al di fuori del centro storico): la parte del paese posta alla somma del colle \u00e8 chiamata \"Cori Monte\" (o \"Cori Alto\"), mentre la parte che \u00e8 situata alla fine della collina \u00e8 chiamata \"Cori Valle\" (o \"Cori Basso\"). Gli abitanti di sopra e di sotto vengono definiti \"montanari\" e \"vallarani\".\nI tre antichi rioni prendevano il nome dalle tre porte di accesso al paese: \"Rione di Porta Signina\" (\"Cori Monte\"), \"Rione di Porta Romana\" e \"Rione di Porta Ninfina\" (\"Cori Valle\"). I loro appellativi derivavano dalle localit\u00e0 in cui conducevano, rispettivamente: Segni, Roma e Ninfa.\nArchitetture religiose.\nSantuario della Madonna del Soccorso.\nIl Santuario della Madonna del Soccorso, le cui origini sono legate ad una tradizione che riporta l'apparizione della Madonna avuta da una bambina di Cori nel XVI secolo, \u00e8 un edificio religioso, nel cui interno, realizzato in stile barocco, \u00e8 conservata un'immagine della Madonna, forse di scuola fiorentina, risalente al XIV secolo.\nChiesa Santa Maria della Piet\u00e0.\nChiesa Collegiata, fondata in stile romanico nella seconda met\u00e0 del XII secolo sui resti di un tempio romano, forse dedicato a Diana e Fortuna (in via della Collegiata \u00e8 visibile un muro in opera quadrata base dell'antico edificio romano). Fu completamente trasformata all'inizio del XVII secolo. Nell'interno, a croce latina con tre navate: il candelabro del cero pasquale (XII secolo) di probabile produzione Cassinate, ad oggi il pi\u00f9 antico esempio conosciuto di candelabri pasquali; un sarcofago (XII secolo); la cattedra episcopale; il quadro della Piet\u00e0 e sull'altare il quadro della Madonna del Rosario (XVI secolo). Alla destra della chiesa c'\u00e8 l'oratorio dell\"Arciconfraternita del gonfalone\" (XV secolo).\nChiesa oratorio della SS. Annunziata.\nL'oratorio dell'Annunziata \u00e8 un monumento nazionale ed \u00e8 situato ai margini della strada che, fin da et\u00e0 medievale, collegava Cori alla via Pedemontana. La sua fondazione risale al XIV secolo. Nell'oratorio troviamo la cappella dell'Annunziata, con i suoi affreschi realizzati probabilmente in tre tempi ed ultimati nel XV secolo. I soggetti sacri rappresentano scene del Vecchio e del Nuovo Testamento, nonch\u00e9 storie di santi e della tradizione locale. Una porticina sul lato destro porta alla vecchia chiesa danneggiata durante l'ultimo conflitto e che conserva una crocifissione forse della scuola del Cimabue.\nChiesa di San Francesco.\nLa chiesa ed il convento furono costruiti in semplici forme tra il 1521 ed il 1526 in onore di San Francesco d'Assisi, che pass\u00f2 a Cori nel 1223, e per ospitare i Frati Francescani. Nel XVII secolo la chiesa fu restaura in forme barocche. All'interno: il prezioso soffitto a cassettoni dorati su fondo azzurro (1672\u20131676) realizzato da Luigi Guarnirei; il quadro \u201cSan Carlo Borromeo\u201d di Niccol\u00f2 Pomarancio (1553-1626). Del convento fa parte il semplice chiostro con pilastri di pietra locale.\nChiesa di Santa Oliva.\nLa chiesa, in forma basilicale con cinque navate (oggi ne rimangono quattro) di stile romanico, fu edificata nella prima met\u00e0 del XII secolo sui resti di un tempio romano ancora di incerta attribuzione, anche se tradizionalmente dedicato a Giano. Tra il 1467 ed il 1480 fu demolita la navata occidentale e venne costruita la cappella del crocefisso o di sant'Agostino. La cappella ha forma rettangolare con volta a botte ed abside. Nella volta un bellissimo ciclo pittorico affrescante la volta che narra storie del Antico e Nuovo Testamento (1533). Nella contro-facciata un affresco del giudizio universale (1540?) in parte coperto dalla cantoria (XVII secolo). Nell'abside affresco degli apostoli ed incoronazione della Vergine tra angeli e santi (1507). Contestualmente alla cappella del crocefisso \u00e8 stato edificato alle spalle della chiesa il convento agostiniano (1467-1481), con affreschi nella sala capitolare e chiostro con loggiato. Oggi l'ex convento \u00e8 sede del Museo della citt\u00e0 e del territorio.\nChiesa di San Salvatore.\nAntica chiesa ristrutturata nel XVI secolo, all'interno, sull'altare, tre affreschi, il centrale \"Circoncisione di Ges\u00f9\" (1597) di G.B. Ricci e i laterali \"Adorazione dei pastori\" ed \"Adorazione dei Re\" (1610) entrambi di Anastasio Fontebuoni (1571-1626). Della stessa epoca sono le pitture della cappella della Madonna del Carmine.\nArchitetture militari.\nCinta muraria.\nAbbastanza ben conservata con percorso turistico dedicato, \u00e8 lunga circa . \u00c8 realizzata in opera poligonale di prima maniera (VI-V secolo a.C.) e restaurata in epoche diverse, una prima volta in opera poligonale di III maniera (IV-III secolo a.C.) ed una successiva volta con un'opera di ricortinatura in opera incerta e l'aggiunta di torri (fine del II secolo a.C.). Lungo il percorso delle mura tre Porte (Romana, Ninfina, Signina) permettevano l'ingresso alla citt\u00e0; erano di tipo sceo. Di esse soltanto Porta Ninfina si era conservata fino ad epoca moderna, ma \u00e8 stata distrutta durante la seconda guerra mondiale. Una copia \u00e8 stata ricostruita nel 1984 in occasione del Palio dei Rioni di Cori. Sempre in opera poligonale all'interno della cinta muraria sono le tante opere di sostruzione che creano una serie di terrazze che hanno determinato lo sviluppo urbanistico dell'antica Cora; tra le tante, sono notevoli: la sostruzione che sostiene il Foro, attuale zona di via delle Colonne; la sostruzione posta a fronte dell'edificio del Comune in piazza papa Leone XIII e la sostruzione, davanti all'edificio scolastico \"Massari\" a sostegno dell'Acropoli. Famose le incisioni della cinta e delle rovine di Cora fatte da Giovanni Battista Piranesi nel 1764 (volume \"Antichit\u00e0 di Cora\").\nTorri difensive romane e altre.\nLe torri romane giunte sino a noi sono quattro: tre si trovano a Cori Monte, di cui due nell'attuale Piazza Signina (compresa la pi\u00f9 importante: la \"Torre di Silla\"), mentre un'altra si trova nel fosso di Piazza della Croce a Cori Valle. Ci sono inoltre altre torri medievali.\nVia del Porticato (le \"Sipportica\").\nAntica via che correva sopra le mura arcaiche, fu completamente coperta da case e torri a partire dal XII secolo e definitivamente nel XVII secolo.\nArchitetture civili.\nPonte romano della Catena.\nL'antico manufatto (I secolo a.C.), che consentiva e consente tuttora di attraversare l'omonimo fosso della Catena nei pressi di porta Ninfina; il ponte \u00e8 ad un solo arco alto circa 20 metri ed \u00e8 realizzato in \"opus quadratum\", i fianchi sono in pietra mentre la curvatura \u00e8 di materiale tufaceo. Da segnalare che in Piazza della Croce era presente un altro ponte della stessa epoca del Ponte della Catena, che \u00e8 stato interrato insieme al fosso negli anni 1970.\nPozzodorico.\nGrande piazza sottostante l'area del Foro e che poggia su un grande edificio di epoca romana (II secolo a.C.) composto da quattro ambienti ed una cisterna.\nAltro.\nFontane.\nSorsero verso il 1887 \u2013 88 per soddisfare il fabbisogno idrico. Le fontane pi\u00f9 significative dal punto di vista artistico sono quella di Piazza Romana, quella di Monte Pio, quella di Piazza della Croce e quella di Via San Rocco.\nMonumento dei caduti.\nProgettato dall'architetto Angelo Ternavasio, si trova all'interno della Piazza giardino \"4 novembre\", sopra le millenarie mura ciclopiche e fu inaugurato nel 1931 per ricordare i caduti coresi nella Grande Guerra, che furono incisi sul marmo. Esso raffigura un angelo rappresentante la \"\u201cvittoria alata\u201d\" che sorregge una lucerna votiva. Successivamente fu inserita un'altra lapide per ricordare pure i caduti della Seconda Guerra Mondiale.\nMonumenti alle croci.\nUno \u00e8 del 1842 e si trova in Piazza della Croce (d\u00e0 in nome alla piazza), un altro \u00e8 del 1926 e si trova in Piazza Sant\u2019Oliva.\nSiti archeologici.\nIl Tempio detto di Ercole.\nIl tempio (inizio I secolo a.C.) si trova sull'Acropoli dell'antica Cora, in quella parte della citt\u00e0 che oggi \u00e8 Cori alto, \u00e8 di ordine dorico, prostilo, tetrastilo (monumento nazionale). Il re d'Italia Vittorio Emanuele III visit\u00f2 il Tempio d'Ercole il 18 marzo 1910 e sul luogo fu posta una lapide per ricordare l'evento.\nIl Tempio di Castore e Polluce.\nSituato nella zona del Foro dell'antica Cora. I resti che si ammirano oggi risalgono al restauro avvenuto nel I secolo a.C. dell'antico santuario (V secolo a.C.). Tale restauro ha prodotto un tempio corinzio, tetrastilo con cella centrale ed ali laterali.\nVia delle Colonne (il foro).\nCorrisponde a quello che fu il foro dell'antica Cora, piena di reperti archeologici: pezzi di colonne, mosaici, cippi e tratti di mura poligonali\nAree naturali.\nParco dell'Impero.\nInaugurato negli anni 1930, \u00e8 situato all'interno del paese in una vasta fascia tra la parte alta e la parte bassa di Cori e fa da cintura verde. Ingloba una parte dei giardini pubblici di Piazza Signina, la pineta del Convento di San Francesco e i giardini comunali sottostanti.\nSelva di Cori.\n\u00c8 la folta vegetazione nelle montagne sopra Cori, tra cui spicca Fontana del Prato, un caratteristico bosco situato sulla strada di Monte Lupone.\nTenuta di Torrecchia Vecchia e Lago di Giulianello.\nQueste aree solo in parte sono situate nel territorio comunale di Cori, il quale le divide rispettivamente con Cisterna e con Artena.\nSociet\u00e0.\nEtnie e minoranze straniere.\nAl 31 dicembre 2018 risultavano stranieri residenti, che corrispondevano all'11,5% della popolazione. Le maggiori nazionalit\u00e0 rappresentate erano:\nLingua e dialetto.\nAccanto all'italiano, il dialetto parlato \u00e8 il \"dialetto corese\", che appartiene al gruppo dei \"dialetti mediani\", sottogruppo dialetti laziali centro-settentrionali. Il \"dialetto di Cori\" \u00e8 un miscuglio delle varie lingue parlate nel paese nel corso dei millenni: volsco, latino, volgare nella variante del romanesco antico e napoletano. Gli abitanti coresi nel corso del Medio Evo si rinserrarono all\u2019interno delle loro mura, al riparo dalla palude e dalle scorribande: ci\u00f2 ha favorito il conservarsi dell\u2019arcaicit\u00e0 nella loro parlata. A partire dalla seconda met\u00e0 del \u2018900, con il diffondersi dei televisori e con l\u2019aumento della scolarizzazione, il dialetto di Cori si \u00e8 toscanizzato molto. Il dialetto romano moderno, a differenza dell'area dei Castelli Romani, qui non \u00e8 penetrato affatto, anche se le nuovissime generazioni tendono di pi\u00f9 a parlare un \"romanesco italianizzato\" che il \"corese\" vero e proprio. Per arginare la scomparsa del \"dialetto di Cori\" sono state promosse varie iniziative: concorsi di poesia dialettale, incisione su disco dei canti di Cori, stampa dei versi poetici coresi di pi\u00f9 autori, dei dizionari \"corese\u00a0\u2013 italiano\" e degli antichi proverbi paesani. Colui che ha lasciato maggiore testimonianza scritta di tutto ci\u00f2 \u00e8 stato il poeta e studioso Cesare Chiominto.\nReligione.\nLa maggioranza dei cittadini di Cori professa la religione cattolica: la diocesi dal 1967 \u00e8 quella di Latina-Terracina-Sezze-Priverno; precedentemente Cori apparteneva alla sede suburbicaria di Velletri.\nSono presenti le seguenti parrocchie e comunit\u00e0 religiose:\nTradizioni e folclore.\nIl carosello \u00e8 stato ideato nel 1937 e trae la sua origine dai festeggiamenti che si tenevano in onore della Madonna del soccorso apparsa in Cori nel 1521 e di S. Oliva, patrona della citt\u00e0 fin dal XII secolo. La manifestazione si articola in tre momenti salienti: il giuramento dei priori, il palio della Madonna del soccorso (che si svolge l'ultima domenica di giugno in piazza Signina) ed infine il palio di S. Oliva (che si svolge l'ultimo sabato di luglio presso il campo sportivo Stoza). Nel maggio 1938 il cinegiornale dell'Istituto Luce mand\u00f2 in onda un servizio sulla seconda edizione del Carosello Storico dei Rioni di Cori.\nL'idea degli sbandieatori \u00e8 nata dal Carosello Storico: infatti nella sfilata era prassi che degli agitatori di bandiere aprissero il corteo in ogni porta. Nell 1966 nascevano gli \"Sbandieratori dei Rioni di Cori\", successivamente, nel 1970, gli \"Sbandieratori del Leone Rampante di Cori\", ed infine nel 1976 gli \"Storici Sbandieratori delle Contrade di Cori\". Tutti e tre i Gruppi si distinguono per aver portato l'Arte della Bandiera ed il nome di Cori ovunque in Italia e nel Mondo, apportando ulteriormente un contributo di fondamentale importanza allo sviluppo del tessuto sociale della Citt\u00e0, nonch\u00e9 al progresso culturale di numerose generazioni di giovani coresi, permettendo agli stessi di conoscere popoli e culture vicini e lontani e instaurare con loro amicizie.\nIstituzioni, enti, associazioni.\nOspedale di Comunit\u00e0.\nFu creato nel 1880 come \u201cOspedale Santa Maria salute degli infermi\u201d nel palazzo donato dai Conti Cataldi e fu eretto ad ente morale. Negli anni 1970 venne edificato un nuovo edificio attaccato al Palazzo Cataldi, dove tuttora c'\u00e8 l'attuale Ospedale di Comunit\u00e0 con pronto soccorso, successivamente venne costruita una nuova strada per facilitare l'accesso ad esso. Il suddetto ospedale oggi ha funzioni ridotte e limitate rispetto al passato.\nCultura.\nCinema.\nFilm girati a Cori:\nCucina.\nProdotti enogastronomici caratteristici.\nOlio di Cori, olive Gaeta, Vino Cori Rosso Doc, Vino Cori Bianco Doc, prosciutto cotto al vino, pane (ciav\u00e0tta corese, pizzafr\u00e9lla, fall\u00f3ne), pecorino di Cori, rataf\u00eca.\nPiatti tipici.\nFettuccine all\u2019uovo coresi, minestra di verdure con il pane sotto, polenta servita sulla \"\u201cspianatora\u201d\", abbacchio alla scottadito, al forno, alla cacciatora, maiale al forno, coniglio alla cacciatora, contorni di erbe spontanee, panzanella e bruschetta.\nDolci tipici.\nCiambelle (ciamm\u00e8lle) e bastoncini mandorlati al vino, ciambelle (ciamm\u00e8lle) scottolate, mostaccioli (mustacci\u00f3i), torta di ricotta con il cioccolato, pupe e cavalli con l'uovo alla pancia, serpente.\nEventi.\nLatium Festival: dopo l'esperienza del Festival della Collina, il Comune di Cori, insieme ad altre citt\u00e0 del Lazio, \u00e8 sede principale del progetto culturale \"Latium Festival\". Esso organizza incontri, spettacoli e seminari sul folklore internazionale.\nGeografia antropica.\nUrbanistica.\nDopo la distruzione di vaste aree del centro storico di Cori durante l'ultima guerra, l'abitato antico fu ricostruito lentamente. Col boom economico ed edilizio del dopoguerra Cori si espanse notevolmente al di fuori dello storico colle e delle tre antiche porte cittadine. Le nuove zone a Cori Monte sorsero in modo disordinato e scomposto intorno al vecchio campo sportivo, verso il Monte del Soccorso: lass\u00f9 Piazza Signina, la principale piazza di Cori, \u00e8 il punto di congiunzione tra il nuovo e l'antico. La stessa funzione a Cori Valle \u00e8 svolta dalla Piazza della Croce, al di fuori di Porta Romana: laggi\u00f9 i nuovi edifici sono sorti in maniera pi\u00f9 precisa, tranne qualche eccezione, lungo la trafficata strada \u201cVelletri\u00a0\u2013 Anzio\u201d. Spiccano il Quartiere Insito (realizzato con la legge 167) e la piccola zona industriale ed artigianale di Cori. Invece sono pochi gli edifici nuovi fuori Porta Ninfina, dove ci sono gli impianti sportivi. Le due grandi arterie che collegano Cori Monte a Cori Valle sono: \u201cla Circonvallazione\u201d e \u201cVia dell'Ospedale\u201d.\nFrazioni.\nCi sono molte ville e villette lungo le campagne di Cori, sulle strade provinciali periferiche. Quelle maggiormente degne di rilevanza, costituiscono le Contrade Colle Illirio e Colle Tenne, a met\u00e0 strada tra Cori e Giulianello, e formano quasi un piccolo borgo. Poi c'\u00e8 Giulianello, dal 1870 appartenente al Comune di Cori.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 654 imprese operanti nel territorio comunale, che rappresentavano l'1,66% del totale provinciale ( imprese attive), hanno occupato addetti, l'1,16% del dato provinciale ( addetti); in media, ogni impresa nel 2015 ha occupato due persone (2,17).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte del legno, finalizzata al settore dell'arredamento, e in particolar modo alla produzione di sedie con caratteristiche campagnole.\nInfrastrutture e trasporti.\nStrade.\nVia Provinciale \u201cVelletri\u00a0\u2013 Anzio\u201d: conduce a nord nella frazione Giulianello e a Velletri, a sud a Cisterna e nella superstrada 148 Pontina.\nVia Provinciale \u201cLe Pastine\u201d: conduce oltre Doganella di Ninfa, sino a Latina Scalo.\nVia Provinciale \u201cArtena\u00a0\u2013 Giulianello\u201d: conduce nell'Autostrada A1, al casello di Valmontone.\nStrade provinciali montane: portano rispettivamente a Norma e a Rocca Massima.\nMobilit\u00e0 urbana.\nC\u2019\u00e8 un servizio di circolari che gira all\u2019interno di Cori e la collega a Giulianello, a Rocca Massima e alla Stazione Fs di Cisterna di Latina.\nGli autobus del Cotral collegano Cori a Latina (via Doganella e via Cisterna), a Velletri e a Roma Anagnina.\nFerrovie.\nDal 1892 al 1957 la ferrovia Velletri-Terracina ha attraversato il territorio comunale, dove c\u2019erano diverse stazioni. Oggi la maggioranza dei coresi che prende il treno usufruisce della stazione di Cisterna di Latina.\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nSport.\nPallavolo.\nDal 1972 al 1998 \u00e8 esistita una squadra di pallavolo che arriv\u00f2 ad alti livelli, fino a raggiungere la seconda divisione nazionale: la Serie A2 nel 1996 - 97. Nella successiva stagione la societ\u00e0 si trasfer\u00ec a Latina, cambiando la denominazione da Icom Cori a Icom Latina. La squadra nei primi anni giocava nel campetto all'aperto di Cori Monte, poi si trasfer\u00ec nel nuovo palazzetto dello sport coperto di Stoza: risult\u00f2 inadeguato nell'unica stagione in A2, che fu disputata a Sabaudia.\nCalcio.\nLa prima squadra di calcio a Cori venne probabilmente fondata nel 1936 e i suoi giocatori erano affettuosamente soprannominati \"Le Cocozz\u00e9lle\" (\"le zucchine\"). Prima dell'inaugurazione dell'odierno stadio di Stoza la squadra ha giocato molti anni al campo sportivo in pozzolana di Cori Monte (l'odierna area mercato), denominato \"il lago\" (perch\u00e9 anticamente nel sito c'era una vera e propria conca d'acqua). La massima categoria che ha raggiunto nel corso della sua storia una squadra di calcio a Cori \u00e8 stata la Promozione laziale, conquistata dall'A.S.D. Cori Calcio per la prima volta nel 2014 e mantenuta sino al 2016, allorquando la compagine ha cessato la propria attivit\u00e0. Attualmente c'\u00e8 una societ\u00e0 denominata A.S.D. Cori Montilepini, che milita nel girone L di Seconda Categoria laziale. Nell'estate 2020 nasce la societ\u00e0 A.S.D. Pro Cori Calcio che nella stagione 2021-22 milita nel girone G di Prima categoria laziale.\nCalcio a cinque.\nL'A.S.D. Cori Montilepini milita in Serie C2 Lazio.\nImpianti sportivi.\nA Cori c'\u00e8 l'impianto sportivo Stoza con campo da calcio, palazzetto per pallavolo/pallacanestro, piscina, palestra, campo da bocce e da tennis. Oggi sono funzionanti il campo da calcio, i campi da tennis e il palazzetto: gli ultimi due sono stati ristrutturati di recente."}
{"id": "30095", "revid": "1516566", "url": "https://it.wikipedia.org/wiki?curid=30095", "title": "Arsita", "text": "Arsita \u00e8 un comune italiano di abitanti della provincia di Teramo in Abruzzo. Posto al di sotto del gruppo del Monte Camicia (versante orientale del massiccio del Gran Sasso d'Italia), si trova nell'alta valle del Fino e fa parte della Comunit\u00e0 montana \"del Vomano, Fino e Piomba\". Fino al 1906 era denominata Bacucco, nome ancora spesso usato nel dialetto locale.\nOrigini del nome.\nIl vecchio nome Bacucco, secondo il Sorricchio, deriverebbe da \"Bacuccum\" ossia da Bacco. Il nome di Bacucco fu cambiato nell'attuale Arsita nel 1905 in seguito ad una relazione del 3 settembre 1905 (agli atti del Consiglio Provinciale di Teramo).\nIl nome di Arsita compariva gi\u00e0 in alcuni documenti precedenti: ad esempio nel 1787 nella descrizione della zona redatta per ordine del Re; oppure nelle citazioni che Vincenzo Bindi riporta nel suo \"Necrologio Atriano\" pubblicato su \"Monumenti archeologici\" dove si parla di \"Berardus Raineij Arsete\" e di \"Reynerij Arsete\".\nStoria.\nNell'XI secolo sia \"Arseta\" che \"Bacucco\", indicati come due Castelli distinti, compaiono sulle porte bronzee dell'abbazia di Montecassino, fatte costruire nel 1065 dall'abate Desiderio con la rappresentazione di tutti i possedimenti del Monastero nell'Italia centrale.\nNel 1085 il Castello di \"Arseto\" con la sua carbonaia e la chiesa di S. Giovanni, ed il Castello di Bacucco, gi\u00e0 entrambi possessi dell'Abbazia di Montecassino ma retti in sua vece come feudatario dal Conte di Chieti Trasmondo, vengono definitivamente ceduti dal Conte al Monastero, probabilmente perch\u00e9 in punto di morte.\nVi sono documenti che attestano il possesso degli Acquaviva nel periodo nel XII secolo. Nel 1481 il Ferrante d'Aragona donava Bacucco all'Universit\u00e0 di Penne, confermando la donazione fatta da suo figlio Alfonso duca di Calabria, quale ricompensa per i danni subiti per essere stata fedele al Re. Nel XVII secolo fu feudo farnesiano appartenente al Regno di Napoli. Nel 1486 il castello di Bacucco torna alla citt\u00e0 Busto di San Nicola sul portale della chidi Penne. L'Universit\u00e0 di Bacucco fu per secoli indipendente ma nel 1806 venne unita al Circondario di Penne.\nIl brigantaggio ottocentesco.\nContro l'invasione francese sulle montagne di Farindola si era formata una banda di insorti (i briganti) che saccheggiarono i paesi di Castiglione Messer Raimondo, Bisenti, Castagna e Castelli, quindi Bacucco e Civitella Casanova.\nIl giorno 8 marzo 1807 la Commissione Militare condann\u00f2 a morte il brigante Donato di Agostino di Bacucco, eseguendo la condanna il giorno successivo in una localit\u00e0 tra Bisenti e Bacucco. Il cadavere, come quello degli altri afforcati, fu lasciato appeso all'albero per tre giorni.\nAlla fine di maggio 1807 i briganti (ossia gli insorti contro l'invasione francese) assalirono e depredarono Bacucco portando via parecchi giovani per aggregarli alle proprie forze. Nel luglio 1807 il capobrigante Antonio Priore uccise Vieti, arciprete di Bacucco.\nL'acqua medicamentosa.\nIl Giustiniani informa che ai primi dell'Ottocento a Bacucco scaturiva un'acqua che guariva la rogna e il mal di fegato. Il flusso d'acqua per\u00f2 non era perenne.\nSimboli.\nLo stemma del comune di Arsita \u00e8 stato concesso con decreto del presidente della Repubblica del 2 maggio 1958.\nSociet\u00e0.\nEtnie e minoranze straniere.\nNel 2016 la popolazione straniera residente ad Arsita risulta essere l'1,90% del totale. La comunit\u00e0 pi\u00f9 numerosa \u00e8 quella inglese (0,84 % del totale della popolazione residente); seguono, quella irlandese (0,31%) e quella marocchina (0,31%).\nCultura.\nI membri del gruppo folcloristico arsitano nel passato personificavano in costume, \"I mesi dell'anno\".\nSport.\nCalcio.\nLa principale squadra di calcio della citt\u00e0 era l\"'A.S.D. Arsita 1995\" che militava nel girone E abruzzese di 1\u00aa Categoria prima di sciogliersi nel 2020. \u00c8 nata nel 1995."}
{"id": "30098", "revid": "1516566", "url": "https://it.wikipedia.org/wiki?curid=30098", "title": "Bellante", "text": "Bellante (\"B\u0259llind\u0259\" in abruzzese) \u00e8 un comune italiano di abitanti della provincia di Teramo in Abruzzo.\nStoria.\nSimboli.\nLo stemma e il gonfalone del comune di Bellante sono stati concessi con decreto del presidente della Repubblica del 25 febbraio 1985.\nMonumenti e luoghi d'interesse.\nTorre Civica.\nLa torre svolge la duplice funzione di torre civica e campanile della chiesa di Santa Croce e Santa Maria della Misericordia. Alla sua sommit\u00e0 svetta un'imponente e caratteristica banderuola con alla base le iniziali dei quattro punti cardinali e sui lati da una parte il simbolo della croce, dall'altra lo stemma del paese con l'iscrizione \"Universitas Bellanti\".\nChiesa di Santa Croce.\nla Chiesa di Santa Croce presenta una facciata in laterizio caratterizzata dalla sovrapposizione di pi\u00f9 interventi costruttivi di epoche diverse. Il portale in pietra, della prima met\u00e0 del Cinquecento, \u00e8 in stile rinascimentale ed \u00e8 sovrastato da un rosone murato e da un ampio finestrone, anch'esso murato, frutto degli interventi architettonici della fine del Settecento. In tale periodo l'architetto elvetico Fontana fu incaricato dei lavori di rifacimento della chiesa che sub\u00ec una sopraelevazione, l'ampliamento del presbiterio, la costruzione della cupola e l'apertura di quattro grandi finestre trilobate sui lati. L'interno della chiesa, in stile rococ\u00f2, \u00e8 decorato a stucchi e si presenta con un'unica navata coperta da volta a botte che termina con un'abside alla sommit\u00e0 della quale troneggia il gruppo scultoreo dell'esaltazione della croce. In nicchie ricavate negli intercolumni della navata si trovano tre gruppi scultorei rappresentanti allegorie delle tre virt\u00f9 teologali (la fede, la speranza e la carit\u00e0), mentre nei pennacchi della cupola sono rappresentati i quattro evangelisti con il leone ed il bue alati, l'angelo e l'aquila. Ai lati del presbiterio si possono ammirare le statue a grandezza naturale di Mos\u00e8 a destra e San Pietro a sinistra mentre nella parte absidale si trova un coro ligneo del Settecento. Sulla controfacciata la cantoria ospita un antico organo pi\u00f9 volte rimaneggiato nei secoli tuttora in funzione, sebbene necessiti di interventi di restauro. Sui quattro altari laterali della navata si possono ammirare tre pregevoli tele cinquecentesche ed una secentesca rappresentanti l'Adorazione dei Magi (attribuita alla scuola del Veronese), la Crocifissione, la Madonna degli Angeli e la Madonna del Rosario. Nei transetti, incorniciate da scenografiche decorazioni a stucco, si trovano due grandi tele settecentesche di Nicola d'Ascoli che rappresentano \"la Regina Abigail\" e \"Rebecca chiesta in sposa\".\nCappella di Santa Maria della Misericordia.\nLa Cappella \u00e8 attigua alla chiesa di Santa Croce. All'interno si trova la statua della Madonna della Misericordia, assisa in trono con bambino. La statua della Vergine, risalente al Cinquecento, \u00e8 in terra cotta policroma e si narra fu voluta dalla nobile Giovanna d'Aragona (della quale ritrarrebbe le sembianze) come ex voto alla Madonna per aver liberato il paese dal flagello del colera. Il trono \u00e8 in legno dorato ed \u00e8 sormontato da una imponente corona in argento. Secondo una leggenda il Bambino in braccio alla Vergine non sarebbe quello originale, quest'ultimo infatti sottratto dai briganti sarebbe successivamente finito in braccio alla Madonna dei Lumi di Civitella del Tronto. Tale notizia, sebbene desunta dalla tradizione popolare e probabilmente alimentata da fervori campanilistici, potrebbe avere un fondo di verit\u00e0. Infatti, il Bambino in oggetto appare di fattura meno ricercata rispetto alla Madre e presenta un diverso cromatismo. I Bellantesi sono particolarmente devoti alla Madonna della Misericordia che riconoscono come patrona accanto a Sant'Atanasio e a San Francesco di Paola. Il simulacro della Vergine, tra manifestazioni di profondo fervore religioso, viene portato in processione per le vie del paese e fino anche alla contrade rurali ogni venticinque anni. In queste occasioni non \u00e8 raro scorgere tra la folla numerosa donne che si spogliano dei propri monili in oro per donarli alla Madonna.\nSociet\u00e0.\nEtnie e minoranze straniere.\nNel 2008 la popolazione straniera residente a Bellante risulta essere il 7,20% del totale. La comunit\u00e0 pi\u00f9 numerosa \u00e8 quella cinese (2,1% del totale della popolazione residente); seguono, tra le pi\u00f9 consistenti, quella albanese (1,59%), quella rumena (0,81%) e quella marocchina (0,68%).\nGeografia antropica.\nFrazioni.\nRipattoni.\nLa frazione di Ripattoni si trova a Sud del Comune di Bellante e a Nord del fiume Tordino. Ha origini medioevali.\nBellante Stazione.\nLa frazione di Bellante Stazione si trova all'estremit\u00e0 meridionale del Comune di Bellante, nella parte occupata dal fondo valle del Tordino. Prende il nome dalla stazione ferroviaria di Bellante-Ripattone che serve la linea Teramo-Giulianova."}
{"id": "30099", "revid": "1748167", "url": "https://it.wikipedia.org/wiki?curid=30099", "title": "Bisenti", "text": "Bisenti (\"Bis\u00ecnd\u00eb\" in dialetto bisentino) \u00e8 un comune italiano di abitanti della provincia di Teramo in Abruzzo. Situata nell'alta Valle del fiume Fino nell'antico territorio della Vestinia, fa parte della Comunit\u00e0 montana del Vomano, Fino e Piomba. \nGeografia fisica.\nIl paese di Bisenti \u00e8 situato nell'alta valle del fiume Fino, in posizione collinare (274\u00a0m s.l.m.), a 35\u00a0km circa dal mare Adriatico e un po' meno dalle alte vette dell'imponente massiccio montuoso del Gran Sasso, nel suo versante teramano. Il Fino in questo punto termina la sua discesa dal territorio montano e pedemontano per cominciare il suo lento e indefesso decorso verso la vallata che diventa sempre pi\u00f9 dolce e ampia fino a giungere, dopo la confluenza con il fiume Tavo, al mare.\nL'alta valle del Fino appartiene alla provincia di Teramo, ma la geografia e la storia l'ascrivono indubbiamente alla zona di Penne (provincia di Pescara). Infatti gi\u00e0 anticamente il territorio apparteneva alla Vestinia, mentre Teramo era la capitale del Pretuzio (che comprende il territorio tra il fiume Vomano e il Tronto). Inoltre i rapporti, i commerci e gli scambi erano pi\u00f9 frequenti con gli altri paesi delle valli del Fino e del Tavo pi\u00f9 che con quelli della Val Vomano. Si ricorda che Bisenti, prima della formazione della provincia di Pescara (1927), quando la secolare provincia di Teramo (o d'Abruzzo Ulteriore Primo) si estendeva fino al fiume Pescara e si divideva nei circondari di Teramo e Penne, apparteneva a quest'ultimo ed era capoluogo del mandamento di Bisenti.\nOrigini del nome.\nIl nome di \"Bisenti\" compare per la prima volta nel 1085 quando il Conte Teatino Trasmondo cedette il contado all'abbazia di Montecassino, quindi in un elenco feudale del Regno di Napoli, risalente al XII secolo (epoca normanna) indicato col nome \"Bisanto\", \"Bisemptum\" o \"Biseptum\" dagli antichi registri parrocchiali. Da allora le sorti del paese seguirono quelle del Regno.\nA quest'epoca risale forse la chiesa di San Pietro, nella contrada omonima, a una navata e di aspetto semplice e modesto, ma posta in un punto panoramicissimo che le conferisce, insieme, una bellezza rustica e mistica. Il luned\u00ec di Pasqua, come \u00e8 tradizione, tutto il paese vi fa festa, con Messa, processione solenne, banda musicale, fuochi d'artificio, vino Mont\u00f2nico (di produzione locale) e grigliate di carne.\nNome degli abitanti.\nGli abitanti di Bisenti si chiamano Bisentini (in dialetto locale: \"Bisind\u00f2se\", in teramano: \"Bisindese\"). Coloro che non sono di Bisenti vengono appellati \"forast\u00ecre\" (tradotto letteralmente: \"forestieri\"). Un bisentino che torna a Bisenti da qualunque altro posto fuori dal Comune, \u00e8 solito dire: \"So 'rvin\u00f9te a l'It\u00e0lie\" (trad.: sono tornato in Italia, cio\u00e8 a Bisenti).\n\u00c8 nota la rivalit\u00e0 con il paese di Castiglione Messer Raimondo i cui abitanti vengono definiti \"matti\" (dial.: \"li m\u00ectte di Casti\u00f9ne\"). Anche i teramani non godono di buona fama, se fino a pochi decenni fa era diffuso il seguente detto popolare:\n\"\"Terram\u00e0ne schiuppacule\"\n\"va a la M\u00e8sse e 'nzi 'nghicule\"\n\"nin 'zi l\u00e8ve lu berrette\"\n\"Terram\u00e0no maled\u00e8tte\"\"\nStoria.\nFondazione dei Greci.\nBisenti \u00e8 probabilmente di origine greca o italica, ma documenti e ritrovamenti archeologici di epoca pre-romana e romana sono talmente scarsi da non poter dare precise notizie in merito. Secondo lo studioso locale Lamberto De Carolis, Bisenti sorgerebbe sul luogo dell'antica Berethra, citata tra gli altri da Plinio e da Tolomeo. In passato furono trovate tombe romane sul pianoro oltre il fosso Ravicini e sulla parte del fiume Fino da dove si erge la collina di Campo di Pizzo; in una contrada detta volgarmente \"Tomba schiodata\" vi sono dei resti archeologici. Durante gli scavi per la costruzione della scuola elementare fu rinvenuta una necropoli picena con tombe a cappuccina e un'epigrafe con l'attestazione della presenza di \"magistri\". Nessun archeologo professionista ha mai studiato queste tombe che sono in uno stato di completo degrado e abbandono. Il Felice Barnabei indicava, troppo semplicisticamente, come Beretra (o Beregra) il luogo dove ora sorge Montorio al Vomano, senza tener conto delle informazioni fornite da Tolomeo e Sesto Giulio Frontino sull'esatta ubicazione della colonia romana.\nNascita della citt\u00e0 romana.\nGli storici hanno a lungo dibattuto sulla esatta individuazione del luogo in cui sorse l'antica citt\u00e0 romana di Beregra o Beretra, denominazione alternativa riferita da alcuni studiosi sulla base di deduzioni etimologiche che prevedono una derivazione dal greco \"baratron\", che vuol dire \u201canfratto stretto\u201d e che peraltro definisce una costituzione orografica conforme e riscontrabile unicamente nell'odierna Bisenti.\nCombinando le informazioni riferite da Tolomeo nell'opera \u201cGeografia\u201d (Lib. 3. Tab. 6, Europa) con quanto asserito da Frontino nel volume \"De Coloniis\", risulta immediata l'identificazione di Beregra con l'attuale Bisenti. Claudio Tolomeo, infatti, nel citato volume scrive \"Praetutiorum Civitates, qui sunt magis orientales Marsis, Beregra, Interamnia\", lasciando intendere innanzitutto che Beretra \u00e8 una citt\u00e0 pretuziana e specificando altres\u00ec che, sul fronte orientale dell'Ager Pretutianus, la stessa Beretra si trova in posizione piuttosto contigua al territorio dei Marsi, cio\u00e8 l'attuale Marsica. Nel medesimo volume, oltretutto, Tolomeo aggiunge \"Vestinorum Civitates, qui sunt magis orientales praetutiis, Pinna\"\u201dfacendo comprendere che, tra le citt\u00e0 vestine immediatamente ad oriente delle due menzionate citt\u00e0 pretuziane, vi \u00e8 Penne; questa indicazione risulta ancor pi\u00f9 chiarificatrice della precedente, proprio perch\u00e9 Bisenti, a differenza delle altre cittadine che rivendicano di essere state sede dell'antica Beretra, si trova a ridosso dell'area vestina ed anzi, per certi versi, pu\u00f2 ritenersi anche che appartenga seppur marginalmente a tale comprensorio geografico.\nDal \"De Coloniis\" di Frontino, si arriva a un'assoluta e definitiva certezza sul riconoscimento di Beregra con Bisenti. Sesto Giulio Frontino, riferisce anche dell'Ager relativo alla citt\u00e0 di Beregra, scrivendo \"Veregranus Ager ea lege continetur, qua et Theatinus\" e citando dunque in questo passaggio l'\u201cAger Theatinus\u201d ovvero il comprensorio dell'attuale citt\u00e0 di Chieti il quale, per quanto riguarda la posizione geografica, \u00e8 sicuramente pi\u00f9 vicino a Bisenti che agli altri paesi indicati quali possibili luoghi di ubicazione dell'antica Beretra.\nLegenda della citt\u00e0 di Ponzio Pilato.\nUna leggenda vuole che Bisenti abbia dato i natali a Ponzio Pilato; tale tradizione, a differenza di quelle riferite ad altri luoghi, \u00e8 molto articolata e non si limita ad affermare che il prefetto \u00e8 nato qui, ma spiega i dettagli della sua origine. Secondo il racconto, tramandato di generazione in generazione, un avo del celebre funzionario romano, Ponzio Aquila, partecip\u00f2 alla congiura delle Idi di marzo contro Giulio Cesare; con il ristabilirsi dell'ordine pubblico, le famiglie dei cesaricidi furono confinate presso le colonie romane e tra queste i Ponzi furono esiliati in quel di Berethra (antico nome di Bisenti dal greco \"baratron\", \u201cvalle stretta e profonda\").\nNato e cresciuto in questa localit\u00e0, il giovane e futuro prefetto ebbe dunque la possibilit\u00e0 di conoscere le tradizioni ebraiche e apprendere la lingua \u201cstraniera\u201d, l'aramaico. L'allora Berethra, infatti, era \u00e8 ubicata nel cuore di un territorio, dell'area centro-adriatica, conosciuto in antichit\u00e0 con la denominazione di \"Palestina Piceni\" in quanto colonizzato nel 600 a.C. circa da popolazioni mediorientali provenienti dalla terra di Canaan. Proprio la conoscenza del linguaggio e delle abitudini simil-giudaiche, apprese vivendo nella \u201cPalestina Piceni\u201d, avvantaggiarono il giovane militare Ponzio Pilato nella nomina di V prefetto della Giudea.\nA Bisenti \u00e8 visitabile il luogo che la tradizione indica come casa natale di Ponzio Pilato. L'edificio, anche se modificato e ristrutturato nel corso dei secoli, conserva ancora, nel suo impianto, le caratteristiche di una tipica \"domus\" romana: un lato dello stabile presenta un porticato con un cortiletto o vestibolo, sul lastrico di tale corte si notano dei resti di un'antica pavimentazione realizzata con ciottoli che formano delle particolari geometrie molto simili alle figurazioni dei mosaici che impreziosivano le ville romane. A ridosso di tale cortiletto si trova un locale, l\"atrium\" della casa di Ponzio Pilato. Al di sotto di tale area dell'edificio, sono presenti due enormi cisterne che, per le caratteristiche tecniche costruttive delle murature in \"opus caementicium\" e per la presenza di alcune tracce di intonaco impermeabile di tipo \"opus signinum\", possono essere fatte risalire all'epoca romana. Sotto l\"impluvium\", \u00e8 ancora perfettamente conservato un \"qanat\", un sistema di distribuzione idrico molto diffuso nei territori mediorientali.\nNon si pu\u00f2 dunque escludere che il qanat di Bisenti sia stato realizzato proprio da Ponzio Pilato che, avendone appreso la tecnologia costruttiva in Giudea, una volta tornato in patria pens\u00f2 bene di costruire un sistema idrico del genere per captare le acque da una falda, incanalarle mediante una galleria sotterranea per alcuni chilometri e prelevarla, per le proprie esigenze personali, da un pozzo situato all'interno della sua casa e, per le necessit\u00e0 degli altri concittadini Berethriani, in una fonte di erogazione pubblica, oggi denominata \"fonte vecchia\", della quale si possono ancora ammirare, integralmente preservate, i cunicoli di adduzione e le vasche di decantazione. Questa vecchia tradizione popolare \u00e8 anche presente in un'opera minore di Ennio Flaiano. \u00c8 anche riportata da Angelo Paratico in \"gli assassini del Karma\" e da Giacomo Acerbo in \"fra due plotoni di esecuzione\".\nMedioevo e rinascimento.\nNell'XI secolo compare come uno dei Castelli governati dall'Abbazia di Montecassino, poich\u00e9 viene rappresentato sulle porte bronzee del Monastero, fatte costruire nel 1065 dall'Abate Desiderio.\nNel Trecento nacque Bartolomeo da Bisenti, fisico, matematico e professore di medicina; fu ai servizi della corte angioina e venne insignito del titolo di \"Miles\". Il paese allora contava poche anime e non si estendeva oltre le mura di cinta del vecchio castello (ora quasi totalmente scomparse). Si presume che in questo periodo siano state innalzate le tre torri, simbolo del paese, di cui rimane in piedi solo la pi\u00f9 grande (dimezzata rispetto alla sua altezza originaria).\nNel Quattrocento fu realizzata la chiesa di \"Santa Maria degli Angeli\", poi ingrandita nel 1776 su progetto di mastro Giovanni Antonio Fontana da Penne, quando assunse la conformazione attuale. Alla fine del XV secolo risale la statua lignea di santa Maria degli Angeli, realizzata da Gianfrancesco Gagliardelli; la leggenda vuole che, tanti secoli fa, la statua della Madonna comparve sulla sponda del fiume Fino e venne portata dalla popolazione festosa nella chiesa.\nSempre dell'epoca \u00e8 la chiesa di sant'Antonio Abate, sita presso la confluenza del Fossato col fiume Fino. La festa di sant'Antonio \u00e8 molto sentita a Bisenti: la statua del santo il 16 gennaio viene trasportata dalla chiesetta a santa Maria degli Angeli e venerata dai fedeli; il giorno dopo, con solenne processione si riporta la statua nella chiesa di S. Antonio. Nel pomeriggio del 16 gruppi di ragazzi si mascherano da sant'Antonio e da demonio e vanno in giro per le case a fare la questua cantando \"lu Sand'Andonie\".\nSeicento e Settecento.\nTra la seconda met\u00e0 del Cinquecento e la fine del Seicento Bisenti fu scossa da varie epidemie che decimarono la popolazione. Particolarmente devastante fu la peste del 1656, alla quale sopravvisse solo un terzo degli abitanti del paese.\nSi pu\u00f2 facilmente immaginare, passeggiando per le vie della parte pi\u00f9 antica del paese, la vita e l'anima di Bisenti in questo periodo: contadini che lavorano la terra, donne che adempiono ai doveri domestici e accudiscono i piccoli, signore che preparano gli umili piatti locali per la famiglia che - a giornata finita - si riunisce a tavola, il fuoco scoppiettante nei camini che d'inverno riscaldano ed illuminano le case, le campane che scandiscono l'inizio e la fine della giornata e richiamano il paese alla messa, l'attesa e poi l'allegria dei giorni di festa. Particolarmente sentita \u00e8 sempre stata la festa della Madonna degli Angeli (che si celebra il 2 agosto) quando \"molte giovinette, con in capo canestre di grano, conducono per le vie un asino che porta su la groppa una maggiore canestra; ed entrano nella chiesa della Madonna degli Angeli per l'offerta, cantando\" (D'Annunzio, \"Novelle della Pescara\").\nOttocento.\nAlla fine del Settecento, in piena Rivoluzione Francese, i giacobini invasero l'Italia. Dovunque diffusero gli ideali laici di \"libert\u00e0, uguaglianza e fratellanza\" ed in molti paesi piantarono i loro alberi della libert\u00e0 in sostituzione degli emblemi religiosi. Gli italiani, nella quasi totalit\u00e0 cattolici osservanti, insorsero in massa in tutte le regioni della penisola. Anche a Bisenti vi furono vari cittadini che protestarono, nell'intento di organizzare sommosse; spesso queste vennero considerate come azioni da parte di briganti, quindi confuse con l'operato - ben diverso - di questi ultimi. Si sa che in quel periodo i francesi condannarono a morte varie persone, tra cui tal Nicola Liberati e Donato D'Agostino il quale fu impiccato in contrada Montagnola e lasciato appeso per svariati giorni.\nNon \u00e8 ancora stato approfondito nessuno studio locale su tali moti: sappiamo per certo che nel 1799 i fratelli Fontana, figli del succitato Giovanni, partirono da Penne alla volta di Teramo con uno stuolo di circa mille rivoltosi, che via via aderivano lungo il cammino; d'altronde una figlia del Fontana abitava a Bisenti, essendo moglie del sindaco di Bisenti Francesco Valente, ma non si conosce se quest'ultimo partecip\u00f2 o meno alla rivolta e coinvolse i suoi concittadini. Inoltre, il notaio locale Alberto De Carolis, vissuto alla fine dell'Ottocento, sosteneva che nel 1807 dei \"briganti\" avevano appiccato il fuoco in comune e molte carte antiche andarono bruciate. Certo \u00e8 che in molti paesi limitrofi vi furono massicci movimenti popolari di matrice antigiacobina e anche a Bisenti furono commessi pi\u00f9 omicidi a sfondo politico o di vendetta, tant'\u00e8 che negli anni dal 1801 al 1804 svariati politici locali, anche se regolarmente eletti sindaci o decurioni, cercavano di farsi esentare dal loro ruolo. Uno studio pi\u00f9 approfondito dei processi della Gran corte criminale dovrebbe tracciare un filo conduttore a questi avvenimenti, solo accennati dallo storico Lamberto De Carolis.\nIl 1816 fu l'anno senza estate; in conseguenza di quel clima e della conseguente carestia, scoppi\u00f2 nel teramano un'epidemia di febbri tifoidi che tra quell'anno e il 1817 decimarono la popolazione bisentina: nel paese, che allora contava circa duemila abitanti, vi furono oltre 500 decessi.\nDopo il 1821 alcuni tra i personaggi bisentini aderirono alla Carboneria, tutti di estrazione sociale elevata come il possidente Alessandro Barone e il medico Nicola Costantini. Essi, insieme ad altri e secondo le direttive delle alte sfere dei movimenti cospirativi, organizzarono riunioni segrete quando a Roma fu instaurata la Repubblica Romana (1849): i processi della Gran Corte Criminale conservati presso l'Archivio di Stato di Teramo narrano come in quell'anno in casa di Emidio di Pompilio De Carolis si riunissero una quarantina di persone con l'intento di organizzare rivolte per cambiare la forma di governo. Il possidente Pasquale De Luca raccontava con orgoglio che nella piazza del paese, mentre la guardia nazionale effettuava le sue esercitazioni, con un cappello conficcato sulla punta della sua baionetta, gridava che attendeva la repubblica, mentre il proprietario Filippo Mazza sosteneva che avrebbe messo a morte re Ferdinando II. Allo stesso modo, l'abate Marchegiani, dopo la sospensione della costituzione da parte di re Ferdinando, rifiut\u00f2 di cantare il Te Deum per l'onomastico del re. Senza contare che i fratelli Donatangelo e Tiburzio Ferzecca, di carattere violento e temuti da tutta la popolazione, cercavano di convincere i popolani a schierarsi con i liberali. Per questo uno dei due fratelli, Donatangelo, venne pi\u00f9 volte alle mani con il beccaio Domenico Scocchia, che invece era filoborbonico. La famiglia Ferzecca era nota per annoverare vari personaggi dispotici e disposti a tutto.\nSi vociferava che il nonno di Donatangelo, tal don Tiburzio, divenne possidente in quanto di nascosto si dava al brigantaggio ai danni della popolazione. Egli, di temperamento violento e vendicativo, sempre secondo vecchie dicerie, venne quasi con piacere sepolto nella calce viva quando dava ancora segni di vita. Il Lamberto De Carolis effettua una lunga descrizione dei cittadini - tutti di estrazione sociale elevata - di ideali liberali che aderirono ai moti risorgimentali, un po' seguendo l'andamento generale della borghesia e dei notabili teramani e pennesi. Su costoro cont\u00f2 non poco l'influenza di Clemente De Caesaris e del medico condotto Luigi Pigliacelli che operava a Bisenti. Poco si sa invece di chi fosse lealista e filoborbonico: certo \u00e8 che don Achille Barone e Gaetano De Ovidiis erano ritenuti tali, anche se il primo ebbe riconoscimenti per la repressione del brigantaggio, mentre il secondo era figlio di Giacomandrea, ricco possidente che patteggi\u00f2 per i francesi nel 1799. D'altronde, nel processo contro Emidio De Carolis, suo figlio Clemente e i fratelli Ferzecca, testimoniarono contro di loro svariati cittadini di condizione sociale umile, tra cui anche alcuni loro parenti. Si pu\u00f2 desumere l'atteggiamento della popolazione solo da un accurato studio dei processi della Gran corte criminale.\nI suddetti cittadini filosabaudi, in accordo con l'abate Marchegiani, nel momento della proclamazione del Regno d'Italia (17 marzo 1861), ingaggiarono la ditta Capone per uno spettacolo pirotecnico, mentre si sapeva che nella non lontana Civitella del Tronto irriducibili soldati di re Francesco II combattevano ancora per difendere l'antico regno borbonico. Dal momento che tutto il sud (Abruzzo compreso) fu trattato dal nuovo governo come una colonia, inoltre la coscrizione obbligatoria toglieva braccia ai campi, non mancarono risentimenti da parte della popolazione: alcuni paesani inveirono pubblicamente contro il neonato governo, mentre altri furono sorpresi di notte con le armi in mano. La situazione era ancora pi\u00f9 incandescente nei comuni limitrofi, tant'\u00e8 che il governatore di Teramo Sigismondi chiese truppe al Comando di Napoli per contrastare la resistenza che aveva il completo dominio della zona di Penne.\nA cavallo tra il XIX e il XX secolo furono eseguiti vari lavori che hanno dato al paese l'odierna fisionomia. Tali lavori ebbero carattere totalmente innovativo e poco conservativo del nucleo medievale e rinascimentale. Furono distrutte due delle tre torri, una parte delle mura di cinta, le due porte \"da capo\" e \"da piedi\", furono abbattute case plurisecolari perch\u00e9 ritenute \"fatiscenti\" ecc. Si ricorda tra gli altri, l'abbattimento dell'antica chiesa di San Pasquale, posta in largo Regina Margherita, in prossimit\u00e0 della Porta da Piedi nell'anno 1883; la costruzione della Fonte Nuova e di un ponte atto a colmare il dislivello tra le strade entro le mura e la via per Teramo (l'odierna via Roma), avvenuto nel 1899; il rifacimento della circonvallazione di mezzogiorno (1906) in seguito a una frana che aveva coinvolto varie abitazioni, tra cui l'antica casa Valente; l'abbattimento di alcune abitazioni antistanti alla Piazza del paese, che ha ampliato notevolmente la via Costantini. In particolare, l'abbattimento della chiesa di San Pasquale fu fortemente voluto dal notaio Alberto De Carolis, che riteneva cos\u00ec di poter effettuare un'opera di pulizia igienica della zona a scapito di una preziosa testimonianza del passato; a niente valsero le proteste dell'abate don Florestano Catitti che cerc\u00f2 di fermare la demolizione di una chiesa antichissima a cui i bisentini erano molto legati, arrivando a supplicare anche il Prefetto. Nulla si sa invece di quando furono abbattute le due torri minori, situate presso la Porta da Capo, le quali nel 1770 erano ancora in piedi.\nNovecento.\nMolti furono i bisentini chiamati a combattere nelle guerre del Novecento. Numerosi partirono nella campagna di Libia e nella Guerra del 1915-18. Durante la prima guerra mondiale vari bisentini morirono combattendo valorosamente sul Carso, mentre i ragazzi del '99 furono chiamati a battersi sul Piave, fino alla redenzione di Trento e Trieste (le vie intitolate alle due citt\u00e0, a Gorizia e a Fiume ricordano la riunione delle terre irredente all'Italia). Il 4 novembre 1918 la guerra per l'Italia ebbe fine e a Bisenti fu innalzato un tricolore davanti alla chiesa e furono fatte suonare le campane a distesa. Era questo il periodo in cui il sentimento nazionale cominci\u00f2 a farsi sentire in tutti i ceti della popolazione.\nNel 1915 nacque a Bisenti nel rione del Supporto Pasqualino Canzii, il quale sin da piccolo mostr\u00f2 una singolare religiosit\u00e0, bont\u00e0 e devozione. Mor\u00ec all'et\u00e0 di quindici anni mentre era seminarista a Penne ed \u00e8 stato proclamato Servo di Dio nel ventunesimo secolo.\nGi\u00e0 dal Sette-Ottocento Bisenti aveva affermato la sua importanza e la sua centralit\u00e0 rispetto agli altri centri della valle del Fino; nel periodo tra le due guerre mondiali essa raggiunse il picco massimo. Il paese infatti, nonostante la guerra e soprattutto l'epidemia spagnola che aveva mietuto tante vittime, contava pi\u00f9 di quattromila persone, aveva la pretura e varie piccole industrie nel ramo tessile ed agroalimentare. Nel 1932 l'AGIP install\u00f2 un cantiere per la trivellazione del terreno, ma nel 1934 un incendio si propag\u00f2 nell'impianto distruggendo gran parte delle attrezzature.\nDurante il ventennio fascista si ricorda il discorso dell'onorevole Giacomo Acerbo tenuto in piazza nel novembre del 1923 e la benedizione del gagliardetto del fascio. La campana grande, che d\u00e0 sulla piazza, venne rifusa in modo tale che fossero impressi i caduti della Grande guerra. Da segnalare ancora la partecipazione di vari bisentini alle guerre d'Abissinia (alla quale fece seguito la proclamazione dell'Impero d'Italia) e di Spagna.\nLa seconda parte della Seconda guerra mondiale \u00e8 stata vissuta dai bisentini come un momento altamente drammatico. Un bombardamento americano venne compiuto nel 1944 con l'intento di colpire il presidio tedesco, situato nei pressi dell'\"incrocio\", ma le bombe caddero in localit\u00e0 San Savino ed il paese ne usc\u00ec immune. I tedeschi generalmente non tennero un comportamento ostile nei confronti della popolazione, ma chiamavano a s\u00e9 vari ragazzi del luogo affinch\u00e9 compissero varie mansioni. Il loro atteggiamento poi mut\u00f2 in seguito a due episodi. Nei pressi di Piedifinati due cecchini partigiani ammazzarono dei soldati tedeschi in ritirata; si rischi\u00f2 la rappresaglia, ma fortunatamente questa non avvenne; inoltre, a Colle Marmo, fu ammazzato un soldato tedesco in seguito a una colluttazione. Questa volta la rappresaglia avvenne e furono uccisi in tutto dieci persone del luogo, tra cui una donna incinta. In contrada Scipione essi fecero decine di prigionieri, a cui fecero scavare una fossa. In questa venne seppellita il soldato ucciso e risparmiarono i civili, tranne tre (infatti fino a quel momento erano state uccise sette persone) i cui corpi furono rinvenuti nella localit\u00e0 \"la castill\u00e0ne\". La guerra termin\u00f2 per Bisenti il 13 giugno 1944, dopo che i tedeschi avevano fatto saltare il ponte sul fiume Fino presso Bivio Castelli; questo fu ricostruito nel 1946 ad opera dell'impresa \"Americo Crudeli\".\nDopo la costituzione della Repubblica italiana, il paese era in gran fermento alla vigilia delle votazioni del 1948: lo schieramento locale della Democrazia Cristiana era guidato dall'avvocato Riccardo De Carolis, mentre il Fronte popolare era sostenuto da Alessandro Catitti e la lista \"Stella e corona\" che raccoglieva i monarchici era guidata da Giovanni Pensieri. La vittoria della DC a Bisenti fu schiacciante rispetto agli altri partiti; le giunte del dopoguerra saranno pressoch\u00e9 tutte democristiane.\nNell'ottobre del 1975 si tenne il primo \"Revival dell'uva e del vino Montonico\", con l'obiettivo di oltrepassare la semplice sagra di paese, riscoprendo le tradizioni campagnole del periodo della vendemmia un tempo molto forti ma che allora gi\u00e0 stavano scomparendo. Il Revival negli anni si arricch\u00ec di vari appuntamenti ed iniziative, come l'arrampicata all'albero della cuccagna, la gara di disegni a tema riservati ai bambini, il carro di Bacco, l'esecuzione di canti folkloristici ad opera della corale \"Lamberto De Carolis\" e la sfilata dei carri allegorici.\nMa, nel frattempo, Bisenti cominci\u00f2 a spopolarsi. La realt\u00e0 - in Italia come negli altri paesi occidentali - cominciava a cambiare radicalmente anche per i ceti pi\u00f9 bassi della popolazione. Il progresso, l'emancipazione, il consumismo si radicarono progressivamente nell'italiano medio, che per\u00f2 perdeva sempre pi\u00f9 il senso della tradizione e quei valori che erano stati vivi per secoli. Un piccolo paese come Bisenti non poteva dare ci\u00f2 che la nuova societ\u00e0 ormai richiedeva, mentre i vecchi mestieri venivano soppressi dalla meccanizzazione e soppiantati da nuove occupazioni che Bisenti non offriva. Cos\u00ec, a partire dagli anni cinquanta, un numero sempre crescente di persone abbandonava il paese, la cui realt\u00e0 cominciava ad essere troppo piccola e poco promettente per il futuro. L'esodo di massa \u00e8 dovuto anche alla lontananza del paese dai grandi centri abruzzesi, dal suo isolamento a causa di una viabilit\u00e0 non agevole, dal fatto che l'alta valle del Fino \u00e8 tagliata fuori dalla provincia di Teramo, nonch\u00e9 dallo scarseggiare di industrie e di attivit\u00e0 lavorative. Anche la progressiva soppressione delle carceri, della pretura, delle scuole superiori nonch\u00e9 la chiusura di punti di riferimento come le \"cantine\", dove la gente del paese si riuniva per fare due chiacchiere o una partita a \"Tajacocce\" (Assopigliatutto), segnavano la continua decadenza del paese. Ad oggi la popolazione di Bisenti si aggira a circa 1950 persone, come i pi\u00f9 piccoli paesi della provincia, mentre solo sessanta-settanta anni fa era considerato uno dei centri pi\u00f9 importanti dell'entroterra teramano.\nEventi contemporanei.\nIl 6 aprile 2009 un violento terremoto ha scosso L'Aquila e l'Abruzzo. A Bisenti alcune case hanno riportato lievi danni, ma il paese ha pagato il tributo con una vittima, Serena Scipione di 24 anni, che si trovava in via Generale Francesco Rossi 22, vicino alla casa dello studente dell'Aquila al momento della scossa delle 3.32. L'edificio, nonostante sembrasse stabile, \u00e8 immediatamente crollato causando circa 20 vittime, di cui 13 studenti. La bisentina Marta Valente, migliore amica di Serena, \u00e8 stata estratta viva dalle macerie 23 ore dopo; la sua vicenda \u00e8 diventata famosa in tutta Italia.\nMonumenti e luoghi d'interesse.\nChiesa parrocchiale di Santa Maria degli Angeli.\nL'antica chiesa madre presentava una copertura a capriate scoperte e un piccolo rosone che probabilmente \u00e8 stato successivamente utilizzato come finestra nel nuovo campanile. Ad una sola navata, aveva ai lati due nicchie con le statue della Madonna degli Angeli e di San Pasquale.\nNel 1775 fu conferito a tal \"mastro Giovannino\", cio\u00e8 l'architetto Giovanni Fontana di Penne, l'ordine di prendere \"misura della chiesa per l'ingrandimento di essa\" e l'anno successivo iniziarono i lavori. Era abate in quegli anni don Giovanni Al\u00f2 da Roccaraso, che stette a capo della badia di Bisenti dal 1791 al 1806. Insigne letterato e uomo riservato, viene ricordato in un'iscrizione posta sopra la cappella della Madonna di Loreto: \"D.O.M. \u2013 Almaeque Virgini Lauretanae \u2013 Coelorum terrarumque \u2013 Dominae \u2013 de humano genere benemerentissimae \u2013 Abbas Al\u00f2 \u2013 in novo templo \u2013 novam aram \u2013 Anno AE. V. 1796.\" La costruzione della chiesa e del nuovo campanile fu completata nel 1796, ma dal giugno del 1798 furono celebrate le prime funzioni.\nTorre medievale della Regina Giovanna.\nSi tratta di una torre di controllo del XIII secolo, originalmente affiancata da altre due, poi inglobate nelle case. Fu restaurata dalla regina Giovanna I di Napoli. Ha pianta quadrata con base a scarpa. Ha quattro bucature laterali come finestra.\nSociet\u00e0.\nEvoluzione demografica.\nDi seguito l'andamento della popolazione del Comune dall'Unit\u00e0 d'Italia fino a oggi.\nDemografia di Bisenti in epoca borbonica.\nNel 1827 vivevano a Bisenti 1359 persone e 797 risiedevano in campagna, di cui: n. 340 in Rampigno, n. 36 nel rione della Porta da capo, n.123 nel Supporto, n. 69 nel rione della Chiesa verso mezzogiorno, n. 34 nel rione della torre, n. 74 nel rione della Chiesa verso borea, n. 4 nel rione della Corte, n. 192 nel rione del piano di Russo, n. 153 nel rione del piano di Polzo, n. 156 nel rione del Codacchio, n, 62 nel rione del Forno vecchio, n. 57 nel rione del Purgatorio, n. 23 nel rione della Porta da piedi. A Chioviano vivevano 146 persone, a Campomale n. 19, a Campo di Jacovo n. 34, a Paradiso n. 13, a San Nicola n. 6, a Ripoli n. 14, a Colle della battaglia n. 2, a Cipollone n. 15, all'Acquaddosso n. 55, a Piedifinati n. 52, a Santa Margherita n. 8, a San Martino n. 15, a Troiano n. 121, a Cerquagrossa n. 14, a Penzolano n. 49, ai Colli n. 10, a San Magno n. 3, a Cartofano n. 11, a Colle Marmo n. 118, a Campo di Pizzoli n. 9, a Rufiano n. 49, a Spineta n. 4 e a Colle Ceci n. 7.\nEtnie e minoranze straniere.\nA Bisenti l'unica etnia storica \u00e8 quella italiana, con i tipici caratteri meridionali e abruzzesi; il fenomeno dell'immigrazione in Italia ha fatto s\u00ec che nel paese si stabilissero alcune famiglie provenienti dall'Europa orientale o dall'Africa.\nNel 2008 la popolazione straniera residente a Bisenti risulta essere il 2,37% del totale. La comunit\u00e0 pi\u00f9 numerosa \u00e8 quella marocchina (0,97% del totale della popolazione residente); seguono, tra le pi\u00f9 consistenti, quella rumena (0,53%) e quella polacca (0,33%).\nLingue e dialetti.\nIl dialetto di Bisenti, detto \"lu bisind\u00f2se\", rientra nella categoria dei dialetti meridionali intermedi, facendo parte dell'abruzzese settentrionale (variante diatopica della lingua napoletana, riconosciuta come tale dall'UNESCO). Pi\u00f9 precisamente, il dialetto bisentino \u00e8 molto simile a quello parlato a Penne, pur con alcune differenze.\nCultura.\nUna caratteristica scomparsa: le \"cantine\".\nFino alla met\u00e0 degli anni ottanta a Bisenti esistevano le cosiddette \"cantine\": si trattava di alcuni locali, piccole osterie antesignane degli odierni bar dove la gente si riuniva per mangiare e bere. L'oste (\"lu candin\u00e8re\") vendeva le bevande: vino, birra, acqua, gassosa ecc. mentre i clienti portavano da mangiare da s\u00e9 porchetta, tacchino alla canzanese, trippa, pasta e fagioli, che condividevano spesso con i propri amici. Le cantine erano luoghi di ritrovo per gli abitanti del paese che si riunivano per una chiacchierata o una partita a carte; era estremamente raro che clienti delle cantine fossero le donne, le quali invece rimanevano a casa a preparare i piatti ai propri mariti.\nAgli inizi degli anni ottanta le cantine di bisenti erano:\nLe cantine scomparvero con l'introduzione dello scontrino fiscale e l'obbligatoriet\u00e0 delle casse negli esercizi pubblici: infatti molto spesso era difficile per gli osti dar conto della provenienza del vino che vendevano, che talvolta era di produzione propria, altre volte era regalato, cos\u00ec un pezzo di storia del paese si perse per sempre.\nGeografia antropica.\nBisenti, per la sua posizione geografica, storia e tradizione \u00e8 sicuramente il paese pi\u00f9 importante di tutta la vallata, della quale gli altri paesi hanno fatto capo, essendo troppo lontani dai grossi centri abruzzesi. Infatti Bisenti fu per secoli sede giudiziaria dei castelli limitrofi e divenne per un secolo e mezzo capo mandamento con una propria pretura, soppressa solo nel 1956. Anche la popolazione del paese era in passato consistente, annoverando negli anni trenta cinquemila anime quando Teramo ne contava meno di trentamila, Penne circa dodicimila e Montesilvano aveva lo stesso numero di abitanti di Bisenti.\nIl Comune di Bisenti, oltre al paese, non ha significativi agglomerati urbani, ma solo gruppi di case sparsi nelle varie Contrade dell'agro.\nLe Contrade del bisentino sono: (in corsivo i nomi in dialetto bisentino): Acquadosso o Acquaddosso (\"Acquaddosse\"), Campo Pizzoli o Campo di Pizzo (\"Cambe di P\u00e8zze\"), Chioviano Alto (\"Chiuvi\u00e8ne Adde\"), Chioviano Basso (\"Chiuvi\u00e8ne Bbasse\"), Ciand\u00f2 (\"Ciand\u00f2\"), Colle Ceci (\"Colli c\u00ecce\"), Colle Marmo (\"Colli Marme\"), Colle Male (\"Colli M\u00e8le\"), Colle Paradiso (\"Colli Parad\u00e8se\"), Penzolano (\"Pinzul\u00e8ne\"), Piane Grande (\"Pi\u00e8ni Grande\"), Piedifinati (\"Pitefin\u00e8te\"), Rufiano (\"Rufi\u00e8ne\"), Saletti (\"Sal\u00e8tte\"), San Martino (\"Sande Mart\u00e8ne\"), San Nicola (\"Sande Nic\u00f2le\"), San Savino (\"Sandi Sav\u00e8ne\") e San Pietro (\"Sande P\u00ectre\").\nIl pi\u00f9 importante gruppo di case \u00e8 il paesello di Troiano (\"Trj\u00ecne\"), posto lungo la Val Fino ai piedi di Colle Marmo; altri sono: Bivio Castelli (detto dialettalmente \"Cazz\u00e8tti\", in contrada Rufiano), Villa Falone, Villa Mongoni, Villa Turchi (sempre a Rufiano), Villa Scipione (sulla sommit\u00e0 del colle), Villa Zurritto, Villa Baggiutto (a Colle Marmo), San Nicola (nella contrada omonima), Villa Sarto e Villa Ciaricelli (a Chioviano Basso).\nIl punto pi\u00f9 alto del Comune di Bisenti \u00e8 la cima di Colle Marmo (702\u00a0m). Sulle sommit\u00e0 dei colli maggiori (Colle Marmo, Rufiano, Chioviano Alto, San Pietro), immersi nei verdi colori della campagna abruzzese, si pu\u00f2 godere un eccezionale panorama che apre i suoi orizzonti all'Adriatico, ai massicci del Gran Sasso, Majella, Monti della Laga e Monti Gemelli nonch\u00e9 all'umbro e marchigiano monte Vettore. I corsi d'acqua che attraversano il Comune sono: il fiume Fino (in dialetto: \"F\u00e8ne\"), il Fossato (\"Fuss\u00e8te\"), il torrente Cerchiola (\"Circhi\u00f2le\") e il fosso Petronico (\"Pitr\u00f2neche\"), che delimita il confine meridionale con il comune di Penne.\nIn passato il territorio comunale di Bisenti ha avuto vari ingrandimenti: dal 1806 al 1831 comprendeva anche l'odierno comune di Arsita (fino al secolo scorso denominata \"Bacucco\") e, durante il periodo napoleonico, il paese e l'agro di Appignano; nel 1832 le frazioni \"Castagna\" e \"Colle\" furono staccate costituendo il nuovo comune di Castagna; nello stesso periodo vennero fatte manifestazioni per l'annessione al comune anche della Contrada B\u00e8faro (in dialetto: \"B\u00f2fere\"), appartenente a Castelli, ma molto pi\u00f9 facilmente raggiungibile da Bisenti.\nRioni e contrade: oggi e nell'antichit\u00e0.\nIl centro storico del paese \u00e8 diviso in tre rioni: Codacchio (\"Cud\u00e0cchie\" o \"Gud\u00e0cchie\"), Rampigno (\"Ramp\u00ecgne\"), Supporto (\"Supporte\").\nAnticamente la suddivisione rionale era molto pi\u00f9 fitta. Di seguito l'elenco completo dei rioni, tratto dai registri dello Stato civile del Comune di Bisenti dell'Ottocento: Codacchio - Rione della Piazza - Rione della Chiesa - Supportico (poi Supporto) - Rione della Torre o del Castello - Rione del Forno (o del Forno vecchio) - Rione del Macello - Rione delle Coste - Piano di Polzo - Piano dei Rossi (o Pian del Russo) - Porta da Capo (o Rampigno)\nDai vecchi registri catastali si possono desumere i nomi delle antiche contrade del Comune, delle quali solo alcune hanno mantenuto invariata la toponomastica fino ad oggi: Terre Zanelle - Intagliata - Pocafeccia - Li Paduli - Nuova Salamma - Li Morelle - Lame Melone - Colle Muormo (oggi Colle Marmo) - Cipollone - Ciambane - Colle Ceci - Piano del Moro - Le Vicenne - Campo Male - Chioviano - Campo di Jacovo - Paradiso - Colle della Battaglia - Ripoli - Acquaddosso - San Nicola - Santa Margherita - San Martino - San Pietro - San Savino - Cerquagrossa - Penzolano - Cartofano - Sante Vigne - Spineta - Saletto - Le Grotte - Sepicine - La Pietra - Mazzaccone ecc.\nInfrastrutture e trasporti.\nA Bisenti passa la ex SS 365, che collega il paese a Villa Vomano e allo svincolo di Basciano della A24. Il tracciato \u00e8 molto tortuoso e di fatto isola il paese dal resto della provincia; nel contempo in pi\u00f9 punti offre fantastici panorami che spaziano dai monti Sibillini fino alla Majella.\nDa Bisenti inizia la strada provinciale che, seguendo il fondovalle del fiume Fino, giunge a Montesilvano. Da qui si raggiunge facilmente la citt\u00e0 di Pescara.\nOpere incompiute o mai realizzate.\nLa strada Vomano-Fino negli ultimi anni \u00e8 entrata a far parte del progetto della Pedemontana Abruzzo-Marche di cui sono stati realizzati solamente pochi tratti nelle due regioni interessate.\nSport.\nCalcio.\nLa principale squadra di calcio della citt\u00e0 \u00e8 \"Bisenti 1933 Calcio\" che milita nel girone D abruzzese di 1\u00aa Categoria. I colori sociali sono: il rosso e il blu. \u00c8 nata nel 1933."}
{"id": "30101", "revid": "1652635", "url": "https://it.wikipedia.org/wiki?curid=30101", "title": "Canzano", "text": "Canzano (\"Canzan\u00eb\" in abruzzese) \u00e8 un comune italiano di abitanti della provincia di Teramo in Abruzzo.\nA livello regionale questo piccolo centro, che comprende anche le frazioni di Valle Canzano, Sodere, Santa Lucia, Piano di Corte e San Pietro, \u00e8 famoso soprattutto per la lavorazione del merletto, per il \"tacchino alla canzanese\" e lo \"storione\", piatti tipici della tradizione gastronomica abruzzese. Il comune \u00e8 parte dell'unione dei comuni Colline del Medio Vomano.\nGeografia fisica.\nIl centro abitato sorge a , fra le colline a nord della valle del Vomano, lungo il crinale che divide i fiumi Vomano e Tordino, e confina con i comuni di Teramo, Castellalto e Cermignano.\nStoria.\nDurante la preistoria l'area di Canzano fu quasi certamente abitata. Lo lascia supporre il ritrovamento di reperti come punte di frecce in selce rinvenute fra Canzano e Castellalto.\nIl suo territorio fu abitato dal popolo dei Pretuzi, che, probabilmente, qui ebbero una sede fortificata. Quest'ipotesi potrebbe essere comprovata dalla documentazione relativa alla vicina localit\u00e0 di Gerenzano, che riporta la presenza di una necropoli attiva fra il IX ed il IV secolo a.C. Gli scavi, avvenuti negli anni 1929 - 1930, hanno riportato alla luce sepolture e corredi funerari.\nIn epoca successiva fece riferimento al municipium romano di Interamnia Praetutianorum, ovvero l'odierna Teramo. Canzano appare, in seguito, citata nel \"Catalogus Baronum\", del 1150, e nel Bullarium \"Capituli aprutini saeculorum XIII e XIV\" pubblicato d Francesco Savini (Romae, 1914).\nNei secoli XIII e XIV fu feudo della famiglia Acquaviva e dei \"da Canzano\".\nIn epoca moderna fu feudo degli Alarcon y Mendoza, signori della Valle Siciliana.\nNei primi anni dell'Ottocento, Canzano \u00e8 cos\u00ec descritta da Luigi Ercole nel suo Dizionario:\nDi Canzano \u00e8 la famiglia De Nigris, le cui origini risalgono al XVI secolo. Altre famiglie da ricordare sono gli Spinozzi; i Mezzaporta; i Taraschi; i De Martinis; i Contrisciani, famiglia nobile della quale, secondo ricerche accurate, \u00e8 certo che abbia combattuto nella quarta crociata (vedi note); i Santarelli; i De Sanctis (Baroni di Penna Sant'Andrea e Cerreto, di lontana origine ortonese ed imparentati con i Leopardi), attualmente rappresentati dai baroni de Sanctis Martellacci e dalla baronessa Ettorina de Sanctis nei conti Rosati di Monteprandone; i Della Noce; i Ronci da Atri; i Marinelli; i Cioci e i De Berardinis, le cui origini certe risalgono al Seicento ed il cui palazzo \u00e8 ancora visibile in via Roma, palazzo attualmente di propriet\u00e0 del Comune, che lo utilizza per manifestazioni varie, i de Michetti,\nIl giorno 8 settembre 1951 si registrano due scosse di terremoto (alle ore 21:56:00 e alle ore 22:11:00) di consistente intensit\u00e0, con epicentro il territorio di Canzano.\nMonumenti e luoghi d'interesse.\nAbbazia di San Salvatore.\nEdificio religioso medioevale di arte romanica sito poco fuori dal paese, appartenuto all'omonimo complesso abbaziale benedettino. Racchiude al suo interno un ricco ciclo di affreschi del 1300 dipinti dal Maestro di Offida ed altri del XVI e XVII secolo.\n\u00c8 presente altres\u00ec una cappella gentilizia dei baroni de Sanctis per successione Santarelli della Noce Rozzi dal titolo \"La nascita del Salvatore\" famiglia discendente tramite la nobile famiglia Rozzi di Campli, dai marchesi NOBILI VITELLESCHI di Rieti, patrizi romani.\nSantuario della Madonna dell'Alno detto anche di Sant'Anna.\nL'edificio religioso fu fondato come oratorio, nel 1480, a seguito dell'apparizione mariana avvenuta nello stesso anno.\nLa chiesa, oggi parrocchiale, rappresenta il centro della devozione canzanese e fu edificata ed intitolata alla Madonna dell'Alno nell'anno 1592 dalla Congregazione del Santissimo Rosario come riporta l'epigrafe sull'architrave del portale: \u00abSocietas Rosarii erigendum curavit AD 1592\u00bb.\nSecondo la tradizione la Vergine comparve il 18 maggio 1480, sulla sommit\u00e0 di un alno, al contadino Giovanni Floro, (citato anche come Floro di Giovanni che stava arando la terra in un campo situato poco fuori dal centro abitato. L'uomo not\u00f2 che i suoi buoi tendevano ad inginocchiarsi e, guardandosi intorno, vide la Madonna sull'albero. La Vergine si rivolse a lui e gli chiese che fosse edificata una chiesa a lei dedicata nella localit\u00e0 di Piano del Castellano a Canzano. Il coltivatore torn\u00f2 immediatamente in paese e rifer\u00ec quanto gli era accaduto ma, non creduto e beffato e deriso dai compaesani, se ne torn\u00f2 nei campi.\nIl giorno successivo, la Madonna apparve nuovamente e rinnov\u00f2 la stessa richiesta a Floro che, con mestizia, le raccont\u00f2 che i canzanesi non avevano prestato fede alle sue parole. La Vergine, tacendo, scomparve, ma il 20 maggio, dopo le ore 18, si manifest\u00f2 nuovamente e chiese a Floro di tornare in paese, di esporre ci\u00f2 che gli stava succedendo e di comprovare quanto affermava conducendo personalmente un cavallo, notoriamente indomito, di propriet\u00e0 della famiglia di Falamesca de Montibus. la Madonna invit\u00f2 il contadino a farsi guidare dall'animale che avrebbe tracciato e delimitato, con il suo cammino, il sito su cui erigere la chiesa. Il proprietario del cavallo accett\u00f2 di affidarlo a Floro che, fra lo stupore di tutti i presenti, riusc\u00ec a cavalcarlo conducendolo fino al Piano del Castellano. Qui, l'animale \u00ab\"senza freno e senza guida, gir\u00f2 tre volte intorno ad uno spazio, ed infine s'inginocchi\u00f2, e curv\u00f2 la testa fino a terra.\"\u00bb Gli astanti, che fino ad allora avevano osservato in silenzio, espressero il loro stupore con gran fragore e dettero vita della fabbrica della nuova chiesa.\nDell'originaria costruzione rinascimentale resta solo il portale in pietra che mostra specchiature e rosette. Il prospetto e le decorazioni in stucco dell'aula sono da attribuirsi ai lavori di rifacimento del 1750, mentre il campanile in mattoni \u00e8 dell'anno 1810.\nLa chiesa custodisce al suo interno un'acquasantiera del XVII secolo appoggiata su una colonnina lavorata con motivi a foglie d'acanto, un busto reliquiario ligneo del XVIII secolo che raffigura santa Mansueta, sorella di san Biagio protettore di Canzano, e dipinti su tela datati tra il Seicento ed il Settecento. Fra questi di particolare pregio vi \u00e8 la pala della Madonna del Rosario, collocata dietro l'altare, eseguita da Pasquale Rico di Montereale, ritratta con i santi Domenico e Nicola di Bari attribuibile alla bottega di Francesco Solimena. Vi \u00e8 anche la tela che raffigura l'Adorazione dei pastori dipinta alla maniera di Guido Reni.\nCappella dell'Annunziata.\nLa cappella si trova alle porte del paese, lungo il percorso settentrionale della circonvallazione. Al suo interno erano custoditi un pregevole altare di stile barocco dipinto e dorato, due statue di legno raffiguranti san Giovanni Battista e san Biagio e un baldacchino a cassettoni blu con rosetta dorata al cui centro si legge lo stemma di san Bernardino.\nChiesa di San Biagio.\nEdificio religioso non pi\u00f9 esistente che fu la parrocchia del paese e dedicata al patrono san Biagio, la cui memoria si celebra il 3 febbraio. La chiesa sorgeva su piazza Rinascimento ed era menzionata negli atti ufficiali gi\u00e0 nell'anno 1283. Della sua storia ci \u00e8 noto lo stato di fatiscente degrado che la fabbrica attravers\u00f2 nel 1700 e il tentativo di restauro che fu intrapreso nell'anno 1783 quando iniziarono i lavori di conservazione che non furono portati a termine per mancanza di adeguate risorse economiche. La chiesa fu abbattuta nel 1924.\nChiesa della Congrega del Santissimo Sacramento.\nLa chiesa, di epoca settecentesca, occupa parte della chiesa dedicata a San Biagio che \u00e8 andata in rovina tra il XVIII e il XIX secolo. Sorge su piazza Rinascimento e custodisce al suo interno reliquiari di legno coevi al periodo di edificazione, tra i quali \u00e8 annoverato anche quello di san Biagio. L'interno \u00e8 decorato da fregi e decorazioni a stucco proposte sia sulle mura e sia sui capitelli delle colonne.\nChiesa del Perdono.\nLa piccola chiesa fu edificata nell'anno 1480 nei pressi dell'ontano su cui apparve la Madonna al contadino Floro.\nChiesa di San Pasquale.\nChiesa eretta nel XIII secolo in localit\u00e0 Valle Canzano, inizialmente dedicata a sant'Andrea.\nTorrione e mura medioevali.\nIl torrione \u00e8 una costruzione fortificata a pianta circolare, del XV secolo, che si eleva all'interno dell'incasato del paese. Presenta alla sommit\u00e0 un apparato sporgente di piccoli archi a tutto sesto e beccatelli. La sua struttura si collega ai resti della cinta muraria medioevale, realizzata con conci di pietra non riquadrati, quasi interamente conservata, costruita nel XIV secolo per volont\u00e0 dalla famiglia Acquaviva.\nCultura.\nGastronomia.\n\u00c8 diffuso in tutta la zona del teramano il \"Tacchino alla Canzanese\".\nLa lavorazione e preparazione di tale piatto tipico secondo l'autentica ricetta non \u00e8 nota a tutti, nonostante sia commercializzato al di fuori del Comune di Canzano.\nTale ricetta infatti presenta lavorazioni difformi dalla lavorazione autentica perfezionata da Gaetano Contrisciani nel secolo scorso.\nGeografia antropica.\nL'incasato del paese si divide tra due aree urbanizzate costruite in tempi diversi, la porzione pi\u00f9 antica del borgo si eleva sulla zona pi\u00f9 alta del crinale, mentre la zona edificata pi\u00f9 recentemente si allunga sul versante di meridione della stessa collina fiancheggiando la strada che qui giunge dalla valle del Vomano.\nIl nucleo abitativo pi\u00f9 antico \u00e8 delimitato da quattro assi stradali di cui uno lo attraversa e tre lo circondano conferendogli una forma irregolarmente triangolare. L'asse stradale principale \u00e8 l'attuale via Roma da cui si diramano piccole vie e percorsi che conducono alle strade dei margini esterni. Nella zona pi\u00f9 alta del centro abitato \u00e8 stata eretta, rivolta verso est, la porta pi\u00f9 importante del paese chiamata Porta Nuova diametralmente opposta a Porta Madonna.\nIl versante del paese rivolto a meridione degrada, fra orti pensili, fino a raggiungere la cinta muraria del XIV secolo che lo delimita.\nLe caratteristiche architettoniche delle abitazioni del nucleo pi\u00f9 antico di Canzano oggi appaiono principalmente come edilizia ottocentesca e moderna fra cui si distinguono alcune fabbriche del Cinquecento e palazzetti in laterizio del Settecento e dell'Ottocento come, tra i pi\u00f9 noti, palazzo Taraschi cha affaccia su piazza Risorgimento e mostra un portale a bugne di pietra."}
{"id": "30102", "revid": "713168", "url": "https://it.wikipedia.org/wiki?curid=30102", "title": "Castel Castagna", "text": "Castel Castagna \u00e8 un comune italiano di abitanti della provincia di Teramo in Abruzzo. Fa parte della Comunit\u00e0 montana \"Gran Sasso\".\nStoria.\nLa posizione di dominio sulla valle del fiume Mavone e i suoi legami storici con la vicina Bisenti hanno fatto s\u00ec che Castel Castagna avesse rapporti sia con la Valle siciliana che con quella del fiume Fino.\nStoria moderna.\nNel 1816 fu separata dal comune di Bisenti, acquisendo l'autonomia municipale. Fino al 1862 era denominata \"Castagna\". e fece parte fino al 1927 del mandamento di Bisenti. A partire dagli anni Cinquanta del Novecento, il paese ha subito un progressivo spopolamento.\nNel 2016 Castel Castagna soffre le scosse di terremoto di Amatrice, ancora di pi\u00f9 la scossa del 18 gennaio 2017 di Campotosto, che fa crollare un casale, fortunatamente abbandonato."}
{"id": "30103", "revid": "123379592", "url": "https://it.wikipedia.org/wiki?curid=30103", "title": "Castellalto", "text": "Castellalto \u00e8 un comune italiano di abitanti della provincia di Teramo in Abruzzo, facente parte dell'unione dei comuni Colline del Medio Vomano. Il capoluogo \u00e8 sito sulla cima di un colle, in posizione panoramica, lungo il crinale tra le vallate del Tordino e la Valle del Vomano.\nStoria.\nIl reperto pi\u00f9 antico del paese \u00e8 un bronzetto italico all'ellenistica, del III-II secolo a.C., rinvenuto nel 1987 presso il Tordino, in contrada Cesemolino. Si tratta di una statuetta di 10\u00a0cm, raffigurante Ercole rivestito di pelle di leone, annodata al collo, e probabilmente era un oggetto votivo di un tempio. Dunque si ipotizza un insediamento italico presso contrada Cesemolino, occupato dalla popolazione dei Pretuzi; tale bronzetto si trova oggi nel Museo archeologico Nazionale di Chieti.\nEt\u00e0 romana, periodo medievale, gli Acquaviva e fatti moderni.\nUlteriori insediamenti si installarono presso Castellalto, ma furono per lo pi\u00f9 villaggi rurali o ville romane, visti i reperti di tegole, coppi, anfore, fuseruole di telaio. In Villa San Pietro sono stati trovati vari coppi provvisti da Quinto, marchio di fabbrica della forneria locale. Questi marchi presentano 3 tipologie, riconducibili ad un tale Cluvio Commodo, parente di Gaio Cluvio Basso, testimoniato a Tortoreto nel CIL, X, l'imprenditore proprietario della fabbrica di coppi.\nA Cesemolino fu rinvenuta una domus. Dell'epoca tardo romana \u00e8 un fregio presente nella chiesetta di Villa Torre, incastonato nella nuova chiesa di San Michele. Doveva essere una delle prime chiese erette nel Medioevo, era detta \"Sant'Angelo ad Leporerium\" (V secolo); alto medievale \u00e8 un fregio del IX secolo posto sulla volta di un portoncino della parrocchia di San Giovanni, di provenienza ignota, collocato ivi nel 1761. A Castelnuovo Vomano, moderna frazione pianeggiante sul fiume, sono stati trovati reperti fittili, a Pianvilla, e a Feudo di Montepietro, non lontano dalla chiesa di Santa Maria a Melano e a nord del cimitero di Castelbasso.\nLa fondazione del castello di Castellalto \u00e8 ascrivibile alla discesa longobarda e poi franca nel VIII-IX secolo, sotto anche l'influenza dei monaci Benedettini, poich\u00e9 il territorio fu nel X secolo fu tra i possedimenti di San Clemente a Casauria, quando venne edificata in localit\u00e0 Guardia la chiesa di San Clemente al Vomano (Notaresco). Nei documenti il castello \u00e8 citato come \"Castrum Vetus Trasmundi\", di propriet\u00e0 dell'abbazia di Sant'Attone, localit\u00e0 vicino a Teramo; successivamente \u00e8 citato come \"Castrum Vetus Monaciscum\", riferimento al borgo fortificato di Castelbasso, di propriet\u00e0 dell'abbazia di Casauria.\nI feudatari di Castellalto vennero indicati sino al XV secolo, come di \"Castro Veteri\". Castelbasso in quest'epoca pass\u00f2 dai benedettini di Casauria ai duchi di Atri, la famiglia Acquaviva (dal 1294 al 1494); in quest'anno anche Castrum Veteri Trasmundi entra nel governo degli Acquaviva; poi Castelbasso andr\u00e0 ai Valignani di Chieti per 7000 ducati e poi ai Ricci di Macerata, degli Acquaviva si conserva lo stemma su un palazzo al centro di Castellalto. Nel 1813 divenne un municipio, incluso nel distretto di Teramo in Abruzzo Ulteriore I, includendo come frazione Castelbasso. Nel secondo dopoguerra a valle si svilupp\u00f2 la piccola frazione di Castelnuovo a Vomano, insieme alla storica frazione di San Cipriano, divenendo il principale nucleo economico e demografico del comune teramano.\nMonumenti e luoghi d'interesse.\nChiesa parrocchiale di San Giovanni Evangelista.\nPrincipale chiesa di Castellalto, fu eretta alla fine del XVI secolo sopra una preesistente, e restaurata nel XVIII secolo in stile barocco; l'ultimo restauro \u00e8 del 2010, dopo il sisma dell'Aquila del 2009, riconsacrata nel 2011. Vi si entra lateralmente attraverso un portale di pietra del 1584 e sormontato da timpano classico; il portale ha arco a tutto sesto entro una cornice rettangolare in cui \u00e8 incisa la data di ultimazione con il. motto \"hec pateat mundo porta, sed alta nobis\". L'interno \u00e8 a navata unica, ricco di stucchi e di arredi lignei del 1780. Nella cantoria sulla parete dell'altare si trova l'organo a canne.\nChiesa della Madonna degli Angeli.\nSeconda chiesa di Castellalto, fuori le mura, \u00e8 detta anche \"della Santissima Annunziata\"; fu completata nel XVII secolo, anche se rifatta a pi\u00f9 riprese, eretta nel 1580 in origine, \u00e8 stata restaurata per l'ultima volta dopo il terremoto aquilano del 2009. Si presenta in stile semplice come chiesa campestre, con copertura a capanna, esterno in laterizio, il campaniletto \u00e8 a vela; sui lati ci sono dei contrafforti per rinforzare la struttura, la facciata ha dei finestroni strombati, il portale \u00e8 semplice in laterizio, sormontato da finestra centrale. L'interno \u00e8 a navata unica, con stucchi.\nChiesa di San Michele a Villa Torre.\nLa chiesa \u00e8 moderna, e sorge sopra un'antica cappella del V secolo dedicata all'Arcangelo; di essa si conserva solo un fregio floreale in pietra, rimontato sulla facciata; la chiesa degli anni '60 \u00e8 in alterizio, con copertura a capanna, sulla facciata si trova il portale architravato preceduto da un piccolo nartece, poi vi sono due finestre rettangolari con arco a tutto sesto, e in cima in centro un finestrone a oculo. Il campanile \u00e8 a vela, ospita una campana, l'interno \u00e8 ad aula unica, che termina con il presbiterio rialzato, di interesse la statua dell'Arcangelo.\nChiesa dei Santi Antonio e Vincenzo a Castelnuovo.\nModerna parrocchia di frazione Castelnuovo a Vomano, \u00e8 stata realizzata nel 1989 rielaborando lo stile classico delle chiese di campagna, senza nuove e avveniristiche geometrie dell'architettura contemporanea. L'ingresso \u00e8 preceduto da un piccolo porticato delimitato da tre archi a tutto sesto che poggiano su quattro colonnine rastremate; un grande oculo centrale con mosaico a vetro d\u00e0 luce all'interno; sul fianco si erge il monumentale campanile a torre a forma di pilastro cruciforme con conci di pietra regolari, con cuspide. L'interno a navata unica \u00e8 molto semplice, ed \u00e8 una interpretazione del neoclassicismo.\nBorgo medievale di Castelbasso.\nLe origini di Castelbasso risalgono al VI-VII secolo, quando divenne castro longobardo. Di propriet\u00e0 dell'abbazia di San Clemente a Casauria per mezzo della chiesa di San Clemente al Vomano, nel \"Chronicon Casauriense\" \u00e8 citato come \"Castello Vecclo\", oppure \"Castrum Monacisco\"; i feudatari nel 1046-47 erano Adelberto e Raimondo; nel XV secolo appartenne al ducato di Atri per mezzo degli Acquaviva, che per\u00f2 un secolo dopo lo vendettero ai Valignani di Chieti. Giovanni Andrea Valignano il 14 settembre 1652 cedette il feudo, detto \"Castelvecchio a Basso\" nell'atto notarile, a don Amico Ricic da Macerata, che divenne marchese nel 1657 con onorificenza concessa da Filippo IV di Spagna. Nel 1806 Castelbasso divenne universit\u00e0 indipendente da Castellalto, ma nel 1813 torn\u00f2 a far parte del comune.\nPorte urbiche.\nSino da Medioevo al XVII secolo il feudo rivest\u00ec importanza strategica nel controllo del Vomano; il sistema difensivo \u00e8 ancora oggi molto ben conservato, si conserva un torrione nella parte alta, accanto all'ex castello, da cui parte la cinta muraria a forma di goccia, adagiata sul declivio del colle con andamento nord sud; nella cinta rimane questo torrione a scarpata possente, e due porte di accesso\nChiesa dei Santi Pietro e Andrea Apostoli.\nLa chiesa fu consacrata nel 1338, e ha un elegante portale trecentesco strombato e costolonato. Le bucature della facciata si alternano tra rettangoli e un rosone. La sommit\u00e0 dei due lati esterni \u00e8 decorata da beccatelli.\nIl campanile era a torre, ma poi \u00e8 stato demolito parzialmente per essere a vela. L'interno medievale \u00e8 molto ricco di affreschi sulle volte che celebrano il trionfo di Cristo. Il pulpito policromo \u00e8 in marmo, mentre le colonne delle tre navate forse sono state ricavate da un tempio romano. I dipinti sono barocchi e mostrano uno la Nativit\u00e0 e quello sull'altare san Pietro.\nL'interno della chiesa \u00e8 a pianta quasi quadrata, denota lo stile romanico della costruzione che \u00e8 suddivisa in tre navate con archi a tutto sesto sorretti da grandi colonne in mattoni. Una grande pala del XVII secolo raffigurante S. Gennaro domina la parete centrale della chiesa. A sinistra dell\u2019altare maggiore si trova l\u2019altare dedicato alla Madonna del Rosario, con altra pala settecentesca, a seguire l'altare di giuspatronato dei Clemente. La grande pala, sopra l'altare, raffigura la Madonna del Carmelo. A destra dell\u2019altare maggiore si trova un antico battistero di marmo, scolpito a forma di calice con, scolpito nel nodo lo stemma dei Clemente, donato da Don Gian Domenico Clemente, arciprete, nel 1589.\nSopra la porta d'ingresso della chiesa, in una cantoria in legno si trova l'organo a canne costruito nel 1760 da Adriano Fedri, fine esempio di arte organaria del centro-italiana del '700.\nPalazzo Clemente.\nEdificio del Sec. XVI con vincolo tutela del Ministero dei Beni Culturali\nSport.\nCalcio.\nLe principali squadre di calcio del comune sono: "}
{"id": "30104", "revid": "287204", "url": "https://it.wikipedia.org/wiki?curid=30104", "title": "Castelli (Italia)", "text": "Castelli (\"Li Cast\u00ecll\u00eb\" in abruzzese) \u00e8 un comune italiano di abitanti della provincia di Teramo, in Abruzzo. Sito alle falde sud-orientali del Gran Sasso d'Italia (gruppo del Monte Camicia), fa parte del circuito dei borghi pi\u00f9 belli d'Italia e parte del territorio rientra nel Parco Nazionale del Gran Sasso e Monti della Laga, costituendone di fatto una porta di accesso nella sua parte sud-orientale, e nella Comunit\u00e0 montana \"Gran Sasso\".\nGeografia fisica.\nIl territorio \u00e8 uno dei punti di accesso al parco nazionale del Gran Sasso e Monti della Laga nella sua parte sud-orientale: salendo per Rigopiano \u00e8 possibile raggiungere la parte meridionale di Campo Imperatore passando per \"Vado di Sole\" (1650 m s.l.m.) in circa 20\u00a0km e con un dislivello di circa 1200 m in un percorso naturalistico molto suggestivo. Imponente \u00e8 inoltre la visuale sulla parete nord-est del Monte Camicia (con oltre 2000 m di prominenza) e la sottostante folta zona boscosa. Transita qui un tratto della grande Ippovia del Gran Sasso.\nStoria.\nIl borgo \u00e8 di oscura origine. Segu\u00ec le vicende degli altri centri della Valle Siciliana. Nel XV secolo fu legato al Ducato di Atri, come dimostrato anche da un affresco di Andrea De Litio nella chiesa parrocchiale di San Rocco.\nIl feudo divenne famoso nel XVI secolo per l'avvio della produzione delle ceramiche. In questa epoca il borgo, per via di terremoti, fu completamente ricostruito con palazzi barocchi e rinascimentali.\nSicuramente, per i ritrovamenti archeologici, vi era in loco un sistema di case sparse, che segu\u00ec le vicende dei Pretuzi, e poi dei Romani. Con la decadenza di Roma nel V secolo d.C., gli abitanti della vallata si raggruppano in castra fortificati, detti \"Li Castelli\", da cui l'attuale toponimo, e furono per secoli sotto al giurisdizione dell'abbazia benedettina di San Salvatore, oggi scomparsa, che si trovava presso la contrada omonima; la prima menzione di questa abbazia risale al 1117, quando Papa Pasquale II ne conferma i privilegi ed i possedimenti e ricorda i recenti lavori di restauro compiuti dagli Abati Berardo, Benedetto ed Amico (ancora vivente all'epoca). Proprio grazie alla presenza benedettina nella valle del Vomano, i paesani dei Castelli avrebbero iniziato ad apprendere le tecniche di lavorazione dell'argilla, che si trova a quantit\u00e0 presso le cavit\u00e0 dei colli sopra cui sorge il paese.\nBen presto la societ\u00e0 agro pastorale, divenne di carattere imprenditoriale, sapendo commercializzare i prodotti d'argilla. Nel XII-XIII secolo Castelli fu feudo dei Conti di Pagliara (Isola del Gran Sasso), nel 1336 insieme alla Valle Siciliana, Castelli pass\u00f2 al ramo degli Orsini di Manoppello: Maria di Sully discendente dei Palearia si spos\u00f2 con Napoleone I Orsini, creando una nuova dinastia.\nDurante la conquista spagnola del Regno di Napoli (XVI secolo), Castelli fu infeudata a Francesco Riccardi di Ortona, intimo di Ladislao di Durazzo, poi and\u00f2 ai Petrucci, agli Orsini nei primi anni del '500, fu uno degli ultimi feudi di Camillo Pardo Orsini, conte di Manoppello, caduto in disgrazia presso gli Aragona. Sicch\u00e9 nel primo ventennio del '500 Castelli and\u00f2 in mano al duca di Sessa, e nel 1527 Carlo V d'Asburgo la dette al generale Ferrante Alrcon y Mendoza, che instaur\u00f2 un marchesato a Tossicia (TE), comprendete tutta la Valle Siciliana. Castelli fece parte del dominio dei Mendoza sino al 1806, quando divenne una municipalit\u00e0, inclusa nel distretto di Teramo in Abruzzo Ultra.\nSub\u00ec i danni del terremoto dell'Aquila del 1703 e di quello pi\u00f9 recente del 2009. Negli anni '60, dato che la tradizionale produzione dell'argilla e delle maioliche policrome, che aveva visto nel XVI-XVII secolo grandi dinastie di mastri ceramisti, i Grue, i Gentili, fu istituito L'istituto professionale d'arte nell'ex convento dei Francescani per continuare a mantenere viva la tradizione, per cui Castelli oggi \u00e8 tanto famosa.\nMonumenti e luoghi d'interesse.\nArchitetture religiose.\nChiesa parrocchiale di San Giovanni Battista.\nIn Piazza Roma, ha un aspetto tardo rinascimentale del XVI secolo. Ha pianta rettangolare con classica facciata a coronamento orizzontale, col portale del 1601 a timpano spezzato, sormontato da un oculo. Sulla destra si erge il campanile a torre. L'interno \u00e8 a tre navate, molto sobrio, in stile neoclassico, con quattro robuste colonne divise per lato che reggono le navate stesse. L'elemento di pregio \u00e8 una statua lignea della \"Madonna col Bambino\", legata a un ambone romanico, proveniente dal distrutto monastero di San Salvatore, le cui rovine sono in localit\u00e0 Villa Re Quirino Celli.\nLa statua risale al XIII secolo, realizzata seguendo la matrice culturale francese dalla Cattedrale di Chartres, che mostra somiglianze anche con gli affreschi della chiesa di Santa Maria di Ronzano a Castel Castagna, poco distante dal borgo. La Madonna mostra molte rifiniture nella realizzazione dei capelli, la chioma si divide in due bande finemente abbellite con trecce e nastro, con l'ornamento finale della corona. Il panneggio \u00e8 ugualmente lavorato con accurate pieghe di come mostra la veste del Bambino.\nChiesa di San Rocco.\nSi trova appena fuori dal borgo medievale, risalente al XVII secolo, bench\u00e9 l'attuale facciata sia un rifacimento pseudo romanico del 1970, durante il restauro conservativo. La chiesa conserva il portale romanico strombato (sulla lunetta c'\u00e8 un bassorilievo del santo), con in asse asse un girare in ceramica castellina raffigurante la Madonna. L'interno \u00e8 a navata unica, a forma di cappella rettangolare, con poche decorazioni, e due statue lignee.\nChiesa di San Donato.\nLa Chiesa di , nata anticamente come \"cona\", ossia chiesetta di campagna, sorge appena fuori dal borgo abruzzese, su una leggera altura.\nL'edificio venne dedicato alla Madonna del Rosario nel XV secolo, e fu ampliato agli inizi del Seicento fino a prendere la forma attuale.\nNel 1963 questa chiesa fu definita dallo scrittore Carlo Levi \"la Cappella Sistina della Maiolica\", per via del soffitto interamente costituito di tavelle decorate a maiolica, di dimensioni 20x40 cm in circa 1000 (attualmente 800) esemplari, risalenti al 1615-1617 circa.\nOpera unica nel suo genere, \u00e8 in parte esposta al Museo delle ceramiche di Castelli che conserva le tavelle rotte o deteriorate. La realizzazione viene attribuita ai ceramisti della famiglia Pompei, anche se l'opera di decorazione della chiesa fu un lavoro che coinvolse tutti i decoratori del paese. Il risanamento e restauro fu a cura delle Antiche Fornaci Giorgi attorno al 1972.\nI temi raffigurati sulle mattonelle sono vari: simboli araldici, animali apotropaici, scritte religiose e modi di dire, decorazioni floreali, disegni geometrici semplici.\nMuseo della Ceramica.\nInaugurato nel 1984 presso l'antico convento francescano fuori dal borgo medievale, \u00e8 un unicum dell'arte abruzzese, voluto per salvaguardare le tradizioni locali della lavorazione della ceramica. Il museo offre il percorso nel chiostro conventuale, con 24 tondi in maiolica, e un percorso della storia della ceramica abruzzese e castellina in due livelli.\nIl percorso offre una storia della mostra delle ceramiche, dalle origini nel 1400 circa fino al 1900. Alcuni pezzi riguardano anche reperti archeologici delle civilt\u00e0 italiche abruzzesi, in modo da collegare l'arte rinascimentale con la secolare traduzione locale. Gran parte del materiale viene dalla collezione di Giancarlo Polidori (1930-40). Tra i reperti ci sono una cona proveniente da San Donato, una \"Madonna col Bambino\" di Orazio Pompei (1551), e una collezione di utensili e soprammobili della bottega Grue e di quella dei Gentili, attivi anche a Loreto Aprutino. Al piano terra c'\u00e8 una seconda collezione donata dal Maestro Giorgio Saturni, docente storico dell'Istituto d'Arte di Castelli.\nCultura.\nIl comune \u00e8 famoso per la maiolica di Castelli, una tradizione che risale all'inizio del Rinascimento, anche se si presume precedente, che \u00e8 divenuta famosa nel mondo per la qualit\u00e0 del design, ma soprattutto per la finezza della decorazione. Tra i maestri principali si annoverarono, in ordine temporale Antonio Lollo, i Grue e i Gentili: al primo si deve un pregevole \"Giudizio di Paride\" in manganese con ritocchi di giallo, mentre a Carlo Antonio Grue (1655-1723) si attribuisce lo stile che rese celebre la maiolica di Castelli, anche mediante l'attivit\u00e0 dei suoi figli, in particolare Aurelio Anselmo Grue; le sue opere raffigurarono prevalentemente temi mitologici o gruppi di cavalieri armati. Fino agli inizi del XIX secolo varie generazioni di Grue si susseguirono ottenendo brillanti risultati.\n\u00c8 possibile visitare la chiesa di San Giovanni Battista, famosa per la sua pala d'altare in ceramica realizzata nel 1647 da Federico Grue.\nIl paese ospita inoltre il Museo delle ceramiche nonch\u00e9 l'Istituto d'arte \"F. A. Grue\". Nel periodo in cui Potito Randi fu preside della Scuola d'arte fu realizzato da insegnanti e allievi dell'Istituto uno dei prodotti artistici pi\u00f9 interessanti della moderna produzione castellana, il cosiddetto \"terzo soffitto della Chiesa di San Donato\" poi rinominato pi\u00f9 felicemente il \"Terzo cielo\".\nAnche a Pescara e Loreto Aprutino esistono musei privati che ospitano le preziose ceramiche. Inoltre nel 2009, il Consorzio di Produttori Centro ceramico Castellano ha realizzato le anfore utilizzate nel corso del Viaggio dell'Acqua organizzato in occasione dei XVI Giochi del Mediterraneo di Pescara 2009."}
{"id": "30105", "revid": "1444396", "url": "https://it.wikipedia.org/wiki?curid=30105", "title": "Castiglione Messer Raimondo", "text": "Castiglione Messer Raimondo (\"Casti\u00f9ne\" in dialetto locale) \u00e8 un comune italiano di abitanti della provincia di Teramo in Abruzzo, appartenente alla Comunit\u00e0 montana del Vomano, Fino e Piomba.\nStoria.\nCaratteristico borgo del teramano, posto su un colle che guarda il fiume Fino, il paese \u00e8 da sempre stato dedito all'agricoltura. Le sue origini pare siano da fare risalire all'epoca medioevale, ma \u00e8 anche stato un importante punto di riferimento per il popolo dei Vestini. Il paese, borgo fortificato, offre un ristretto ma meraviglioso belvedere verso il Gran Sasso d'Italia e la Valle del Fino. L'abitato conserva ancora un aspetto caratteristico conferito dal ricorrente uso di pietra arenaria locale. Merita particolare attenzione la chiesa parrocchiale dedicata a San Nicola di Bari che fu iniziata nel tardo Settecento su un progetto dell'ingegnere napoletano Francesco Giordano e fu terminata solo nel secolo successivo.\nMonumenti e luoghi d'interesse.\nChiesa madre di San Donato Martire.\nLa chiesa fu completata nel '700 sopra una chiesa medievale. Si trova in cima al colle e ha facciata a capanna realizzata da Francesco Giordano tra il 1773 e il 1867 da discepoli. Il campanile con orologio si trova al centro della facciata, in cima, come una torretta.\nIl portale \u00e8 sormontato da una cornice a tutto sesto. L'interno \u00e8 a navata unica con otto nicchie votive.\nIn cantoria, si trova un organo italiano barocco, che si compone di una tastiera e una pedaliera scavezza, realizzato nel 1765 dall'organaro Vitale De Luca\nParrocchia di San Pietro in Appignano.\nLa chiesa fu eretta nel XIII secolo, ma \u00e8 stata modificata nel 1735. Ha pianta rettangolare a navata unica con finestre ad arco sui lati (3 per ciascuno) e un campanile a torre. Gli altari interni sono dedicati a Carlo Borromeo, santa Croce, le Anime sante, Madonna del Suffragio e a San Filippo Neri.\nParrocchia di S. Giovanni Bosco.\nSituata in localit\u00e0 Piane di Castiglione Messer Raimondo.\nTempio Italico di Colle San Giorgio.\nNella contrada San Giorgio, tramite un sentiero, si possono raggiungere i resti un Tempio Italico (III - II sec. a.C.), tema della pubblicazione del prof. Gabriele Iaculli \u201cIl tempio italico di Colle San Giorgio\u201d e oggetto di vari scavi archeologici nel corso degli anni. Tutto il materiale recuperato si trova attualmente esposto nel Museo Archeologico Nazionale d\u2019Abruzzo di Chieti.\nCultura.\nEventi.\nProtettore del paese \u00e8 San Donato Martire, il cui corpo si venera nella chiesa omonima. Ogni cinque anni, il 7 agosto, il corpo di San Donato viene portato in solenne processione per le vie del paese."}
{"id": "30107", "revid": "554814", "url": "https://it.wikipedia.org/wiki?curid=30107", "title": "Castilenti", "text": "Castilenti (\"Castilinde\" in dialetto locale) \u00e8 un comune italiano di abitanti della provincia di Teramo in Abruzzo. Faceva parte della Comunit\u00e0 montana \"del Vomano, Fino e Piomba\".\nStoria.\nLe origini sono molto antiche, come testimoniato da rinvenimenti archeologici in localit\u00e0 Casabianca, venne scoperta una tomba italica con corredo funebre risalente all'epoca ellenistica del III-II secolo a.C., mentre un tempio venne rinvenuto in contrada San Romualdo, e in Colle San Pietro una necropoli italica.\nLa presenza di coloni Romani \u00e8 data anche dal ritrovamento di una villa in contrada Fonte Pisciarello, mentre resti di costruzioni alto-medievali, le prime fortificazioni contro i Saraceni, sono stati rinvenuti in contrada Fano-San Savino e Colle Marciano. Il primitivo toponimo del paese \u00e8 \"Castrum Lentius\", dal nome del possidente probabilmente. Non \u00e8 citata nel \"Catalogus baronum\" del XII secolo, ma il paese \u00e8 documentato nel 1252 con l'insediamento di Case Egler, detto \"Castilenti vecchio\", che corrisponderebbe all'abitato romano. Il feudo in seguito nel XVII-XVIII secolo pass\u00f2 ai De Sterlich, che edificarono il palazzo marchesale sopra il vecchio castello, rimanendone in possesso sino al 1806.\nDopo l'abolizione francese del feudalesimo, Castilenti divenne municipio, non senza incontrare le ostilit\u00e0 della famiglia De Sterlich, venendo incluso nel distretto di Teramo."}
{"id": "30108", "revid": "438678", "url": "https://it.wikipedia.org/wiki?curid=30108", "title": "Cellino Attanasio", "text": "Cellino Attanasio \u00e8 un comune italiano di abitanti della provincia di Teramo in Abruzzo, facente parte dell'unione dei comuni Colline del Medio Vomano.\nGeografia fisica.\nCentro posto sullo spartiacque tra la valle del Vomano e la Valle del Piomba, ad un'altitudine di circa 430 metri sul livello del mare.\nIl clima \u00e8 temperato e risente della posizione in cui si colloca il paese, non distante dal Gran Sasso e, soprattutto, dal Mare Adriatico.\nIn inverno non sono rare abbondanti nevicate, in caso di irruzioni provenienti da est.\nIl paesaggio \u00e8 caratterizzato da colline e corsi d'acqua. \nL'insediamento sparso in case isolate o a piccoli nuclei, eredit\u00e0 della conduzione mezzadrile delle aziende agricole, interessa oltre il 70 % della popolazione residente.\nI due principali corsi d'acqua, il Vomano e il Piomba, hanno caratteristiche differenti.\nIl primo, principale fiume della provincia di Teramo \u00e8 regimentato a monte per la produzione di corrente elettrica. Diversa \u00e8 la situazione del Piomba che ha un carattere prevalentemente torrentizio. Sia le sorgenti che la prima parte del suo corso presentano aspetti molto interessanti sotto i profili floristici e faunistici locali.\nLa parte orientale del territorio comunale, quella al confine con il comune di Atri, \u00e8 ricca di caratteristici pendii argillosi chiamati calanchi. Anch'essi, per il loro particolare ecosistema, contribuiscono a caratterizzare un'area globalmente eterogenea, capace davvero di offrire una molteplicit\u00e0 di immagini in un fazzoletto di terra.\nStoria.\nIl territorio, ampio 44\u00a0km quadrati, conserva testimonianze di frequentazione a partire dall'et\u00e0 del bronzo. In et\u00e0 romana \u00e8 documentata la presenza di un \"vicus\" e di ville rustiche, in varie localit\u00e0.\nDapprima propriet\u00e0 dei benedettini dell'abbazia di San Giovanni in Venere, fu poi feudo degli Acquaviva, duchi di Atri che lo tennero, quasi ininterrottamente, dal tardo Trecento fino alla loro scomparsa nel Settecento. Essi lo fortificarono dotandolo di nove torrioni rompitratta ed angolari cilindrici dei quali solo due restano in buone condizioni, mentre sono ancora presenti tracce di una precedente fortificazione dotata di mura scarpate e torrette rompitratta.\nNel 1462 sub\u00ec l'assedio dell'angioino Matteo di Capua, venuto a combattere il feudatario locale Giosia Acquaviva, legato alla dinastia aragonese.\nNel 1485-1486 sostenne e respinse l'attacco di Ascanio Colonna, legittimato dal re Ferdinando I di Napoli a prendere possesso del ducato.\nL'8 dicembre 1798 entr\u00f2 nel paese dell'armata repubblicana francese.\nMonumenti e luoghi d'interesse.\nIl centro storico del paese conserva l'assetto medievale, con stradine strette, scalinate, larghi, piazze ed affacci.\nSi conserva un tratto della cinta muraria con due torrioni ancora esistenti.\nLa chiesa parrocchiale di Santa Maria La Nova, conserva un portale del 1424, opera di Matteo De Caprio, due altari lignei ed un monumento funebre di stile rinascimentale posto nel coro, dietro l'altare maggiore, dedicato a Giovanni Battista Acquaviva morto a soli 14 anni nel 1496. La chiesa \u00e8 stata restaurata in epoca moderna.\nL'organo a canne settecentesco dei Fratelli D'Onofrio \u00e8 stato restaurato nel 2000 dal Maestro organaro Alessandro Girotto su Commissione dei BBCC dell'Aquila\nAltre chiese sono l'ex chiesa di Santo Spirito e la chiesa di San Francesco, parte di un antico convento di cui si conserva il chiostro.\nAlcuni antichi fontanili (la quattrocentesca fonte Cisterna la settecentesca fonte Luccio), sono situati a breve distanza dalle originarie porte di accesso al paese.\nLa frazione Scorrano \u00e8 un altro piccolo borgo che si erge su un colle pi\u00f9 alto del capoluogo: vi si trovano le chiese dei Santi Biagio e Nicola, oggetto di restauro, e di Santa Maria di Musano, che conserva una statua lignea della \"Madonna con Bambino\" risalente alla fine del Seicento.\nLa facciata a capanna \u00e8 originale, e segue uno stile revival romanico, caratterizzata da portale ad arco a tutto sesto e dal rosone a raggiera, con il portale datato 14224, opera di Matteo Capro di Napoli, attivo anche ad Atri nella chiesa di Sant'Agostino. Il materiale \u00e8 in pietra a vista, con lesene su cui poggia la cornice di chiusura, come un timpano privo della base orizzontale. Il portale di Matteo di Capua risente dei modelli aquilani del gotico internazionale e del tardo romanico: \u00e8 a risalti multipli con colonnine incassate e decorazioni floreali antropomorfe, e archivolto a tutto sesto, caratterizzato dalla presenza di una cornice orizzontale continua, che lega l'abaco dei capitelli dei pilastri con l'architrave. Su due colonnine tortili laterali aggettanti, poggiano due statue da cui partono le linee oblique del timpano che culminano nella statua di Cristo Benedicente.\nLa torre campanaria faceva parte del sistema fortificato, e venne rifatta nei primi anni del XV secolo sotto gli Acquaviva, che chiamarono a Teramo e ad Atri il maestro Antonio da Lodi per erigere le torri del Duomo e della Basilica concattedrale. La torre di Cellino Attanasio in parte rispecchia i canoni tipici di queste torri: pianta quadrangolare con base a scarpa, decorazioni ad archetti pensili presso le facciate e gli archi della cella campanaria, cuspidi angolari varie e il grande tamburo centrale superiore, con la cuspide maggiore, tuttavia sembra proporre soltanto un'imitazione debole delle torri \"sorelle\" di Teramo, Atri, Corropoli, Penne, Citt\u00e0 Sant'Angelo, e Chieti."}
{"id": "30109", "revid": "1272592", "url": "https://it.wikipedia.org/wiki?curid=30109", "title": "Cermignano", "text": "Cermignano (\"Cirmignan\u00eb\" in dialetto locale) \u00e8 un comune italiano di abitanti della provincia di Teramo in Abruzzo, sede dell'unione dei comuni Colline del Medio Vomano. Nel secondo dopoguerra il paese, la cui economia era essenzialmente agricola, ha conosciuto un ampio movimento migratorio sia verso l'Italia settentrionale e Roma, che verso l'estero.\nStoria.\nIl borgo di Montegualtieri.\nCermignano sorse nel XIII secolo con il distaccamento di alcune famiglie del centro antico di Montegualtieri.\nL'antico nome che identificava questa torre fu \"Mons\" o \"castello di Mons\", ma verso il 1170, sebbene non si conosca per quale preciso avvenimento, si trasform\u00f2 in \"Monte Gualtiero\". Mons appartenne gi\u00e0 dall'VIII secolo alla terra di San Vincenzo in Volturno e da circa l'XI secolo alla propriet\u00e0 di San Giovanni in Venere.\nNon \u00e8 nota, inoltre, l'esistenza di fonti documentali che attestino con certezza l'artefice, la data esatta e le motivazioni che abbiano spinto l'edificazione della roccaforte. Un sicuro riferimento al periodo storico che vide elevarsi l'opera fortificata \u00e8 quello del Regno normanno, nella seconda met\u00e0 del XII secolo, quando vi furono in Abruzzo le migliori condizioni per il rinnovamento dei castelli e la costruzione di nuove torri nelle zone di conquista con una particolare attenzione per il territorio della valle del Medio Vomano.\nRiferimenti a questo insediamento si trovano gi\u00e0 negli atti dell'anno 799 quando nell'elenco dei beni appartenenti a San Vincenzo in Volturno \u00e8 citata la Corte di Mortula al confine col castello di Mons. Un'altra citazione si riscontra nel 968 quando l'imperatore Ottone conferma all'abate Paolo di San Vincenzo in Volturno questo fortino. In seguito, nell'anno 1051, Ilperino e Longino in un atto di donazione a favore di San Clemente a Casauria includono, insieme con altri beni, le due porzioni del castello di Mortula comprensive di chiese e tenimenti.\nAncora, nel 1137, in nome del convento di San Clemente al Vomano, l'abate Oldrio richiede all'imperatore Lotario le due parti del castello di Mortula. Il registro dei feudi e dei suffeudi dell'anno 1140 menziona nuovamente la torre.\nUn'ulteriore, probabile e riconducibile traccia a questa fortificazione \u00e8 presente nella rassegna feudale normanna del 1148 nelle citazioni del castello di \"Montem\", insieme con quello di \"Mortulam\", e il tenimento del monastero benedettino di San Giovanni in Venere, quest'ultimo da identificare con la localit\u00e0 di Montegualtieri.\nNell'anno 1160 il registro di Guglielmo I nell'elencazione dei feudi riporta che Berardo di Scorrano ottiene da Trasmondo di Castelvecchio i castelli di Monte e Mortula in Penne.\nIn tempi successivi il feudo di Monte Gualtiero \u00e8 riportato trascritto in altri documenti tra i quali l'elenco dei feudi, del 16 giugno 1176, in cui Papa Alessandro III da Anagni lo conferma incluso, con altri feudi del Medio Vomano, all'abate di San Giovanni in Venere Oderisio II di Pagliara.\nLo stesso possedimento \u00e8 menzionato in un atto del 1\u00ba maggio 1195 dall'imperatore Enrico VI che con un diploma da Ascoli attribuisce il castello di Monte Gualtiero all'abate di San Giovanni in Venere di nome Odorisio.\nIl 5 dicembre del 1204, papa Innocenzo III lo affidava all'abate Oddone insieme ai castelli di Tezzano, Scorrano e Mortula.\nNell'anno 1239 l'imperatore Federico II affida un manipolo di uomini, appartenenti alla Lega lombarda, ridotti in prigionia ai 76 baroni d'Abruzzo della Valle del Medio Vomano, assegnandoli uno per ciascuno. Tra questi prigionieri compare menzionato un tale \"Gualtiero del Monte\" che, per la coincidenza del nome, sar\u00e0 considerato l'uomo che ha voluto la costruzione della torre.\nFino all'anno 1278 la fortificazione appartenne ad un ramo della famiglia Pagliara che, a seguito della scomparsa dell'ultimo discendente, si estinse in quell'anno.\nNel 1279 la rassegna dei feudatari del \"giustiziato d'Aprutio Citra et Ultra Montes\" tenuta da Carlo I d'Angi\u00f2 a Sulmona e Penne vide nominato nuovo possessore del borgo di Montegualtieri Francesco Mattaleone di Scorrano, suffeudatario dei Signori Trasmondo.\nUlteriori tracce del castello figurano annoverate nell'elenco del pagamento delle decime ecclesiastiche del 1324 al numero 2981 dove si trova il citato \"Ecclesia S. Joannis de Monte\" e al numero 2987 \"Ecclesia S. Joannis de Mortula\".\nDocumenti del XVI secolo individuano, per la prima volta, nel barone di Scorrano Sigismondo De Sterlich il nuovo possessore. Da questo momento inizia il lungo insediamento della famiglia nel quadrilatero di Scorrano, Cermignano, Montegualtieri e Poggio delle Rose.\nIl centro di Cermignano.\nCermignano dipese da Montegualtieri fino al XIV secolo, quando fu costruito il Palazzo Ducale degli Scorrano, che successivamente nel XVII secolo pass\u00f2 in mano alla famiglia De Sterlich proveniente da Penne. Il centro per molti anni fu governato dagli Aliprandi De Sterlich fino alla dichiarazione del Regno d'Italia nel 1861. Nel frattempo Montegualtieri, divenuta frazione, continu\u00f2 fino al '900 inoltrato a essere propriet\u00e0 dei De Sterlich.\nMonumenti.\nPer quanto riguarda i monumenti, \u00e8 importante ricordare la chiesa di Santa Lucia, costruita sul finire del Settecento, dedicata a Santa Lucia. Importanti sono pure il Palazzo De Sterlich, il Palazzo ex Santoro ed il palazzo Tartagliozzi."}
{"id": "30110", "revid": "125920621", "url": "https://it.wikipedia.org/wiki?curid=30110", "title": "Albissola Marina", "text": "Albissola Marina (\"Arbis\u00f6a\" o \"A M\u00e6nn-a d'Arbisseua\" in ligure) \u00e8 un comune italiano di abitanti della provincia di Savona in Liguria.\n\u00c8 noto insieme ad Albisola Superiore (con cui forma il territorio denominato \"Albisole\") per la lavorazione della ceramica. La differenza del nome rispetto alla vicina Albisola Superiore - di fatto, con una \"s\" in pi\u00f9 - risalirebbe a un errore di trascrizione nel 1915 da parte della Consulta Araldica del Regno d'Italia per la concessione del nuovo stemma albissolese.\nGeografia fisica.\nAlbissola Marina \u00e8 situata sulla costa della Riviera del Beigua, contigua a Savona e al vicino comune di Albisola Superiore, da cui \u00e8 divisa dalla foce del torrente Sansobbia.\nStoria.\nAlbissola Marina \u00e8 stata fondata dai Liguri Ingauni in epoca preistorica, ma \u00e8 con l'Impero romano che acquist\u00f2 fama e importanza soprattutto grazie alla vicinanza del sito di Alba Docilia, oggi compreso nel territorio comunale di Albisola Superiore, vicino alla chiesa romanica di San Pietro.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'Abbazia di Santa Giustina di Sezz\u00e8 (Sezzadio) e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nSeguirono le invasioni da parte dei barbari che portarono alla divisione del borgo in due distinti centri: un borgo nella zona costiera e un altro insediamento alle prime pendici collinari.\nNell'Alto Medioevo divent\u00f2 parte integrante del Comitato di Vado, poi nel Marchesato di Savona e infine nel proprio marchesato guidato dal discendente aleramico Guelfo d'Albisola nel 1122. \u00c8 da questo periodo storico che inizi\u00f2 a svilupparsi il commercio, l'attivit\u00e0 agricola, la pesca e l'industria della ceramica.\n\u00c8 datata sul finire del XII secolo o agli inizi del XIII secolo la fondazione di un unico comune di Albisola che, assieme ai borghi vicini, fu soggetto al dominio di Genova dal 1251 dopo un lungo periodo che vide Savona e Genova in contrasto per il controllo del territorio albissolese. E fu proprio l'8 maggio del 1343 che i tre comuni di Albisola, Celle Ligure e Varazze giurarono la loro completa devozione genovese.\nPossedimento della Repubblica di Genova, il vasto territorio ad est di Savona fu inglobato in un'apposita podesteria, con Varazze quale sede del podest\u00e0 (quest'ultimo nominato dal capoluogo ligure), ma dotando i tre principali centri di autonomi statuti (stipulati nel 1389) e gestione in loco dei pubblici introiti. Una parte della zona costiera di Albissola rimase, tuttavia, nei confini savonesi fino al 1533.\nAl 1616 \u00e8 databile la storica separazione dei due borghi albissolesi nelle due distinte e odierne municipalit\u00e0; le due comunit\u00e0 scelsero le rive del torrente Sansobbia come \"linea di confine naturale\". Tale separazione fu per\u00f2 preceduta quasi vent'anni prima dalla locale comunit\u00e0 ecclesiastica che gi\u00e0 nel 1598 smembr\u00f2 dall'unica parrocchia di San Nicol\u00f2 di Albisola Superiore il priorato di San Benedetto di \"Colonega\" di Albissola Marina, gia dipendenza dell'Abbazia di Santa Giustina di Sezz\u00e8 (Sezzadio) (AL), dove poco dopo avvenne l'istituzione dell'odierna comunit\u00e0 parrocchiale di Nostra Signora della Concordia. Le ultime unioni albissolesi a \"cadere\" furono le propriet\u00e0 dei boschi comunali, separati tra i due comuni solamente nel 1855 dopo 239 anni dalla prima e storica divisione. Come la vicina Albisola Superiore, anche il centro di \"Marina\" fu meta di soggiorno e residenza delle nobili famiglie genovesi come i Durazzo, i Gentile e i De Mari che qui costruirono ville signorili.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, il territorio di Albissola Marina rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 rientr\u00f2 nel V cantone, come capoluogo, della Giurisdizione di Colombo e dal 1803 centro principale del I cantone di Savona nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Savona del circondario di Savona facente parte della provincia di Genova; nel 1927 anche il territorio comunale albissolese pass\u00f2 sotto la neo costituita provincia di Savona.\nIl 26 ottobre del 2006 il Consiglio regionale della Liguria tramite votazione, che non ha ottenuto il quorum necessario dei due terzi dei consiglieri regionali, ha bocciato la proposta di indire un referendum per la fusione dei due comuni di Albisola Superiore e Albissola Marina. La proposta di unire in un'unica entit\u00e0 amministrativa fu presentata dal comitato Albinsieme nel 2003 dopo la raccolta di 5.385 firme. Se il referendum avesse avuto esito positivo il nuovo \"Comune di Albissola\" sarebbe diventato il terzo comune della provincia savonese per numero di abitanti e con una superficie territoriale di 32,22\u00a0km\u00b2.\nDal 1973 al 31 dicembre 2008 ha fatto parte della Comunit\u00e0 montana del Giovo.\nSimboli.\nLo stemma ufficiale \u00e8 stato approvato con l'apposito Decreto del Consiglio dei Ministri datato all'11 agosto del 1975.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Albissola Marina sono , cos\u00ec suddivisi per nazionalit\u00e0, elencando le presenze pi\u00f9 significative:\nQualit\u00e0 della vita.\nIl Comune di Albissola Marina ha conseguito la certificazione del proprio sistema di gestione ambientale conformemente alla norma ISO 14001, ISO 9001 e certificazione EMAS.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2016 e la Bandiera Verde. Ad Albissola Marina \u00e8 stato inoltre conferito, nel 2006, il premio \"Una Citt\u00e0 per il Verde\".\nGeografia antropica.\nIl territorio comunale \u00e8 costituito esclusivamente dal capoluogo, per una superficie territoriale di 3,25\u00a0km\u00b2.\nConfina a nord con il comune di Albisola Superiore, a sud \u00e8 bagnato dal mar Ligure, ad ovest con Savona, ad est con Albisola Superiore.\nEconomia.\nImportante settore dell'economia locale, la realizzazione e lavorazione della ceramica \u00e8 nota dal Cinquecento: al 1589 risale la stesura dei \"Capitula Artis Figulorum loco Albisola\", redatti dal notaro Zuffo. Nel secolo successivo saranno i fratelli Conrado di Albisola a fondare le fabbriche di ceramica della citt\u00e0 francese di Nevers, in Borgogna.\nIl museo della ceramica \"Manlio Trucco\", situato nel vicino comune di Albisola Superiore, \u00e8 dedicato a tale lavorazione. Per rendersi conto dell'abitudine degli albissolesi a lavorare la ceramica basta fare un giro per la citt\u00e0. Sono numerosi i laboratori che producono beni in ceramica e le decorazioni degli edifici, a cominciare dai numeri civici.\nInfrastrutture e trasporti.\nStrade.\nIl centro di Albissola Marina \u00e8 attraversato principalmente dalla strada statale 1 Via Aurelia che permette il collegamento stradale con Savona ad ovest ed Albisola Superiore ad est.\nMobilit\u00e0 urbana.\nI collegamenti urbani e suburbani sono svolti mediante autoservizi gestiti dalla societ\u00e0 TPL LINEA."}
{"id": "30112", "revid": "2912", "url": "https://it.wikipedia.org/wiki?curid=30112", "title": "Anton Mesmer", "text": ""}
{"id": "30113", "revid": "123627447", "url": "https://it.wikipedia.org/wiki?curid=30113", "title": "Colledara", "text": "Colled\u00e0ra (\"C\u00f9ll\u00ebd\u00e0r\u00eb\" in abruzzese) \u00e8 un comune italiano di abitanti della provincia di Teramo in Abruzzo. Fa parte della Comunit\u00e0 montana Gran Sasso. Resa celebre dal libro di memorie intitolato proprio \"Colledara\", pubblicato dal poeta Fedele Romani nel 1907, in prima edizione per l'editore fiorentino Bemporad. Transita qui un tratto della grande Ippovia del Gran Sasso.\nStoria.\nIl 30 dicembre del 1909, con regio decreto n.493, la sede del Municipio di \"Castiglione della Valle\" fu trasferita a Colledara, preferita per diverse ragioni: la posizione centrale, l'alto numero di abitanti delle sue ville, la presenza dell'ufficio postale, del medico, della farmacia, del notaio e persino della banca.\nTuttavia vi fu una ragione che il consigliere provinciale Tito Candelori cos\u00ec riassunse in un suo intervento tratto da: Atti del Consiglio provinciale di Teramo, anno 1909, Teramo, De Carolis, 1910, pp.\u00a063\u201364;\nIl romanzo di Fedele Romani, pubblicato nel 1907, aveva suscitato interesse e consenso non solo in Abruzzo. Le anticipazioni che, sotto forma di articolo, Romani era andato pubblicando negli anni precedenti su \"Il Marzocco\", una delle pi\u00f9 raffinate e seguite riviste di letteratura, avevano incontrato un notevole successo tanto da rappresentare un vero e proprio \"caso letterario\".\nNe sono prova da un lato l'interesse a pubblicare il volume da parte di un editore di primissimo piano in Italia, come il fiorentino Bemporad e dall'altro l'ampio spazio concesso a Romani dai fratelli Orvieto, animatori del \"Marzocco\", per le anticipazioni relative al secondo romanzo, poi pubblicato postumo con il titolo \"Da Colledara a Firenze\".\nSuccessivamente, con il regio decreto n.379 del 16 febbraio 1928 n. 60, il Comune cambiava denominazione da Castiglione della Valle a Colledara.\n\"Colledara\" di Fedele Romani (1907): incipit.\n&gt; Leggi il testo completo di \"Colledara\" di Fedele Romani\nMonumenti e luoghi d'interesse.\nChiesa di San Paolo.\nA Colledara si trova la chiesa di San Paolo, ampiamente descritta da Fedele Romani nella sua opera. Si tratta di una chiesa edificata nel corso del secolo XVI e pi\u00f9 volte ristrutturata.\n&gt; Testo completo di Fedele Romani sulla Chiesa di San Paolo\nGeografia antropica.\nFrazioni.\nBascianella, Capo di Colle, Castiglione della Valle, Chiovano, Collecastino, Villa Ilii, Ornano Grande, Ornano Piccolo, Pantani, Pizzicato, Sbarra, Vico, Villapetto.\nCastiglione della Valle.\nDenominato nel medioevo \"Castrum Leonis Vallis Sicilianae\", fu un castello feudale e sede comunale successivamente, fino al 1909. Nel 1747 Castiglione si dot\u00f2 di propri \"Statuti rurali\". Vi si trova la chiesa di San Michele Arcangelo con opere attribuite a Andrea De Litio e Pompeo Cesura.\nOrnano.\nLocalit\u00e0 divisa in Ornano grande e Ornano piccolo. Vi si trova il palazzo Petrilli, abitazione di una delle pi\u00f9 antiche famiglie della zona. Oggi \u00e8 sede della Fondazione AMORC (Antico e Mistico Ordine Rosae-Crucis). A Ornano Grande si trova la chiesa di San Giorgio. La frazione di Ornano Grande sorge a 495 metri sul livello del mare. Nel paese in estate si svolgono varie manifestazioni culinarie e ludiche come\" la sagra delle Frittelle\". Si ricorda Ornano Grande inoltre per la bellissima descrizione che ne fa Orazio Delfico in un suo celebre libro. Vi si svolgono attivit\u00e0 culturali per la tutela del dialetto locale.\nVilla Petto.\nCon testimonianze di epoca romana. Vi si trovano le chiese di San Salvatore (sec. XIV) e di Santa Lucia (sec. XVI)."}
{"id": "30115", "revid": "125686056", "url": "https://it.wikipedia.org/wiki?curid=30115", "title": "Altare (Italia)", "text": "Altare (\"L'At\u00e9\" nel dialetto altarese, \"L'At\u00f2\" in savonese e \"Art\u00e2\" in genovese) \u00e8 un comune italiano di abitanti della provincia di Savona in Liguria.\nGeografia fisica.\nSpesso erroneamente accomunato alla Valle Bormida, il territorio comunale \u00e8 invece situato sulle colline dell'immediato entroterra rivierasco, a circa 12 km dal capoluogo provinciale, nella zona di incontro tra Alpi e Appennino ligure. Sul suo territorio infatti (in fondo al viale De Caroli) si trova la Bocchetta di Altare o Colle di Cadibona, punto di demarcazione convenzionale tra Alpi e Appennini.\nLa massima altitudine comunale \u00e8 di , presso la vetta del monte Baraccone; altro monte importante \u00e8 il monte Burot () sulla cui sommit\u00e0 si trova l'omonimo forte del XIX secolo.\nNel territorio vi scorre nell'estremo confine ad ovest il fiume Bormida di Mallare, affluente del Tanaro, e vi nasce il fiume Letimbro che da qui scende, attraversando Savona, fino al mar Ligure.\nStoria.\nUn primo insediamento sorse forse gi\u00e0 in epoca romana lungo l'importante via commerciale tra la costa ligure e l'Oltregiogo. Dal X secolo il feudo di Altare dipender\u00e0 dai monaci benedettini del monastero di sant'Eugenio dell'isola di Bergeggi, inserito nei vasti possedimenti feudali dell'Abbazia di Lerino, grazie a loro venne fondato il nuovo borgo nel XII secolo e l'antica parrocchiale di Sant'Eugenio (oggi la Chiesa della Santissima Annunziata), dedicata all'antico santo patrono di Altare poco distante dal tratto finale della Bormida di Mallare; gli stessi monaci saranno gli \"importatori\" dalla Francia dell'attivit\u00e0 legata alla produzione e lavorazione del vetro, arte che far\u00e0 nei secoli successivi la fortuna economica di Altare.\nNel 1142 il borgo venne ereditato da Enrico I Del Carretto detto \"il Guercio\", discendente di Bonifacio del Vasto, il quale si nomin\u00f2 nuovo marchese Del Carretto e ad Altare procedette ad una nuova fortificazione del nucleo storico. Dal 1393 il territorio altarese fu inglobato nei possedimenti del Marchesato del Monferrato, sotto la guida del marchese Teodoro II del Monferrato, e proprio a quest'ultimo Giorgio Del Carretto don\u00f2 un quarto del feudo di Altare e una porzione del locale castello; gli altri tre quarti del territorio altarese resteranno alle dipendenze dirette di Giovanni Del Carretto, fratello di Giorgio.\nUna confisca delle terre di Altare alla famiglia Del Carretto avvenne nel 1446 per l'accusa da parte della Camera Ducale di \"lesa maest\u00e0\"; i marchesi del Monferrato divennero quindi consignori del feudo di Altare fino al 1538 quando Galeotto Del Carretto, possessore di un quarto del feudo, riusc\u00ec a riscattare l'intera porzione. Lo stesso marchese, assieme ai nipoti Gio Vincenzo e Gio Ambrogio, accordandosi con il principe del Monferrato, diede il consenso per i nuovi statuti sull'arte vetraia redatti nel 1512.\nNel 1536 il Monferrato pass\u00f2 sotto l'influenza della famiglia Gonzaga di Mantova e il feudo di Altare ceduto per permuta nel 1634 ai conti Sepozzi decretando la fine della dominazione carrettesca nel territorio altarese; solo nel 1641 Altare venne assoggettato alla famiglia mantovana.\nIl territorio altarese fu eletto al rango di marchesato nel 1685-1686 con alla guida la marchesa Elisabetta Grandiglia Morra (o Morr\u00e0), quest'ultima \"nelle grazie\" del duca Ferdinando Carlo di Gonzaga-Nevers; nel 1701 il piccolo marchesato fu venduto ai fratelli Federico e Francesco Bartolomeo Millo di Celle Ligure dalla stessa marchesa. Nel 1708, come tutto il Monferrato, entr\u00f2 a far parte del Regno di Sardegna seguendone le sorti storiche fino alla dominazione napoleonica di fine Settecento.\nCon la dominazione francese il territorio di Altare rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del VIII cantone, capoluogo Carcare, della Giurisdizione delle Arene Candide e dal 1803 centro principale del V cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 Altare fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Cairo del circondario di Savona facente parte della provincia di Genova; nel 1927 anche il territorio comunale altarese pass\u00f2 sotto la neo costituita provincia di Savona.\nSubisce gli ultimi aggiustamenti ai confini amministrativi nel 1952 e nel 1968 quando le furono aggregati alcune zone dei territori, rispettivamente, di Quiliano e di Savona.\nL'attivit\u00e0 vetraria.\nL'attivit\u00e0 del vetro ad Altare si svolse ininterrottamente dal XII al XX secolo. In questi otto secoli di storia un cambiamento strutturale si verific\u00f2 soltanto nel 1856, quando le fornaci si riunirono in un'unica azienda a carattere cooperativistico: la SAV (Societ\u00e0 Artistico Vetraria). L'azienda si svilupp\u00f2 rapidamente e acquist\u00f2 prestigio. Continu\u00f2 dal Medioevo la produzione di vetri d'uso \"d'ogni sorta e maniera\", di vetri per la farmacia e gli ospedali, di articoli di valore artistico, cui si aggiunsero, nel Novecento, vetri per la chimica resistenti agli sbalzi termici.\nDalle probabili origini benedettine ai primi nomi propri di vetrai, indicati negli atti notarili del XIII secolo, si pass\u00f2 nel secolo successivo, a un consolidamento di questa attivit\u00e0 che si espresse negli atti notarili di uomini provenienti da Genova, da Venezia, da Savona, da Pisa e da alcuni paesi della val Bormida. Lo Statuto dell'Arte impose al forestiero il versamento, per la sua ammissione alla Corporazione, di lire trecento in moneta di Savona rimanendo per quattro anni \"tizzatore\" e per altri quattro apprendista, prima di ottenere la qualifica di \"maestro\". Con la fine del XV secolo, Altare raggiunse il numero di duecento maestri vetrai associati tra loro.\nNel porto di Savona, membri delle famiglie assistettero allo sbarco delle materie prime, in particolare del fondente e contemporaneamente alla spedizione dei manufatti in tutte le citt\u00e0 della penisola, in Tunisia, in Spagna, in Provenza. Alcuni di loro pilotarono personalmente le imbarcazioni, proprie o prese a nolo, saettie, piccole galee.\nContemporaneamente costruirono fornaci nella penisola italica, sino a raggiungere, nel XVII secolo, il numero di \"52 vetrerie\". Gi\u00e0 agli inizi del XV secolo si spinsero alla ricerca di zone ricche di legname e di sabbie pure come la Francia, la quale concesse ai vetrai alcuni privilegi fiscali. Dalla Provenza, alla Savoia, al Delfinato, al Poitou, alla Borgogna, alla Piccardia, a Lione, a Nevers, alla Bretagna, il dinamismo dei vetrai non conobbe sosta.\nAd Orl\u00e9ans, Bernardo Perotto, nato ad Altare il 26 giugno 1619, ottenne dal fratello del \"Re Sole\", Filippo d'Orl\u00e9ans, il privilegio di costruire una vetreria, sulla quale il re Luigi XIV pose le insegne reali. Il 25 settembre 1688, il Perotto, dopo numerosi esperimenti da lui portati a compimento con ingentissime spese ottenne dal re Luigi XIV Regie Patenti per colare il cristallo su tavole, dandogli il colore desiderato. Il nuovo sistema di collaggio - che si sostitu\u00ec alla soffiatura della lastra e permettendo la fabbricazione di specchi di grandezza superiore al metro quadrato - rimase l'unico procedimento industriale sino al 1920, quando innovativi processi di fusione permisero di rendere continua la colata.\nAd Altare nacque, nel 1856, la seconda cooperativa italiana, che segu\u00ec la prima in assoluto costituitasi a Torino nel 1854. La cooperativa di Altare era di produzione e lavoro ed era formata dai vetrai della citt\u00e0, avendo come scopo far fronte al peggioramento delle loro condizioni economiche causate dalla politica liberista del regno sabaudo, aggravate per di pi\u00f9 da un'epidemia di colera.\nSimboli.\nLo stemma \u00e8 stato concesso con il decreto del Presidente del Consiglio dei Ministri datato al 18 gennaio 1958.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Altare sono , pari al 10% della popolazione, cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nAd Altare \u00e8 tradizionalmente parlato un dialetto ligure.\nGeografia antropica.\nIl territorio comunale \u00e8 costituito solo dal capoluogo comunale per una superficie territoriale di .\nConfina a nord con il comune di Cairo Montenotte, a sud con Quiliano, ad ovest con Carcare e Mallare, ad est con Savona e Quiliano.\nEconomia.\nIl paese di Altare \u00e8 famoso per la sua arte vetraria. Nel 1982 \u00e8 stato fondato l'ISVAV - Istituto per lo Studio del Vetro e dell'Arte Vetraria, il cui compito dichiarato \u00e8 quello di divulgare la storia sociale, tecnica e artistica del paese e dei suoi vetrai.\nAccanto a due vetrerie industriali \u00e8 sempre viva nel centro storico la tradizionale attivit\u00e0 vetraria artistica, rappresentata da due laboratori artigianali.\nInfrastrutture e trasporti.\nStrade.\nIl centro di Altare \u00e8 attraversato dalla strada statale 29 del Colle di Cadibona che permette il collegamento stradale con Carcare, ad ovest, e Quiliano ad est.\nUlteriori collegamenti viari del territorio sono la provinciale 5 per Mallare e la provinciale 12 per raggiungere alcune frazioni e localit\u00e0 di Cairo Montenotte. \u00c8 presente il casello autostradale sull'autostrada A6 Torino-Savona.\nFerrovie.\nAltare \u00e8 dotata di una stazione ferroviaria sulla linea ferroviaria Torino-Fossano-Savona nel tracciato denominato tratta Savona-San Giuseppe di Cairo via Altare.\nSport.\nCalcio.\nL'U.S.D. Altarese, societ\u00e0 fondata nel 1929 e militante nel campionato di Prima Categoria, \u00e8 il principale sodalizio cittadino."}
{"id": "30117", "revid": "1272592", "url": "https://it.wikipedia.org/wiki?curid=30117", "title": "Corropoli", "text": "Corropoli (\"Cur\u00f9ppi\u00eb\" in dialetto locale) \u00e8 un comune italiano di abitanti della provincia di Teramo in Abruzzo, facente parte della unione dei comuni Citt\u00e0 Territorio-Val Vibrata.\nGeografia fisica.\nIl territorio di Corropoli \u00e8 situato nella Val Vibrata. A nord confina con i comuni di Controguerra e Colonnella, ad est sempre con Colonnella, a sud con i comuni di Alba Adriatica e Sant'Omero e ad ovest con i comuni di Controguerra e Nereto.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D\".\nOrigine del nome.\nAlcuni sostengono che il nome Corropoli derivi da svariate possibili espressioni latine dai diversi significati:\nSecondo le fonti pi\u00f9 accreditate, per\u00f2, il suo nome viene dal latino \"Collis Ruppuli\", ovvero \"Colle di Ripoli\".\nStoria.\nRipoli.\nRipoli \u00e8 il nome dell'insediamento neolitico che sorgeva in parte sul territorio dell'attuale comune di Corropoli. Fu il medico condotto del paese, Concezio Rosa, a scoprirlo nel 1871.\nI Romani.\nNel III secolo a.C. l'area di Corropoli entr\u00f2 a far parte dell'Impero Romano insieme alle zone circostanti. I Romani costruirono sul suolo corropolese ville e templi pagani. Durante degli scavi tra gli anni '70 e '90 sono stati rinvenuti decine di manufatti in terracotta, quali anfore e ciotole, e resti di ville e strutture monastiche sono perdurati fino ai giorni nostri.\nMedioevo - Rinascimento.\nTra il 1393 e il 1760 Corropoli \u00e8 sotto il dominio degli Acquaviva, duchi di Atri. I duchi di Acquaviva furono diciannove.\nA Corropoli numerosi monumenti medievali testimoniano la diffusione del cristianesimo: l'abbazia di Santa Maria di Mejulano (\"la Badia\"), il Monastero di Gabbiano e, pi\u00f9 recenti, la chiesa parrocchiale di Sant'Agnese, il convento di Santa Maria degli Angeli, la chiesa di San Giuseppe e la chiesa di San Donato.\nRisale al periodo tra il XV e il XVI secolo la costruzione della torre campanaria di Corropoli, che oggi \u00e8 considerata il simbolo della citt\u00e0. Opera di mastro Antonio da Lodi e della sua scuola, fa parte di un gruppo di quattro campanili \"fratelli\" della provincia di Teramo (gli altri 3 sono quelli di Teramo, Atri e Campli).\nNel 1393 Corropoli pass\u00f2 sotto il dominio della famiglia Acquaviva. Successivamente la ricevettero in premio dal re Ferrante per averlo aiutato a reprimere una ribellione degli atriani.\nSotto gli Acquaviva, Corropoli conobbe un periodo di fortificazione: vennero costruite solide mura e un castello baronale, nel perimetro che oggi \u00e8 occupato dalla piazza del paese. Dimora preferita dai Duchi di Atri, gli ultimi ruderi furono demoliti intorno al 1828. Il castello aveva sale di tortura, grandi cantine e stalle per circa 40 cavalli.\nIl 12 febbraio 1528 Corropoli fu data in dote a Dorotea Gonzaga, marchesa di Bitonto.\nNel 1541 Dorotea Gonzaga don\u00f2 Corropoli e altre terre a suo nipote Baldassarre Acquaviva.\nNel 1694 Corropoli apparteneva alla principessa Francesca Caracciolo, moglie di Giosia degli Acquaviva, che l'aveva avuta in dote.\nCorropoli rimase agli Acquaviva fino alla scomparsa di questa famiglia, avvenuta nel 1760 con la morte della duchessa Isabella Strozzi.\nFino all'Unit\u00e0 d'Italia.\nDopo la scomparsa degli Acquaviva, venne demolito il castello baronale per far spazio alla piazza Pie' di Corte (\"ai piedi della corte\", in riferimento agli Acquaviva).\nSociet\u00e0.\nTradizioni e folclore.\nCorropoli \u00e8 sede di diverse manifestazioni estive, come il Palio delle botti, e \"Agosto a Corropoli\". Tempo fa in Corropoli si svolgevano anche la rassegna internazionale folk e la rassegna internazionale di pallavolo femminile.\nPalio delle botti.\nSi tiene ogni anno dal 1983 nell'ultima domenica di luglio. Si tratta di una gara accompagnata da una rievocazione storica rinascimentale. Le contrade del paese si organizzano in squadre, dalle quali vengono scelte due coppie di \"spingitori\" per far rotolare una botte di 70\u00a0kg lungo un percorso in salita. Questo evento attira ogni anno migliaia di persone"}
{"id": "30118", "revid": "57872", "url": "https://it.wikipedia.org/wiki?curid=30118", "title": "Andora", "text": "Andora (\"And\u020da\", \"And\u020d(r)a\", o \"And\u020dra\", in ligure) \u00e8 un comune italiano di abitanti della provincia di Savona in Liguria.\nGeografia fisica.\nAndora \u00e8 situata nella parte pi\u00f9 occidentale della Riviera delle Palme, al confine amministrativo con la provincia di Imperia, tra le insenature di Capo Mele (a levante) e Capo Mimosa (a ponente), alla foce del torrente Merula che l'attraversa. I suoi vasti arenili sono considerati tra i pi\u00f9 belli del ponente ligure e si estendono per quasi 2\u00a0km di lunghezza. Lungo la costa si sviluppa la localit\u00e0 di Marina di Andora.\nOrigini del nome.\nIl nome della citt\u00e0 sarebbe legato ad una tradizione popolare, un racconto che narra la triste storia di Andalora. La leggenda vuole che il principe saraceno Al Kadir, durante una razzia lungo le coste liguri, vide la bella Andalora (che significa landa d'oro) e la volle rapire, legandola all'albero maestro della propria nave.\nIl promesso sposo di lei, Stefanello, la raggiunse nottetempo, mentre la nave era ormeggiata presso Capo Mele, ma nel vano tentativo di liberarla venne scoperto e ucciso. Andalora, per il dolore, e per non restare in mano dei Saraceni, si gett\u00f2 in mare. Il sacrificio dei due giovani, sempre secondo la leggenda, spinse il principe Al Kadir a convertirsi alla fede cristiana. Da allora i due paesi limitrofi di Andora e Stellanello portano questi nomi in memoria dei due giovani.\nStoria.\nPercorso storico.\nSecondo le fonti storiche il \"castrum Andor\u00e6\" fu un antico possedimento d'epoca romana che, durante l'et\u00e0 dell'alto medioevo, trasferendosi dall'originaria ubicazione lungo la piana del torrente Merula si stanzi\u00f2 lungo l'altura del Castello. Il feudo dall'XI secolo fu in possesso dei monaci benedettini dell'abbazia di San Martino dell'isola Gallinara fino al XII secolo quando pass\u00f2 ai marchesi di Clavesana che fecero del castello un caposaldo e locale residenza marittima, che fortificarono e ricostruirono innalzadovi il loro castello, circondato da un nucleo fortificato.\nNel 1252 il feudo di Andora venne venduto alla Repubblica di Genova che promosse il territorio a sede di podesteria, dipendente dal vicariato di Porto Maurizio, e dando vita ad un nuovo impulso economico e sociale per tutto il XIII e XIV secolo. Fu nel corso del Quattrocento che il territorio e il castello andorese pat\u00ec devastazione e danneggiamenti per la discesa in Liguria delle truppe dei Visconti, al comando del capitano Niccol\u00f2 Piccinino, negli anni della dedizione della repubblica genovese verso il Ducato di Milano.\nLe distruzioni del borgo causarono, inoltre, un lento ma progressivo abbandono dello stesso in favore dei nascenti nuclei lungo la piana del Merula. Nei secoli successivi per\u00f2 epidemie di malaria e di peste, e l'impaludamento del corso d'acqua, port\u00f2 ad un lento fenomeno di spopolamento del territorio di Andora in favore del vicino centro costiero di Laigueglia. Lo stesso podest\u00e0 trasfer\u00ec, nel 1723, la sede della podesteria nella citt\u00e0 laiguegliese, per\u00f2 con l'obbligo di recarsi almeno tre volte al mese ad Andora per amministrarvi la giustizia.\nDurante questo periodo si svilupparono le coltivazioni dell'ulivo - da cui si ricaver\u00e0 poi l'olio - nonch\u00e9 la pesca, e nacquero i primi cantieri navali.\nCaduta la Repubblica di Genova, la nuova municipalit\u00e0 di San Giovanni d'Andora (nome ereditato dall'antica e omonima pieve) rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 fece parte del II cantone, con capoluogo Laigueglia, della Giurisdizione del Capo delle Mele e dal 1803 centro principale del V cantone di Alassio nella Giurisdizione degli Ulivi. Annesso al Primo Impero francese dal 13 giugno 1805 al 1814, ed inserito nel Dipartimento di Montenotte, riottenne il nome di Andora.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel III mandamento omonimo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna. Dal 2014 al 2019 ha fatto parte dell'Unione dei comuni della Val Merula e di Montarosio, ospitandone la sede.\nSimboli.\nLo stemma ufficiale \u00e8 stato approvato con l'apposito Decreto del Presidente della Repubblica datato al 3 novembre del 1987.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Andora sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 dei servizi del porto turistico (\"Marina di Andora\") nel 2016.\nGeografia antropica.\nIl territorio comunale \u00e8 costituito, oltre al capoluogo, dai nuclei storici di Castello, Colla Micheri, Conna, Rollo, San Bartolomeo, San Giovanni e San Pietro per una superficie territoriale di 31,80\u00a0km\u00b2.\nConfina a nord con i comuni di Garlenda, Villanova d'Albenga e Alassio, a sud con Cervo (IM), ad ovest con Stellanello, Villa Faraldi (IM) e San Bartolomeo al Mare (IM) e ad est con Laigueglia e il mar Ligure.\nEconomia.\nL'economia andorese si basa principalmente sul turismo balneare; questo grazie al fatto che la localit\u00e0 pu\u00f2 contare su uno dei pi\u00f9 vasti arenili in sabbia della Riviera di Ponente grazie alla costruzione del porto turistico.\nDurante la stagione estiva la popolazione giunge a toccare circa dai settantamila ai centomila abitanti, data la presenza di numerosissime ville e seconde case.\nI maggiori flussi turistici si hanno nel bacino di utenza proveniente dal Piemonte, dalla Valle d'Aosta e dalla Lombardia.\nInfrastrutture e trasporti.\nStrade.\nIl territorio di Andora \u00e8 attraversato, nel tratto pi\u00f9 interno, dalla strada provinciale 13 che permette il collegamento stradale della localit\u00e0 di Marina di Andora, lungo la costa, con il territorio comunale di Stellanello e Testico. Verso la zona costiera \u00e8 la strada statale 1 Via Aurelia ad attraversare il centro andorese collegandolo con Laigueglia, ad est, e il comune imperiese di Cervo ad ovest.\nInoltre \u00e8 raggiungibile anche grazie al proprio casello autostradale sull'autostrada A10.\nFerrovie.\nAndora \u00e8 dotata di una nuova e propria stazione ferroviaria sulla linea ferroviaria Genova-Ventimiglia, che \u00e8 andata a sostituire la vecchia stazione del 1872, a seguito del raddoppio e dello spostamento a monte della tratta tra San Lorenzo al Mare e Andora.\nPorto turistico.\nAndora \u00e8 dotata di uno degli approdi turistici pi\u00f9 importanti della Liguria: il porto turistico \"Marina di Andora\" che dispone di 800 posti barca (il 5\u00ba porto turistico per grandezza della regione dopo Lavagna, Imperia, Sanremo e Marina degli Aregai). Il porto si trova a levante vicino al promontorio di Capo Mele.\nAmministrazione.\nGemellaggi.\nAndora \u00e8 gemellata con:\nSport.\nCalcio.\nTra le societ\u00e0 calcistiche del passato l'A.S. Val Merula e l'Andora Calcio.\nTennis.\nAd Andora sono presenti due associazioni tennistiche affiliate alla Federazione Italiana Tennis che giocano presso i due circoli di tennis.\nPallapugno.\nLa squadra andorese di pallapugno \u00e8 la Don Dagnino Andora, nata nel 1960. Nel suo palmar\u00e8s ci sono numerosi scudetti, ultimo dei quali nel campionato di Serie B 2009 con Matteo Levratto. Disputa le partite casalinghe allo sferisterio \"San Bartolomeo\".\nRally.\nOgni anno, a febbraio, si svolge la \"Ronde Val Merula\" (in precedenza denominate \"Rally di Andora\" e ancora \"Ronde di Andora\"), della quale la prima edizione si \u00e8 svolta l'8 e il 9 febbraio 2014 dalla A.S.D. Sport Infinity. Nel 2011 ci fu speciale partecipazione del pilota di Formula 1 Robert Kubica il quale rimase gravemente ferito durante il trasferimento da un punto ad un altro.\nAltro.\nAd Andora viene inoltre disputato un importante trofeo nazionale di Nuoto per salvamento, il Trofeo Citt\u00e0 Di Andora."}
{"id": "30119", "revid": "125392043", "url": "https://it.wikipedia.org/wiki?curid=30119", "title": "Cortino", "text": "Cortino (\"Curt\u0259n\u00eb\" in abruzzese) \u00e8 un comune italiano di abitanti della provincia di Teramo e diocesi di Teramo-Atri in Abruzzo.\n\u00c8 appartenuto alla comunit\u00e0 montana della Laga fino al 2013, anno in cui la stessa \u00e8 stata soppressa, e dal 2014 fa parte dell'unione dei comuni montani della Laga.\nLa circoscrizione territoriale attuale risale al 1\u00ba maggio 1816, quando furono istituite le circoscrizioni amministrative del Regno delle Due Sicilie; con una variazione successiva intervenuta nel 1868 quando, con R.D. 6/12/1868, fu soppresso il Comune di Valle San Giovanni e le frazioni di Casanova, Collegilesco e Faieto furono annesse al Comune di Cortino.\nIl suo capoluogo, situato ai piedi di quanto rimane di una delle rare abetaie pure dell'Appennino (uno dei biotipi di maggior tutela dei Monti della Laga), che si estende per buona parte del versante sud-orientale del Monte Bilanciere, costituendone un suggestivo anfiteatro, si trova a una quota compresa tra i 1000 e i 1060 m sul livello del mare.\nStemma.\nLo stemma del comune risulta dalla scomposizione delle figure o \u201cpezze\u201d contenute nell'antico sigillo della \"universitas \u201cRocca Roseti\u201d\" nell'ordine visibile nell'attuale stemma di Crognaleto, anche se quest'ultimo invece delle due rose del sigillo di Roseto (di certo due fiori) che sormontano la torre posata o fondata sulla mediana delle tre cime del monte, contiene due stelle.\nBlasonatura: \"Semipartito troncato: nel 1\u00ba d'azzurro al monte all'italiana di tre cime affiancate, la mediana pi\u00f9 alta di verde; nel 2\u00ba d'azzurro alla torre d'oro murata di nero, aperta e finestrata dello stesso; nel 3\u00ba di rosso alla rosa d'argento fogliolinata di verde. Ornamenti esterni da Comune, i rami legati da un nastro di rosso\".\nGeografia fisica.\nIl territorio di Cortino rientra nel perimetro del Parco nazionale Gran Sasso-Monti della Laga.\nA ovest, quasi a far da barriera, vi \u00e8 la maestosa e rotondeggiante catena dei Monti della Laga con i suoi estesi boschi di faggio, e i suoi prati da secoli utilizzati per il pascolo estivo delle greggi di ovini e di altro bestiame. Rilevanti anche se ridotti di dimensione sono i residui di boschi di abete bianco siti nei pressi di Cortino e Comignano e di Altovia. Numerose e frequenti sono le fioriture da aprile a giugno di varie specie di orchidee selvatiche, cos\u00ec come di altre specie floreali protette quali il \"Lilium bulbiferum croceum\" o \"Giglio di San Giovanni\". Le condizioni di protezione date dallo stato di parco nazionale ha consentito il ripopolamento del lupo, del cinghiale e di altre specie animali tra cui numerose specie di rapaci; in via di reintroduzione sono alcune specie di cervidi; non sono mancati sporadici avvistamenti dell'orso.\nStoria.\nNato come comune tra il 1813 e il 1816, durante il decennio napoleonico nell'ambito del progetto di riordino delle circoscrizioni territoriali del Regno, dalla divisione del vasto comprensorio dello \"Stato di Roseto\", da cui si ebbero \"Cortino in Roseto\" e il comune di Crognaleto; l'antica \"universit\u00e0\" era posta nella provincia del 1\u00ba Abruzzo Ulteriore (oggi Provincia di Teramo), e comprendeva circa 29 villaggi siti su un territorio montano compreso soprattutto tra Montorio, Poggio Umbricchio, la Valle Siciliana, L'Aquila, Campotosto, Amatrice, Rocca Santa Maria. Confini naturali erano considerati il fiume Vomano, i monti della Laga e il fiume Tordino. \nQuantunque la storia del territorio sia molto pi\u00f9 antica provata dai ritrovamenti archeologici di Pagliaroli, la prima notizia storica che si conosca della localit\u00e0 capoluogo risale al 1029 con il nome di \"Corte\" in una donazione fatta dalla famiglia dei Teutoneschi alla Chiesa Aprutina. Nel 1134 appare in altra donazione alla medesima Chiesa con il nome di \"Cortina\", insieme ad altre localit\u00e0 circostanti nella Terra \"Teoderadesca\". Gi\u00e0 nel 1285, quando si sottopose al foro del Vescovo Aprutino, era parte del comprensorio del \"castrum Scalellis\" (che si estendeva da Cortino a Pagliaroli), e con Rocca di Padula riunite a Frunti fino agli inizi del sec. XV, quando entr\u00f2 a fare parte del nuovo \"Stato\" o \"Universitas\" della Montagna di Roseto, insieme a Crognaleto e le altre (circa 30) \"ville\", almeno dal 1424 sotto la signoria degli Acquaviva del ramo dei duchi di Atri, e che risultava compreso tra i due gruppi montuosi fra i pi\u00f9 elevati di tutto l'Appennino Centrale e della penisola.\nIl diffondersi della pestilenza del 1528 sollecit\u00f2 anche le popolazioni di questi luoghi, come nel resto della provincia, all'edificazione di chiese (Cortino e Macchia Tornella) e altari (Comignano) sotto l'invocazione di S. Rocco.\nAll'estinzione degli Acquaviva avvenuta nel 1760 con la morte della duchessa Isabella, tutto il comprensorio di Roseto pass\u00f2 con il resto del ducato, sotto la Regia Amministrazione degli Stati Allodiali di Atri, prendendo a volte la denominazione di \"Serenissima Real (o \"Ducal\") Corte della Montagna di Roseto\", governata per lungo tempo da Giovanni Bernardino Delfico, che si protrasse fino alla soluzione del contenzioso patrimoniale con il ramo degli Acquaviva conti di Conversano, che nel 1790 pur conservando il mero titolo ducale di Atri, dovettero rinunciare a favore della Corona, con il definitivo passaggio al Demanio, ad ogni pretesa di natura feudale.\nL'invasione francese del 1799 vide la nascita di una forte reazione interna manifestatasi con la recrudescenza del brigantaggio (di cui gli strascichi perdurarono almeno fino a tutto il 1806) mediante la costituzione delle \"truppe a massa\" di ispirazione sanfedista. Persona di spicco in questo periodo fu il \"Capo massa\" D. Donato de Donatis, nativo di Fioli di Rocca Santa Maria e parroco di Pezzelle, che non manc\u00f2 di allearsi anche con altri briganti di cui il comune soffr\u00ec le scorrerie come Giuseppe Costantini noto come \"Sciabolone\".\nIl territorio comunale come gran parte della montagna teramana fu frequente teatro del cennato problema endemico del banditismo, che non poco limit\u00f2 le possibilit\u00e0 di sviluppo della zona, di cui i periodi storicamente pi\u00f9 noti furono oltre al citato periodo francese; la fine del Cinquecento di cui fu protagonista Marco Sciarra, la fine del Seicento con la storica sconfitta per mano del vicer\u00e9 Del Carpio, e nel periodo dell'unit\u00e0 d'Italia.\nSussistono tuttora a testimonianza e retaggio dell'ampia diffusione degli usi civici e della tipica organizzazione dei beni comunali le amministrazioni separate di Pagliaroli, Padula e Macchia Tornella.\nDanni a numerosi edifici sono stati riscontrati in occasione del sisma del 24 agosto e del 30 ottobre 2016 che ha devastato il confinante comune di Amatrice e altri dell'appennino umbro-marchigiano.\nMonumenti e luoghi d'interesse.\nChiesa di Santa Maria Assunta (Padula).\nLa chiesa \u00e8 nota anche come Santuario della Madonna dei Monti della Laga, si trova appena fuori dall'abitato di Padula. Fu costruita nel XV secolo, ma rimaneggiata nel XVIII secolo. Ha pianta basilicale con chiostro conventuale in pietra. Il campanile \u00e8 una torre a guglia, edificato con questa guglia nella met\u00e0 degli anni '50, ad ispirazione dei maestri di Atri, in somiglianza con le torri di Teramo, Citt\u00e0 Sant'Angelo e Cellino Attanasio. La semplice facciata ha portale gotico. L'interno era a tre navate ma poi \u00e8 stata conservata solo la navata la centrale con transetto, e organo nella controfacciata. I lati interni sono decorati da piastrelle marmoree che coprono la muratura dove erano gli antichi affreschi (qualcuno sopravvive); il soffitto \u00e8 decorato da dipinti rinascimentali che mostrano gli stemmi degli Acquaviva.\nL'altare barocco \u00e8 a baldacchino monumentale, con una macchina a forma di tempio classico, sovrastata dal monumentale stemma dei duchi di Atri, con al centro Cristo in trionfo risorto, accanto due nicchie con le statue dell'Assunta e di San Gabriele dell'Addolorata.\nParrocchia della Beata Vergine Assunta.\nLa chiesa che si trova nell'abitato di Cortino, documentata nel 1324, poi sub\u00ec vari rifacimenti e aggiunte, tanto che fotografie del primo Novecento la mostrano con un portale romanico e la facciata decorata da un finestrone, e due campanili, uno a torre, e l'altro con l'orologio pubblico. La facciata \u00e8 stata rifatta negli anni '50 in stile pseudo gotico, per omogeneizzare il tutto, con finestroni ad oculo e tre portali. La copertura \u00e8 a capanna, l'interno \u00e8 a navata unica.\nChiesa di San Michele Arcangelo (Lame di Cortino).\nFu costruita in pietra sbozzata nel XVI secolo e si compone di una cappella con facciata a capanna e campanile a vela sulla sommit\u00e0 centrale. Vicino alla chiesa c'\u00e8 il Monumento ai caduti delle guerre (2001).\nChiesa di San Donato (Caiano).\nLa piccola cappella \u00e8 del Settecento, con facciata semplice in pietra sbozzata decorata da rosone a obl\u00f2. Il campanile \u00e8 a vela. L'interno sobrio ha soffitto di travi di legno e un modesto altare dedicato alla Madonna.\nGeografia antropica.\nFrazioni.\nLa maggior parte degli abitanti del comune vive nelle numerose frazioni poste in gran parte attorno al Monte Bilanciere (m. 1263 s.l.m.). Il comune si sta spopolando in favore della citt\u00e0 di Teramo e dei comuni limitrofi, che negli ultimi anni ha avuto un notevole sviluppo. Nelle varie frazioni la popolazione aumenta d'estate, quando vi tornano le persone che si sono trasferite altrove. Resistono ancora testimonianze e strutture edilizie antiche; mentre la quasi totalit\u00e0 dei ricchi arredi sacri lignei, risalenti anche al XVII secolo che davano ornamento alle chiese sono andati dispersi, distrutti o trafugati a partire dagli anni cinquanta del secolo scorso.\nAmministrazione.\nAmministrazioni in et\u00e0 repubblicana.\nL'archivio comunale sub\u00ec la quasi totale distruzione nel 1943."}
{"id": "30120", "revid": "125400185", "url": "https://it.wikipedia.org/wiki?curid=30120", "title": "Crognaleto", "text": "Crognaleto \u00e8 un comune italiano sparso di abitanti della provincia di Teramo in Abruzzo. Il nome deriva dal termine dialettale \"crognale\" (= corniolo). Il centro omonimo \u00e8 sito a 1 105\u00a0m di quota, ma la sede municipale si trova nella frazione di Nerito.\nGeografia fisica.\nIl territorio comunale, sito sulle pendici orientali dei Monti della Laga, caratterizzato da folti boschi di faggio e querce, si estende sui due versanti della Valle del Vomano. Faceva parte della \"Comunit\u00e0 Montana Gran Sasso,\" oggi soppressa, e ricade all'interno del Parco Nazionale del Gran Sasso e Monti della Laga. Transita qui un tratto della grande Ippovia del Gran Sasso.\nStoria.\nInsediamenti sono attestati in epoca pre-romana e romana, ma gran parte degli attuali centri abitati sembra avere origini medioevali. Il territorio lungo la valle del Vomano era interessato dal passaggio di quella che pare fosse la Via Cecilia.\nLe prime notizie appaiono sul finire del XIII secolo quando la vicina Amatrice rivendicava il possesso di alcune localit\u00e0 ora facenti parte del comune.\nL'attuale comune fu istituito nel 1813, durante l'occupazione napoleonica. Crognaleto, in precedenza facente parte del comune o \"universit\u00e0\" di Roseto, insieme con il territorio che diventer\u00e0 comune di Cortino, fu dichiarato comune autonomo, raccogliendo come frazioni numerosi centri abitati che in precedenza costituivano per lo pi\u00f9 essi stessi delle \"universitates\" dotate di una loro autonomia.\nSimboli.\nLo stemma del comune di Crognaleto \u00e8 stato riconosciuto con decreto del Capo del governo del 25 febbraio 1936.\nIl gonfalone \u00e8 stato concesso con decreto del presidente della Repubblica del 14 febbraio 2008.\nCultura.\nGastronomia.\nLa ventricina di Crognaleto \u00e8 un insaccato costituito da grasso suino mescolato con una bassa percentuale di spalla o altra carne magra, tritati e conditi con spezie e peperoncino e insaccati nello stomaco o nella vescica dell'animale. Dopo la maturazione, preferibilmente con leggera affumicatura, e la stagionatura, si mangia spalmato sul pane. L'uso \u00e8 inoltre di conservare le salsicce dentro la ventricina, in modo da valorizzare entrambi i sapori.\nCinema.\nNel 1977 sul territorio comunale, sono state girate alcune scene del film \"Autostop rosso sangue\".\nGeografia antropica.\nFrazioni.\nAiello, Alvi, Aprati, Cervaro, Cesacastina, Figliola, Frattoli, Macchia Vomano, Nerito, Piano Vomano, Poggio Umbricchio, San Giorgio, Santa Croce, Senarica, Tottea, Valle Vaccaro\nAlvi.\nPiccola frazione di Crognaleto situata a 1 005\u00a0m s.l.m. ricostruita dopo la frana che la colp\u00ec nel 1899.\nCervaro.\nDi interesse anche i resti di antichi mulini nella valle del torrente Zincano.\nIl mulino D'Egidio si trova nel torrente Laga.\nCesacastina.\nLa frazione di \"Cesacastina\" si trova a 1 150\u00a0 nel cuore del parco nazionale del Gran Sasso e Monti della Laga.\nIl paese \u00e8 suddiviso in quattro borghi; l'agglomerato pi\u00f9 antico si trova ai piedi del paese, borgo \"Combrello\" (Colle Morello) in cui si possono ammirare architravi del 1600. In questo borgo ha avuto i natali don Michelangelo Forti, patriota e umanista, al quale \u00e8 dedicata l'omonima piazza. Le case, costruite in arenaria, rispecchiano la geologia del luogo e il paesaggio mozzafiato. Il borgo \"Colle\" si caratterizza per versetti e motti incisi su porte e finestre degli edifici. Il borgo Mastresco \u00e8 il primo nucleo che si incontra alla porte del paese percorrendo la rotabile, da racconti popolari si narra che il paese fu colpito da uno smottamento, scivolando verso il basso, solo il \"Mastresco\" rimase al suo posto, da ci\u00f2 deriva il suo nome \"rimasto ecco\".\nIl borgo \"Villa\" si caratterizza per la chiesa dedicata ai SS Pietro e Paolo. Essa si presenta con una pianta a croce latina con motivi ornamentali interni risalenti al barocco, costituiti principalmente da un altare con colonne tortili e dipinti raffiguranti motivi sacri. La chiesa era l'unica nella montagna teramana che conserv\u00f2 il patronato laico, cio\u00e8 il diritto dei residenti a eleggere il proprio parroco. Il paese \u00e8 divenuto famoso per la sua posizione strategica, poich\u00e9 in poco tempo \u00e8 possibile raggiungere la \"Valle delle Cento Cascate\", un grandissimo bacino idrografico che in primavera \u00e8 solcato da numerosi corsi d'acqua. Da qui poi si pu\u00f2 raggiungere monte Gorzano che con i suoi 2457\u00a0 \n\u00e8 la vetta pi\u00f9 alta del Lazio e dei Monti della Laga, con una vista molto bella sul Gran Sasso d'Italia.\nIn paese si narrano storie circa l'origine del paese e dello stesso toponimo. Nelle vicinanze vi era l'ospedale di Sant'Antonio Abate localmente detto dei \"tignosi\", fu ceduto in gestione mediante convenzione al Convento dei Francescani dell'Aquila ai primi anni del Cinquecento; era adibito a luogo di ricovero per malati di tigna, i quali venivano portati in quel luogo che ancora oggi prende il nome di \"Tignoso\". In prossimit\u00e0 di questo ospedale \u00e8 possibile osservare i resti della chiesa di Santa Maria Maddalena, nel quale sono stati ritrovati una croce e un calice d'oro con il quale papa Giovanni Paolo II ha officiato una messa nel santuario di San Gabriele nei pressi di Colledara. Altre storie poi sono state scritte su roccia, altre tramandate. \"Cesa\"- \"Castina\" pu\u00f2 essere tradotto come taglio di castagno, oppure ricollegato a un accampamento romano, dove Cesa pu\u00f2 significare taglio di un qualcosa come il bosco per esempio, e Castinus, si ritiene essere un console romano che si occupava di viaria, e dato che nella Valle delle Cento Fonti \u00e8 presente un tracciato, che pu\u00f2 essere assimilabile a una via secondaria dell'allora via Salaria, quindi Cesacastina poteva rappresentare un accampamento.\nFrattoli.\nSi trova a 1115\u00a0m s.l.m. Nel 1297 \u00e8 attestato l'abitato, che risulta sottoposto ad Amatrice. Successivamente rientra insieme alla vicine localit\u00e0 nel comprensorio della Montagna di Roseto appartenente al ducato di Atri della famiglia Acquaviva. Tradizionalmente centro artigianale per l'intaglio del legno e per la scultura in pietra. Vi lavora Serafino Zilli, l'ultimo scalpellino della versante teramano della Laga.\nNerito.\nSito a circa 850\u00a0m s.l.m. vi \u00e8 la sede del Municipio. Vi si svolgono due caratteristici riti: il \"Fuoco di Natale\", tenuto acceso dalla vigilia di Natale fino alla Befana; dell\"'Erede\" che si svolge il gioved\u00ec grasso, in cui viene accolto dalla comunit\u00e0 il primo figlio maschio delle nuove famiglie.\nPiano Vomano.\nSituato a circa 850\u00a0m s.l.m. Le prime costruzioni sembrano risalire al XIII secolo, mentre la formazione del centro abitato si deve forse all'abbandono del paese altomedioevale di Campanea (1526), in localit\u00e0 Colle del Vento, che a sua volta sorgeva su un antico insediamento pre-romano, attestato da resti di mura megalitiche.\nPoggio Umbricchio.\nIl paese \u00e8 abbarbicato su uno sperone di roccia a forte declivio, nel territorio dei Monti della Laga, sul versante sinistro del Vomano.\nSi raggiunge per mezzo di una strada in salita che si dirama dalla Statale 80 del Gran Sasso d'Italia (la vecchia strada L'Aquila-Teramo recentemente ribattezzata Strada maestra del Parco).\nSan Giorgio.\nSi trova a 1 150\u00a0m s.l.m. e sviluppato su tre livelli\nSenarica.\nSi trova su di uno sperone di roccia a picco sul tratto di gola del fiume Vomano, lungo la SS 80 del Gran Sasso d'Italia a 650\u00a0m di altitudine.\nChiesa dei patroni Santi Proto e Giacinto con statue lignee del XVI secolo. Interessanti stipiti di portali, tutti in pietra arenaria grigia, tipica dei Monti della Laga, si possono ammirare ancora in alcune case che testimoniano anche la esenzione dai tributi \"casa franca\", in quanto comunit\u00e0 autonoma.\nRisale a questo periodo, forse, la mitica e ancora non accertata storicamente, alleanza con la repubblica di Venezia.\nTottea.\nTottea si caratterizza per la pietra arenaria sulla quale il paese sorge. L'arenaria \u00e8 utilizzata per farne sculture ed elementi architettonici. Sono rinomati gli scalpellini di queste zone, i quali da generazioni si tramandano l'arte nel realizzare camini, stipiti e altri ornamenti.\nNon a caso a Tottea sta nascendo un Ecomuseo e un Centro di documentazione, presso la sede della locale Pro Loco, dedicati alla lavorazione della pietra. Qui si svolge anche un concorso dedicato alla scultura in pietra. Vari artisti vi partecipano ogni anno lasciando al paese un crescente patrimonio artistico che va ad arricchire l'arredo urbano del paese. A Tottea e nel territorio limitrofo hanno sede numerose imprese edili di costruzione e di restauro le cui maestranze hanno prestato o prestano la loro opera in tutto il mondo. Transita qui un tratto della grande Ippovia del Gran Sasso.\nAmministrazione.\nL'Archivio comunale dell'antica universit\u00e0 di Roseto sub\u00ec ripetuti danneggiamenti e dispersioni, in particolare durante la met\u00e0 del secolo XIX quando ancora conservato nella casa comunale di Cervaro venne incendiato dai banditi. Quanto rimaneva venne trasferito nella nuova sede di Nerito."}
{"id": "30122", "revid": "1154737", "url": "https://it.wikipedia.org/wiki?curid=30122", "title": "Arnasco", "text": "Arnasco (\"Arnascho\" o \"Arnasco\" in ligure) \u00e8 un comune italiano sparso di 602 abitanti della provincia di Savona in Liguria. La sede del municipio \u00e8 ubicata nella localit\u00e0 Chiesa.\nGeografia fisica.\nIl territorio di Arnasco \u00e8 posizionato nel tratto inferiore della dorsale montuosa di Castell'Ermo (1.092\u00a0m) - tra il monte Montenero (858\u00a0m), il monte Croce di Arnasco (646\u00a0m) e la Rocca Liverna (551\u00a0m) - lungo lo spartiacque della valli Arroscia, Pennavaire, Neva e la piana di Albenga.\nStoria.\nLe antiche origini del territorio arnaschese vanno ricercate nella ormai scomparsa frazione di Arveglio, gi\u00e0 presente in epoca romana e che fu abbandonata nel corso del XVI secolo quando, secondo lo storico genovese Agostino Giustiniani, il borgo contava nel 1537 all'incirca 250 persone (80 \"fuochi\", famiglie). L'ipotesi romana \u00e8 supportata dal ritrovamento di antiche mura e centurioni agricoli nei pressi della chiesa protoromanica di San Dalmazzo - quest'ultima risalente ai secoli X-XI - che giace nel fondovalle accanto al rio Arveglio.\nLe cinque frazioni (Villa Chiesa, Menosio, Bezzo, Arveglio e Cenesi) vennero inglobate in epoca medievale nella Castellania di Rivernaro che fu dominio della famiglia Clavesana, ma nel corso dei secoli XII e XIII, durante le plurisecolari cruente lotte tra i Clavesana ed il nuove emergente \"libero\" Comune di Albenga, la Castellania sub\u00ec alcune amputazioni territoriali che ne dimezzarono l'ambito, limitandolo alle prime tre frazioni.\nAl 1236 risale la divisione del territorio fra le famiglie Cazulini di Albenga e i Del Carretto del ramo di Balestrino. E furono i primi a seguito dell'inagibilit\u00e0 dei vecchi castelli carretteschi di Rivernaro e di Costiglione (i ruderi di quest'ultimo sono ancora oggi visibili al di sopra della localit\u00e0 Chiesa) a costruire nel 1321 il castello dallo stile vagamente rinascimentale, conosciuto come Castel di Bezzo (ancora oggi abitato).\nLa Castellania di Arnasco, Cenesi e Rivernaro - feudo imperiale del Sacro Romano Impero - rimase di fatto sotto il controllo della famiglia albenganese fino al 1753, quando per successione ereditaria pass\u00f2 nella seconda met\u00e0 del XVIII secolo alla famiglia ingauna dei Costa - legata al ramo di Balestrino dei Del Carretto - che ne conserv\u00f2 il possedimento anche dopo il passaggio di questo territorio nel Regno di Sardegna a partire dal 1735 per le decisioni preliminari del trattato di Vienna.Con la successiva dominazione napoleonica, e la soppressione dei feudi imperiali nel 1797, i territori di Arnasco e Cenesi furono uniti in un'unica municipalit\u00e0 che rientr\u00f2 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del I cantone, con capoluogo Albenga, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nSolamente nel 1815 i due maggiori centri dell'ex Castellania acquisirono una propria indipendenza comunale - nel nuovo comune di Arnasco rientrarono le frazioni di Bezzo e Menosio - ed inglobati nella provincia di Albenga del Regno di Sardegna cos\u00ec come stabil\u00ec il Congresso di Vienna del 1814. Annesso al Regno d'Italia dal 1861, dal 1859 al 1926 il territorio arnaschese fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nSimboli.\nLo stemma ufficiale \u00e8 stato approvato con l'apposito Decreto del Presidente della Repubblica datato al 5 settembre del 1995. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Arnasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale comprende le frazioni di Bezzo e Menosio - poste su terrazzamenti intorno ai 250\u2013300\u00a0m s.l.m. - e le borgate storiche di Costa da Moglia, Postiglione e Prato per una superficie di 6,09\u00a0km\u00b2.\nConfina a nord con i comuni di Vendone e Castelbianco, a sud con Ortovero e Albenga, ad ovest con Vendone, ad est con Castelbianco, Zuccarello e Cisano sul Neva.\nEconomia.\nIl comune si basa principalmente sull'attivit\u00e0 agricola e ai suoi prodotti naturali. Rilevante la coltivazione dell'ulivo, in particolare della variet\u00e0 pignola, denominata anche arnasca da cui ne viene ricavato un pregiato olio extravergine di oliva.\nIl turismo, in particolare quello enogastronomico, \u00e8 un'altra voce importante dell'economia del paese: sono presenti sul territorio diversi agriturismi, alberghi e ristoranti che offrono la possibilit\u00e0 di gustare piatti e vini tipici della cucina ligure.\nInfrastrutture e trasporti.\nStrade.\nIl territorio comunale di Arnasco \u00e8 attraversato principalmente da due strade provinciali: la SP 19 che collega la parte pi\u00f9 orientale (Bezzo) con l'entroterra di Albenga, mentre la SP 35 permette il collegamento stradale della zona occidentale arnaschese (Chiesa e Menosio) con Vendone.\nAmministrazione.\nGemellaggi.\nArnasco \u00e8 gemellata con:\nAltre informazioni amministrative.\nArnasco fa parte dell'Unione dei comuni della vite e dell'ulivo."}
{"id": "30124", "revid": "1516566", "url": "https://it.wikipedia.org/wiki?curid=30124", "title": "Isola del Gran Sasso d'Italia", "text": "Isola del Gran Sasso d'Italia \u00e8 un comune italiano di abitanti della provincia di Teramo in Abruzzo. Il comune ha fatto parte della Comunit\u00e0 montana Gran Sasso fino al 2013, anno in cui sono state abolite tutte le Comunit\u00e0 Montane d'Abruzzo.\nGeografia fisica.\nTerritorio.\nIl capoluogo sorge in una vallata denominata \"Valle Siciliana\" ai piedi del Gran Sasso d'Italia, e provenendo da Teramo si incontra all'ultimo sbocco dell'Autostrada A24 prima del Traforo del Gran Sasso. Il territorio appartiene al Parco Nazionale del Gran Sasso e Monti della Laga, che ospita molte specie animali come il lupo, il camoscio d'Abruzzo, il cervo, l'aquila reale, la poiana, il gufo reale, lo scoiattolo, il cinghiale e la gazza. Transita qui un tratto della grande Ippovia del Gran Sasso. La vista spazia su tutta la parte sud-orientale del Gran Sasso con il \"Paretone\" del Corno Grande, la massima elevazione del comune, Monte Aquila, Monte Brancastello, Monte Prena e Monte Camicia.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +4,7\u00a0\u00b0C; quella del mese pi\u00f9 caldo, agosto, \u00e8 di +22,5\u00a0\u00b0C.\nOrigini del nome.\nIl comune era anticamente un'isola circondata dai fiumi Ruzzo e Mavone e da questo trae il nome. L'unica via d'accesso al paese erano le porte del castello, fra le quali le principali erano le Porte del Torrione e della Cannavina.\nStoria.\nNei pressi del paese sono state rinvenute tracce di abitazioni risalenti al periodo neolitico, ma le prime notizie certe riguardanti Isola col suo nome proprio si riferiscono all'XI secolo, quando Adalberto nel 1063 dona alla chiesa cattedrale di Santa Maria di Teramo la porzione di sua propriet\u00e0 del \"Castello de la Isola\".\nNel 1120 Berardo, vescovo aprutino, infeuda \"Insula\" ad Enrico e Matteo conti d'Aprutium per difesa e protezione della chiesa cattedrale di Santa Maria di Teramo. Nel 1150 il castello dell'\"Isola di Penne\", era tra i possedimenti di Oderisio di Collepietro, nuovo feudatario di Pagliara, originario dell'omonimo comune aquilano. Verso il 1215, secondo una tradizione mai smentita, San Francesco d'Assisi giunto ad Isola fond\u00f2 un convento per i suoi frati che vi rimasero fino alle soppressioni napoleoniche; oggi ivi sorge il Santuario di San Gabriele.\nI Collepietro-Pagliara governarono sulla Valle Siciliana fino al 1293, anno in cui mor\u00ec Tommasa, contessa di Manoppello, ultima discendente di quel lignaggio. Dopo il decesso di Ugolino di Sully, la sorella Maria spos\u00f2 Napoleone Orsini nel 1336 circa portandogli in dote feudi e titoli. Gli Orsini conservarono il feudo ininterrottamente fino al 1404. Dopo una breve parentesi ne ripresero il dominio e lo mantennero fino al 1526.\nNel 1419 vengono redatti gli \"Statuti dell'Universit\u00e0 dell'Isola\" che, oltre ad essere i pi\u00f9 antichi finora rilevati nella provincia di Teramo, hanno anche il pregio di essere l'unico documento scritto in lingua volgare della zona. Nello stesso anno Isola \u00e8 infeudata a Francesco Riccardi di Ortona e poco dopo ad Antonello Petrucci. Successivamente alla Congiura dei Baroni si riattestarono gli Orsini.\nNel 1495 sub\u00ec l'invasione di seicento fanti aquilani e fu annessa con vero atto di capitolazione al Contado dell'Aquila, sotto la cui dipendenza pare restasse fino al 1499. L'ultimo degli Orsini a dominare su Isola del Gran Sasso, fu Camillo Pardo il quale, per la fedelt\u00e0 espressa verso la casa di Francia, fu privato di tutti i beni, compresa la Valle Siciliana, che venne riconsegnata a Carlo V e nel 1526 donata agli Alarcon y Mendoza, nella persona di Ferdinando d'Alarcon, primo Marchese della Valle Siciliana.\nUna testimonianza del periodo si ritrova nella chiesa parrocchiale di Isola, su una lapide della cappella del battistero.\nNell'anno 1559, il Marchese della Valle Siciliana, Fernando de Alarcon istituisce in Isola un Ufficiale con competenze giurisdizionali per assicurare l'ordine pubblico del paese e delle terre ad esso attigue. Nel 1585, tramite le relazioni triennali dei vescovi di Penne e Atri riguardanti la diocesi, si attesta che vi \u00e8 presente in Isola una parrocchia con titolo di Prepositura. Nel 1596 si ricorda la traslazione delle spoglie di Santa Colomba, dall'eremo montano in quel tempo diroccato, alla chiesa di Santa Lucia. \nNel 1644 dagli atti notarili attestiamo la presenza di un Ospedale presso la chiesa di S. Antonio.\nI Mendoza dominarono il territorio Isolano fino a quando Re Giuseppe Bonaparte, con la legge del 2 agosto 1806, abol\u00ec per sempre il sistema feudale e con esso il vecchio ordinamento delle Universit\u00e0. Sorsero allora, al posto delle antiche \"Universit\u00e0 Agrarie\", il moderno comune, comprendente le frazioni di: Casale San Nicola, Fano a Corno, Cerchiara, Varano, Forca di Valle, Cesa di Francia, San Gabriele, Pacciano, Frisoni, Collalto, Trignano, San Giovanni, Tembrietta, Capsano, Colliberti, San Massimo, Pretara, Ceriseto, San Pietro e Villa Piano.\nNel 1821 anche a Isola nacque la societ\u00e0 segreta detta \"Carboneria\"; il gruppo era composto da 52 iscritti tra i quali emergevano importanti personalit\u00e0 come Leonardo Madonna, Giuseppangelo De Angelis, Francesco Paolo Petrilli e Francesco Mezzanotte. Il paese, nel 1843, \u00e8 visitato entusiasticamente e dipinto dallo scrittore e illustratore inglese Edward Lear.\nA partire dal 1861, dopo l'Unit\u00e0 d'Italia, si verificarono nel paese vari episodi di brigantaggio postunitario, Isola fu uno dei centri delle azioni dei briganti, assieme a Civitella del Tronto, Rocca di Cambio, e altri comuni aquilani. Nel 1863 il Comune prese il nome attuale di Isola del Gran Sasso d'Italia. Attualmente conta poco meno di 5000 abitanti.\nIl 5 settembre 1950, si verific\u00f2 un terremoto (con epicentro il Gran Sasso) che fece trepidare gli abitanti di Isola del Gran Sasso e di Pietracamela, provocando consistenti danni alle abitazioni private e vistose lesioni agli edifici pubblici. Anche gli eventi sismici del 6 aprile 2009, 2016, 2017 hanno fatto registrare gravissimi danni agli edifici del tessuto storico del paese, nelle frazioni e nei comuni limitrofi.\nSimboli.\nLo stemma e il gonfalone del comune di Isola del Gran Sasso d'Italia sono stati concessi con decreto del presidente della Repubblica del 28 gennaio 1959.\nSociet\u00e0.\nTradizioni e folclore.\nIl \"Paese dei Motti\".\nTra le tante denominazioni con cui nel tempo \u00e8 stata indicata Isola del Gran Sasso, quali \"\"Il Castello dell'Isola\", \"Isola della Valle\", \"La Perla del Gran Sasso\", \"Il Paese dove il sole sorge due volte\", c'\u00e8 anche il \"Paese dei Motti\"\"; quest'ultimo perch\u00e9 all'interno del centro storico, sugli architravi in pietra di molte porte e finestre, figurano delle iscrizioni in latino dal suggestivo sapore biblico e popolaresco.\nAlcuni esempi che si possono leggere su alcuni palazzetti cinquecenteschi di piazza Marconi:\nAltri motti sulle finestre di un palazzetto rinascimentale di largo Corte:\nIn via Nicol\u00f2 e in largo Torrione:\nI motti che seguono si leggevano negli anni trenta su un palazzo diroccato, in completa e desolante rovina, gi\u00e0 sede comunale e prima ancora ufficio del governatore per conto dei Mendoza, che oggi ha fatto posto a piazza Marconi:\nCultura.\nIstruzione.\nMusei.\nIl museo d'arte sacrea contemporanea ha sede presso il santuario di San Gabriele dell'Addolorata.\nCinema.\nNel 2001, nel territorio comunale viene girato il film \"Gabriel\", pellicola che narra la vita di san Gabriele dell'Addolorata."}
{"id": "30125", "revid": "1718925", "url": "https://it.wikipedia.org/wiki?curid=30125", "title": "Martinsicuro", "text": "Martinsicuro \u00e8 un comune di abitanti della provincia di Teramo in Abruzzo facente parte della unione dei comuni Citt\u00e0 Territorio-Val Vibrata. Situato sulla destra della foce del fiume Tronto, \u00e8 la municipalit\u00e0 pi\u00f9 settentrionale d'Abruzzo ed il primo comune della regione, venendo da nord, affacciato sul medio Adriatico, chiamato per l'appunto \"Prima Spiaggia d'Abruzzo\".\nGeografia fisica.\nIl territorio di Martinsicuro \u00e8 situato nella Val Vibrata. A nord confina con i comuni marchigiani di San Benedetto del Tronto e Monteprandone, ad est con il Mare Adriatico, a sud con il comune di Alba Adriatica e ad ovest con il comune di Colonnella.\nNella classificazione sismica della protezione civile \u00e8 identificato come \"Zona 3\", cio\u00e8 zona a sismicit\u00e0 bassa, mentre nella classificazione climatica \u00e8 contrassegnato come \"Zona C\".\nStoria.\nI primi insediamenti sono stati rinvenuti sulla collina sovrastante il fiume Tronto in localit\u00e0 Colle di Marzio, dove sono emersi resti di un insediamento dell'et\u00e0 del bronzo (X-IX secolo a.C.). Gi\u00e0 nel III secolo a.C. la citt\u00e0 \u00e8 una colonia romana.\nInfatti alla foce del fiume Tronto era sorto l'abitato di \"Truentum\", ricordato da Plinio il Vecchio tra le altre colonie e cittadelle fortificate della regio V Picenum, presso il fiume omonimo, e attribuita ai Liburni. Strabone la cita come citt\u00e0 che riprende il nome dal fiume \"Truentus\" (\"\u03a4\u03c1\u03bf\u03c5\u03b5\u03bd\u03c4\u1fd6\u03bd\u03bf\u03c2 \u03c0\u03bf\u03c4\u03b1\u03bc\u03cc\u03c2\"), collocandola tra il \"Fanum Cupra\" (Cupramarittima) e \"Castrum Novum\" (Giulianova).\nL'insediamento \u00e8 citato dallo storico Silio Italico e dal geografo Pomponio Mela, \u00e8 riportato nell'Itinerario antonino e nella Tabula Peutingeriana. Cicerone nelle lettere ad Attico ricorda il passaggio di Cesare nella citt\u00e0.\nDopo la conquista romana, nel III secolo a.C. fu municipio con il nome di \"Castrum Truentinum\". Gli scavi archeologici condotti sulla foce del fiume Tronto hanno recentemente permesso di localizzare l'antica citt\u00e0, rimasta incerta per diversi secoli. I primi scavi infatti, hanno portato alla luce resti di vie basolate che si sviluppano secondo un disegno regolare, datate a partire dal II secolo a.C.\nIn epoca Augustea, la citt\u00e0 venne stabilmente collegata alla consolare Salaria proveniente da Ascoli Piceno, come testimoniano i ritrovamenti di alcune pietre miliari in contrada Marino (Ascoli Piceno). \nI rinvenimenti di oggetti, molto frequenti nei negli anni passati (noto il fregio di Fondo Ottone), hanno condotto gli studiosi a ritenere che la citt\u00e0 fosse localizzata sulla sponda meridionale del fiume Tronto. Le campagne di scavi iniziate nel 1992 hanno confermato questa ipotesi riportando alla luce le rovine della citt\u00e0 di \"Truentinum\" . Con le campagne successive \u00e8 stata effettuata una dettagliata ricostruzione delle aree urbane della citt\u00e0, ricordiamo il \"Macellum\" nelle immediate adiacenze del porto e il quartiere commerciale con locali destinati all'approvvigionamento di merci trasportate via mare. L abitato residenziale invece doveva trovarsi con notevole probabilit\u00e0 sulle pendici delle colline che sovrastano il torrione di Carlo V, dove tuttavia non sono state eseguite campagne di scavi.\nSia nel periodo repubblicano che nel periodo imperiale le attivit\u00e0 produttive erano costituite prevalentemente dalla tintura di stoffe e dalla pesca, come testimoniano i numerosi rinvenimenti di ami e frammenti di reti, mentre la presenza di tintori \u00e8 testimoniata dall'epigrafe funeraria intitolata a Gaio Marcilio Erote \"purpurarius\", ossia commerciante di porpora, menzionato anche come \"quinquevires\" da un'epigrafe oggi conservata al museo di Monteprandone: si trattava di un non meglio identificato organo amministrativo/istituzionale costituito da cinque uomini di cui non \u00e8 chiara la funzione.\nDi un certo rilievo sono l'epitaffio funerario dedicato ai fratelli \"Allidi\", l'uno tribuno militare e l'altro centurione, entrambi cittadini truentini, conservato nel museo di Monteprandone e l'epigrafe funeraria intitolata a \"Caius Pollius\", truentino e Guardia Pretoriana, rinvenuta nel 1736 sulla via Salaria nei pressi di Roma.\nPer quanto riguarda l'organizzazione politica ed istituzionale, alcuni rinvenimenti testimoniano l'esistenza di organi amministrativi e religiosi, come il collegio sacerdotale dei \"Seviri Augustales\" per l'esercizio del culto imperiale.\nIl decadimento dei commerci conseguito alla crisi del periodo tardo antico e dell'alto medioevo , le conseguenti difficolt\u00e0 di protezione dell'abitato e il sensibile avanzamento della linea di costa portarono sul finire del VI secolo d.C. all'abbandono graduale della citt\u00e0.\nFu sede vescovile nei primi secoli del cristianesimo e sicuramente rimase tale fino al V secolo, quando il vescovo Vitale fu scomunicato da papa Felice III.\nIn seguito la citt\u00e0 cadde probabilmente sotto il potere dei Longobardi, dopo la conquista di Fermo nel 580, e fu pertanto inclusa nella vasta Marca Fermana che inizialmente si estendeva, da nord a sud, dal Monte Conero fino alla vallata del Fiume Sangro, e da est ad ovest dalla costa adriatica fino agli Appennini.\nAgli inizi dell'VII secolo sono attestati livelli di frequentazione con strutture in legno e sepolture, mentre gran parte degli abitanti dovette spostarsi in preesistenti centri pi\u00f9 interni, come Colonnella (\"Civitas Tomaclara\") e Civitella del Tronto, dando origine al fenomeno pi\u00f9 generale dell'incastellamento. Sulla costa rimase un insediamento noto dalle fonti come \"Turris ad Trunctum\".\nNel XVI secolo nei pressi della foce del Tronto venne costruita una delle numerose torri di avvistamento del sistema difensivo voluto da Carlo V contro le incursioni saracene. I lavori dell'esecuzione dell'opera furono diretti dal nobile spagnolo Martin de Segura nel 1547 e realizzati, contemporaneamente alla bastionatura della fortezza di Civitella del Tronto, dall'architetto militare spagnolo Pedro Luis Escriv\u00e1. Dal nome del nobile spagnolo Martin de Segura deriverebbe l'attuale toponimo della cittadina. Presso la torre si and\u00f2 in seguito formando un piccolo borgo.\nPrecedentemente appartenente al comune di Colonnella, divenne comune autonomo nel 1963.\nNegli anni sessanta e settanta Martinsicuro ha conosciuto un forte sviluppo turistico, convertendosi in una frequentata localit\u00e0 balneare.\nIl comune \u00e8 stato insignito della medaglia di bronzo al merito civile per i bombardamenti subiti dal paese durante la seconda guerra mondiale. L'onorificenza \u00e8 stata conferita il 15 settembre 2005 dal Presidente della Repubblica Carlo Azeglio Ciampi, in visita a Teramo, con la seguente motivazione: \"Centro strategicamente importante, situato sulla linea \"Gustav\", fu sottoposta a violenti bombardamenti che causarono la morte di numerosi concittadini, tra cui alcuni bambini in tenerissima et\u00e0, donne e anziani. Nobile esempio di spirito di sacrificio e amor patrio. 1943 - 1944 Martinsicuro\".\nMonumenti e luoghi d'interesse.\nIl litorale adriatico di Martinsicuro e della sua frazione di Villa Rosa, tra le foci dei fiumi Tronto e Vibrata, \u00e8 un tratto di costa sabbioso che comprende un biotopo con dune e vegetazione psammofila. Nei canneti presso i fossi naturali vivono alcune specie di uccelli (fra cui il fratino, specie protetta).\nSociet\u00e0.\nDialetto.\nIl dialetto martinsicurese \u00e8 simile ai dialetti degli altri comuni della bassa Val Vibrata, come Colonnella, Corropoli e Controguerra. Esso presenta molte caratteristiche in comune con il dialetto sambenedettese, pur avendo anche molte similitudini con i dialetti teramani. Proprio per questo motivo viene considerato un dialetto di transizione tra i dialetti marchigiani meridionali e i dialetti abruzzesi adriatici. Il dialetto di Martinsicuro presenta infatti, rispetto agli altri dialetti della costa abruzzese, degli elementi che lo accomunano ai dialetti marchigiani, come ad esempio la presenza costante dell'apocope sia nei sostantivi che terminano con il suffisso -no sia in quelli terminanti in - ne, fenomeno che si manifesta fino a Giulianova (\"ascul\u00e0\" per \"ascolano\", \"lu pall\u00f2\" per \"il pallone\"), nonch\u00e9 l'indistinzione, nella morfologia verbale fra terza persona singolare e terza persona plurale (\"lu fr\u00ebch\u00ec joca\" per \"il bambino gioca\", \"li fr\u00ebch\u00ec joca\" per \"i bambini giocano\").\nI punti in comune con i dialetti orientali e col sambenedettese sono:\nLe principali differenze con il sambenedettese,\nche accomunano pertanto il martinsicurese ai dialetti teramani e abruzzesi in genere sono:\nA causa delle migrazioni verso Martinsicuro che hanno caratterizzato la seconda met\u00e0 dello scorso secolo, che hanno portato ad un notevole accrescimento della popolazione cittadina (il tutto avvenuto parallelamente allo sviluppo e la crescita della vicina San Benedetto del Tronto), si \u00e8 verificata una riduzione dell'uso del dialetto autoctono, in favore di notevoli influenze sambenedettesi (o ascolane) nell'idioma locale. \u00c8 possibile infatti percepire, soprattutto tra le popolazioni pi\u00f9 giovani, l'abbandono progressivo dell'apertura indistinta delle vocali, fenomeno tipicamente teramano (e forse un tempo diffuso anche a San Benedetto, dove si conservano tracce nel dialetto pi\u00f9 autentico). Ci\u00f2 ha lasciato spazio a una sempre maggiore diffusione di vocali di stampo pi\u00f9 tipicamente \"marchigiano\" o comunque \"piceno\" nella parlata non solo locale, ma anche in quella della vicina Alba Adriatica: le generazioni pi\u00f9 giovani distinguono dunque gli esiti delle vocali chiuse ed aperte, anche se il tutto non risulta essere ancora avvenuto in maniera sistematica e definitiva.\nInfrastrutture e trasporti.\nPista ciclabile.\nMartinsicuro si trova lungo il percorso del Corridoio Verde Adriatico, la lunga ciclabile di 1000\u00a0km prevista dalla foce del Po situata in Romagna al Salento.\nSono ancora in corso di realizzazione i lavori per il completamento della ciclabile nel territorio comunale.\nA nord c'\u00e8 il fiume Tronto che necessita di essere attraversato per la creazione della continuit\u00e0 con Porto d'Ascoli (Marche). Nel 2011 \u00e8 stato completato il nuovo ponte della statale dove \u00e8 stata prevista la realizzazione della necessaria e strategica fascia ciclopedonale che unisce ciclisticamente Marche e Abruzzo.\nVerso sud la continuit\u00e0 \u00e8 assicurata dal ponte ciclopedonale sul torrente Vibrata che crea il collegamento con Alba Adriatica.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Martinsicuro. \u00c8 nata nel 1964.\nTennis.\nIl Circolo Tennis Martinsicuro, fra le societ\u00e0 pi\u00f9 prestigiose del paese, partecipa ai campionati regionali di tennis e si trova attualmente in Serie C. Nel 2013 la societ\u00e0 di Via Battisti si \u00e8 laureata campione regionale di Abruzzo e Molise per la Serie D1."}
{"id": "30126", "revid": "6923", "url": "https://it.wikipedia.org/wiki?curid=30126", "title": "Montefino", "text": "Montefino (\"Mundef\u00ecne\" in abruzzese) \u00e8 un comune italiano di abitanti della provincia di Teramo in Abruzzo, gemellato con la cittadina bavarese di Aiterhofen fin dal 2 Ottobre 2003. La firma del gemellaggio \u00e8 avvenuta a Montefino. Fa parte della Comunit\u00e0 montana \"del Vomano, Fino e Piomba\".\nStoria.\nLa prima testimonianza medievale del paese \u00e8 di et\u00e0 normanna, intorno al 1150, con la menzione di \"castellum\" della contea di Penne, denominato \"Mons Siccus\"; all'epoca era un feudo di appena 65 abitanti, tenuto da Trasmondo di Colle Madii, per conto del Conte Roberto di Aprutio. A seguito delle migrazioni delle popolazioni albanesi che tra il 1468 ed il 1478, in fuga dagli Ottomani, si riversarono abbondantemente anche alla foce della Pescara, la popolazione nella vicina frazione di Villa Bozza crebbe notevolmente. A riprova di ci\u00f2 bisogna ricordare che il 30 giugno 1600 l'Universit\u00e0 di Atri, rappresentata da Scipione Brigotti Mastrogiurato, Giovanni Antonio Cicchitto e Gianbattista Todino, uomini del \"Reggimento\", stabil\u00ec con gli Schiavoni e gli uomini di Villa Bozza, un nuovo patto e una nuova convenzione in sostituzione di quelli del 1475, risultanti in alcune parti lesi e non leggibili per l'antichit\u00e0, in cui si confermavano i diritti feudali di Atri su Villa Bozza. Successivamente, nel 1862, il Comune di Montefiore venne rinominato Montefino.\nMonumenti e luoghi d'interesse.\nCastello di Corte (XII secolo).\nFece parte della contea di Penne nel X secolo, e poi di propriet\u00e0 degli Angioini nel XIII secolo. Nel 1454 \u00e8 di propriet\u00e0 degli Acquaviva di Atri.\nOggi il borgo medievale \u00e8 stato restaurato e del castello rimane una torre circolare legata a un complesso di case, derivanti dal castello. La torre ha in cima un coronamento di arcate a tutto sesto con copertura del tetto in tegole.\nChiesa della Madonna del Carmine (XIV secolo).\nChiesa antica, fu fondata nell'XI secolo e poi rimaneggiata nel Medioevo. I resti della vecchia chiesa si vedono da una parte della muratura a scarpa in cui \u00e8 in rilievo un angelo.\nLa chiesa \u00e8 stata ristrutturata in forma barocca, con copertura a capanna e bastioni contrafforti sui lati. Il portale della facciata \u00e8 semplice con architrave e timpano. Il campanile \u00e8 a torre.\nChiesa di San Giacomo Apostolo (XVII secolo).\nAnche questa chiesa fu costruita in epoca romanica. Oggi \u00e8 del tutto barocca, con facciata semplice, portale con architrave in stile greco classico e finestrato seicentesco. La parte interna \u00e8 a navata unica con otto altari di colonne marmoree. I capitelli sono corinzi e dorati. Presso l'altare vi \u00e8 un dipinto di San Giacomo incastonato fra due colonne di marmo con architrave."}
{"id": "30128", "revid": "1516566", "url": "https://it.wikipedia.org/wiki?curid=30128", "title": "Morro d'Oro", "text": "Morro d'Oro \u00e8 un comune italiano di abitanti della provincia di Teramo in Abruzzo facente parte dell'unione dei comuni Colline del Medio Vomano.\n\u00c8 un piccolo centro della provincia di Teramo, da cui dista 28\u00a0km, sito a cavallo delle vallate del Tordino e del Vomano. Il suo territorio si estende per 28.18\u00a0km\u00b2; gli abitanti al censimento del 21 ottobre 1991 erano 3.015 unit\u00e0; al 31 dicembre 1995 ne risultavano 3.190; segno che il comune, dopo una fase ventennale di spopolamento (dai 3.215 del 1961 ai 2.758 del 1981) \u00e8 in continua crescita demografica.\nTutto ci\u00f2 grazie alla sua ubicazione strategica (12\u00a0km dal mare e 40 dalla montagna) e alle sue mutate condizioni economiche: da un'economia esclusivamente agricola - e in prevalenza a mezzadria - ad una pi\u00f9 integrata agricola-artigianale-industriale. Dunque, la sua economia \u00e8 basata, da una parte sull'agricoltura, per\u00f2 di tipo avanzato e a colture selezionate (ortaggi e frutteto), oltre a quelle tradizionali: cereali in genere; dall'altra sul terziario (artigianato edile e, in minor misura, commercio); ma vi \u00e8 anche un adeguato sviluppo industriale, che assorbe una mano d'opera di circa 300 unit\u00e0.\nOrigini del nome.\nIl toponimo Morro d'Oro, le cui origini sono indefinite (Murus, Murrum, Morrum, poi nel 1567 compare Moro, nel 1601 Murro e nel 1703 Morra) ha la sua definitiva denominazione in quello attuale con il regio decreto n. 1616 del 13 dicembre 1863 e in base alla delibera Consiliare del 18 ottobre, che cos\u00ec recitava: \"\u2026considerato che il Comune per la fertilit\u00e0 dei terreni \u00e8 stato sempre abbondante, ritenendo che d'antico tempo gli \u00e8 stato dato sempre l'epiteto di Morro d'Oro, ha deliberato la parola aggiunta [d'oro] debba essere scritta coll'apostrofo\u2026\".\nStoria.\nLe origini di Morro d'Oro risalgono al Medioevo: probabilmente legate all'epoca degli incastellamenti (VIII-X secolo); ma, notizie probanti della sua esistenza non sono disponibili prima di un documento del 1021, che parla di una donazione fatta da Adelberto De Aprutio in favore del monastero di Montecassino e in cui compare il tenimento di Muro e si menziona di un Castello Veccio. Altri documenti del 1101 e del 1128, in cui compare il termine \"Murum\" (o \"Morrum\"), testimoniano ulteriormente della sua esistenza.\nNel XII secolo il territorio era infeudato a Trasmondo di Castelvecchio; ma dopo il 1200 anche Morro entr\u00f2 nella zona di influenza degli Acquaviva, come, peraltro, era avvenuto, o avvenne in seguito, per gli altri paesi limitrofi, da Atri fino al fiume Tronto. Nei secoli successivi le sorti di Morro, naturalmente, si identificarono con quelle della famiglia Acquaviva, sotto la cui giurisdizione rimase fino ai primi del Settecento. A tutto il 1807, la comunit\u00e0 di Morro fu aggregata amministrativamente a Notaresco; con il governo del Re di Napoli, Gioacchino Murat, in quell'anno fu provvisoriamente aggregata a Montepagano; per\u00f2, gi\u00e0 nel 1808 fu resa nuovamente autonoma, in linea di massima nella configurazione territoriale attuale.\nSimboli.\nLo stemma e il gonfalone municipale sono stati concessi con decreto del presidente della Repubblica del 28 aprile 1975.\nMonumenti e luoghi d'interesse.\nSi tratta di un complesso abbaziale in stile romanico-gotico, con la tipica disposizione dei monasteri benedettini, perfettamente conservato nella struttura originaria, in quanto anche i pochi restauri a cui \u00e8 stato soggetto sono stati eseguiti con perfetta aderenza all'origine, ivi compreso anche il materiale impiegato.\nGeografia antropica.\nFrazioni.\nPagliare.\nLa frazione di Pagliare sorge in prossimit\u00e0 del fiume Vomano, ed \u00e8 attraversata dalla strada statale SS150. Il suo nome \u00e8 probabilmente derivato dalla presenza delle tipiche case a due piani chiamate Pagliara che avevano al pian terreno una stalla per le bestie con relative mangiatoie, delle vasche perimetrali ai muri dove si metteva fieno (paglia appunto). Nel piano superiore di queste case invece vivevano i contadini.\nAttualmente Pagliare \u00e8 una piccola cittadina pianeggiante cresciuta notevolmente negli anni ottanta grazie all'urbanizzazione (che ha portato alla morte di Morro D'Oro capoluogo e delle altre contrade) delle aree pianeggianti attraversate dalla strada statale 150 che va da Roseto degli Abruzzi a Montorio al Vomano.\nSport.\nLa squadra di calcio locale, l'Associazione Sportiva Morro d'Oro, ha militato nella stagione 2004-2005 in Serie C2 (successivamente Lega Pro Seconda Divisione, oggi integrata nella Serie C)."}
{"id": "30130", "revid": "67564", "url": "https://it.wikipedia.org/wiki?curid=30130", "title": "Nereto", "text": "Nereto \u00e8 un comune italiano di abitanti della provincia di Teramo in Abruzzo, sede della unione dei comuni Citt\u00e0 Territorio-Val Vibrata.\nGeografia fisica.\nSorge su una collinetta al centro della Val Vibrata distante circa dalla costa adriatica e dal massiccio montuoso del Gran Sasso d'Italia. \nIl capoluogo di provincia \u00e8 raggiungibile in appena ed \u00e8 ben collegato anche con la regione Marche dalle cui principali citt\u00e0 di Ascoli Piceno e San Benedetto del Tronto dista circa .\nA nord confina con il comune di Controguerra, ad est con Corropoli, a sud con Sant'Omero e ad ovest con Torano Nuovo\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona D.\"\nCaratteristiche.\nSuperficie: 7,0 chilometri quadrati. \nAltezza sul livello del mare: 163 metri. \nAltezza minima: 81 metri. \nAltezza massima: 229 metri. \nEscursione altimetrica: 148 metri.\nClima.\nLa stazione meteorologica si trova nell'area climatica dell'Italia centrale, dove \u00e8 situato l'intero territorio regionale dell'Abruzzo, in provincia di Teramo, nel comune di Nereto, a 163 metri s.l.m.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella dei mesi pi\u00f9 caldi, luglio e agosto, \u00e8 di .\nOrigini del nome.\nVarie sono le ipotesi sull'origine del toponimo Nereto. Niccola Palma lo fa derivare dal greco \u039d\u1f74\u03c1\u03bf\u03c2, luogo basso ed umido, altri da \u039d\u03b7\u03c1\u03af\u03c4\u03bf\u03c2, luogo boscoso ed ameno o dal fiume dalmata Naretwa o Narenta, da cui la dizione dialettale di \"Nar\u00e8ta\". L'omofono toponimo latino \"Neretum\" (Nard\u00f2) \u00e8 considerato un relitto del sostrato e potrebbe riflettere la base \"*nar-/*ner-\" diffusa dall'Iberia all'Illiria ed alla Grecia, indicante probabilmente \"acqua\" e presente in alcuni idronimi (cfr. anche il fiume Nera).\nStoria.\nDalle origini al XIII secolo.\nNereto, come molti centri della val Vibrata, ha origini risalenti al neolitico. Secondo lo studioso neretese Giuseppe De' Guidobaldi Speranza i primi abitatori furono i Siculi, originari della Grecia, mentre l'appartenenza di Nereto all'Agro Truentino viene confermata da Niccola Palma. In et\u00e0 Romana il centro abitato sorgeva nell'odierna contrada di San Martino ed il suo nome era \"Vicus Gallianus\", probabilmente possedimento di un certo Gallio o Galliano, a cui era stato concesso per meriti militari. La caduta dell'impero romano d'occidente e gli eventi che ne seguirono sconvolsero luoghi e culture. L'antico nucleo abitato, distrutto, fu ricostruito pi\u00f9 a nord, incastellato proprio dove si trova attualmente, originando cos\u00ec il \"Casale Nereti\". \nLo storico ascolano Antonio Marcucci, abate, nel suo testo settecentesco \"Saggio delle cose Ascolane e de' Vescovi di Ascoli Piceno\" afferma che lo stesso Carlo Magno, di passaggio ad Ascoli alla volta di Roma per l'incoronazione, in data 5 agosto dell'anno 800, \"EGO KAROLUS\" conferiva \u00ab...col mero e misto imperio, Nereto al Capo Emidio di Wenderando ed al Senato, Ancarano al Vescovo Justolfo e Maltignano all'Arcidiacono Rinaldo ed al Capitolo\u00bb.\nDopo l'anno 1000 giunsero in queste terre i monaci benedettini che introdussero il culto di san Martino, edificando una chiesa in onore del santo sui ruderi del Vico Galliano. Nel frattempo questo territorio, che dai tempi di Augusto aveva fatto parte del Piceno, fu unito dai Normanni al Regno di Napoli, divenendo cos\u00ec zona di frontiera. Fu infatti re Ruggero II a fissare il confine del regno sul fiume Tronto. L'antico \"Casale Nereti\" si trasform\u00f2, allora, nel pi\u00f9 importante \"Castrum Nereti\", acquisendo anche funzioni difensive.\nDurante le lotte tra guelfi e ghibellini, ai tempi di papa Urbano IV e di re Manfredi, Nereto parteggiava per i guelfi, come attestava un'iscrizione, ormai perduta, murata nella parte orientale del castello. Il 24 dicembre 1279, in epoca angioina, Nereto fu data in feudo ad Amelio de Agoto Courban, signore di Colonnella. Nel 1383 Carlo III, re di Durazzo, vendette alcune terre, fra cui Nereto, per 14.000 ducati al comune di Ascoli. Il 12 settembre 1385 Ascoli riprese possesso materiale del castello \"Nereti\", ricevendone le chiavi ed interrompendo cos\u00ec la parentesi \nNormanno-Svevo-Angioina. \u00c8 da notare il notevole sforzo economico che Ascoli sostenne per riappropriarsi della sua storica baronia del piceno vibratiano, sempre insidiata dalla Signoria degli Acquaviva di Atri dalla vicina e fedele Corropoli, tant'\u00e8 che Ascoli dovette continuamente tutelare la sua sovranit\u00e0 e prova ne sono i diplomi di conferma del 1461 di Ferdinando I, del 1508 di Ferdinando III, del 1530 di Carlo V. Le terre neretesi, cos\u00ec come quelle di Maltignano ed Ancarano, erano di vitale importanza per Ascoli, vista la conflittualit\u00e0 con Fermo, che da nord comprimeva spesso con successo il suo spazio vitale.\nDal XV al XX secolo.\nNei primi anni del '400 re Ladislao, signore di Ascoli, per motivi difensivi dette il suo assenso alla ricostruzione del castello di Nereto, che sotto la dominazione ascolana veniva governato dal \"Consiglio degli Anziani\". Sotto tale amministrazione, il paese si trovava in una posizione di privilegio rispetto agli altri castelli della Val Vibrata, che erano, invece, sottoposti al dispotismo ed allo sfruttamento dell'amministrazione feudale. La forma del governo era collegiale, composta dal governatore, ascolano, detto anche \"sindacato\", e da due \"sindacatori\", di Nereto, eletti dagli stessi neretesi. Era sicuramente presente una qualche forma di assemblea popolare, visto che ancora in una pianta ottocentesca esisteva Via Arringo, e l'arengo era appunto un consiglio dei capifamiglia. Questa forma di governo rappresentava una difesa dei diritti ed un controllo dei doveri per i cittadini, assicurando loro una certa libert\u00e0 nelle attivit\u00e0 socio-economiche. Fu cos\u00ec che il paese crebbe e si svilupp\u00f2, ebbe il diritto di esercitare la giustizia, far leggi, percepire balzelli, eleggere il podest\u00e0 ed avere diritto a possedere altri importanti uffici, e, cosa pi\u00f9 importante, non sottostava in maniera diretta al dispotismo di un nobile locale; ci\u00f2 determinava soprattutto una minore pressione fiscale, tanto che il paese fu appunto \"Terra Regia\" fino all'eversione della feudalit\u00e0 del 1806.\nL'influenza degli ascolani oltre che nel dialetto, praticamente uguale, la si riscontra anche nel toponimo \"parignano,\" che indica in entrambi i luoghi un campo in origine fuori dalle mura, e nel compatrono di Nereto, sant'Emidio.\nDal bilancio di previsione di spesa per l'anno 1541-1542, redatto a Napoli, risulta che la terra di Nereto, di 102 fuochi (ogni fuoco corrispondeva mediamente a 5 persone), godeva di esenzione fiscale; dal 1532 al 1736 il paese pass\u00f2 da 102 fuochi a 161.\nNon ci sono documenti che attestino la data precisa della fine dell'amministrazione ascolana su Nereto e del passaggio dello stesso al Regno di Napoli, probabilmente avvenuto sullo scorcio del '600, visto che nel 1680 Nereto figura come Baron\u00eca di Ascoli sulla carta topografica della \"Marca di Ascoli e i suoi confini\" di Odoardo Odoardi De' Carillini. Dal 1717 \u00e8 documentato, comunque, un ultimo tentativo della citt\u00e0 di Ascoli di riappropriarsi delle terre neretesi: in quell'anno inizi\u00f2 una causa con il Regno di Napoli che si protrasse per oltre vent'anni, ma alla quale per motivi economici e di opportunit\u00e0 non fu dato impulso.\nQuando Nereto torn\u00f2 al Regno di Napoli, la giustizia venne esercitata da regi governatori che vi ebbero residenza fino al 1806; nel 1807, con l'occupazione francese, questi cedettero il posto ai Giudici di Pace e di Circondario che scelsero Nereto come residenza. Il Circondario comprendeva inoltre Corropoli, Controguerra, S. Omero e Torano. Nel 1700 Nereto rivestiva grande prestigio nella regione sia per le nobili famiglie che vi risiedevano, sia per le importanti funzioni assunte anche nell'ambito dell'amministrazione borbonica; l'abitato si estese verso sud e la popolazione crebbe. Nel 1796, durante l'invasione napoleonica, nei paesi di confine erano stanziati i reggimenti Puglia, Regina e Real Napoli. La truppa era comandata dal generale Pignatelli Cerchiara, che fiss\u00f2 il suo quartier generale a Nereto e nella Badia di Corropoli. Con la caduta di Napoleone, il paese torn\u00f2 al governo borbonico che non riusc\u00ec, per\u00f2, a soffocare i nuovi fermenti rivoluzionari di indipendenza e libert\u00e0, che diedero vita ai moti carbonari ed al Risorgimento.\nIl 13 ottobre 1860 le truppe piemontesi di Vittorio Emanuele II, comandate dal generale Cialdini, passarono il Tronto ed entrarono nel Regno di Napoli, mentre i paesi della valle erano, comunque, insorti. Dopo l'Unit\u00e0 d'Italia, il primo Sindaco di Nereto fu Giovanni Di Francesco, seguito da esponenti delle famiglie Guidobaldi, Ranalli, Partenope e Santoni.\nDopo il 1860 il centro abitato si estese, furono istituite scuole ed opere di assistenza, nel 1871 fu fondata una delle prime Casse di Risparmio della provincia e anche una Banca Popolare Cooperativa. Nereto divenne capoluogo di Mandamento, ebbe la Pretura, l'Ufficio del Registro, la sezione di Cattedra Ambulante di Agricoltura e la Sede della Tenenza dei Carabinieri. \nSorsero inoltre una Casa di cura, uno stabilimento di tessitura, tre calzifici, fabbriche di mobili in legno, due tipografie, una centrale telefonica, la fabbrica del ghiaccio, un pastificio, un lanificio, un oleificio, uno stabilimento bacologico e uno di laterizi.\nIl germe della industrializzazione che si conclam\u00f2 in tutta la Val Vibrata nel secondo dopoguerra, mosse sicuramente da queste prime iniziative economiche/sociali che i laboriosi neretesi intrapresero in quegli anni.\nAl centro dell'abitato troviamo la chiesa parrocchiale di Maria Santissima della Consolazione, la chiesa di S. Maria del Suffragio e la chiesa di Maria Santissima Addolorata. Ai margini del moderno centro abitato possiamo ammirare la chiesa di S. Martino e la chiesa intitolata a S. Rocco. Lungo la circonvallazione orientale \u00e8 la Fontana vecchia, costruita nel 1881, con tre nicchie ornate da bocche di fontana a mascheroni, lavatoio ed abbeveratoio.\nEffetti del terremoto dell'Aquila del 6 aprile 2009.\nIl 6 aprile 2009, alle ore 3.32, durante l'evento sismico che ha colpito l'Abruzzo con magnitudo Richter 5.8, anche Nereto, a circa dall'Aquila, ha risentito dell'effetto della scossa. Nonostante non ci siano stati danni ingenti e vittime, il terremoto non ha risparmiato l'antica Chiesa di San Martino di Tours, gioiello artistico del luogo e di tutto l'Abruzzo. \nMalgrado fosse stata restituita al culto soltanto 11 anni prima, nel 1998, dopo una lunga e minuziosa opera di restauro, la struttura non ha retto alle sollecitazioni del sisma e ha subito crepe e danni che hanno costretto le autorit\u00e0 a dichiararne la totale inagibilit\u00e0.\nMonumenti e luoghi d'interesse.\nArchitetture civili.\nLa Fontana Vecchia, fulcro del paese nei tempi passati, si trova contigua al vecchio quartiere rinascimentale abbattuto nel dopoguerra. Nell'area permangono solo alcune porzioni del vecchio borgo murato, dove \u00e8 stato realizzato un anfiteatro in cui si svolgono le manifestazioni teatrali estive.\nIl Monumento al Multiculturalismo, posto all'ingresso della cittadina, \u00e8 stato realizzato dello scultore e pittore neretese Francesco Perilli ed inaugurato nel 1988 alla presenza dell'onorevole Laureano Leone, deputato dell'Ontario (Canada) alla cerimonia di gemellaggio di Nereto con Toronto. Un uguale manufatto \u00e8 stato realizzato in America (Toronto, Canada); in Europa (Sarajevo, Bosnia ed Erzegovina); in Asia (Changchun, Cina); in Africa (Buffalo City).\nSociet\u00e0.\nTradizioni e folclore.\nDialetto.\nIl dialetto neretese \u00e8 considerato, al pari degli altri dialetti della Val Vibrata, una parlata di confine tra quelle \"ascolane\" e quelle puramente \"abruzzesi\": gli influssi ascolani sono qui molto pi\u00f9 evidenti rispetto ad altri centri anche pi\u00f9 vicini al confine marchigiano, e sono dovuti sicuramente alla dominazione ascolana che interess\u00f2 esclusivamente questo centro per pi\u00f9 secoli, e probabilmente la presenza di governatori e funzionari ascolani, favor\u00ec il diffondersi di un idioma che, pur non differendo notevolmente da quello teramano, fu recepito dai locali come pi\u00f9 evoluto e \"pulito\" e per questo adottato, come d'altronde \u00e8 avvenuto in numerose altre localit\u00e0 d'Italia, come Roma, che nel corso dei secoli di dominazione pontificia modific\u00f2 notevolmente la sua parlata, abbandonando quegli aspetti pi\u00f9 \"ciociari\" per acquisire un timbro pi\u00f9 \"toscano\".\n\u00c8 infatti presente come ad Ascoli il fenomeno dell'apocope dei suffissi \"no\" \"ni\" \"ne\" (ad es. \"balc\u00f3\" per \"balcone\"), la conservazione della \"-a\" finale in molti vocaboli, mentre nei centri vicini, come Corropoli o Controguerra tende a cadere pi\u00f9 spesso, la metafonesi sannita di \"-u\" ed \"-i\" che viene dittongata (\"c\u00ecend\u00eb\" per \"cento\"), e una pronuncia delle vocali pi\u00f9 \"picena\", con una netta distinzione tra vocali chiuse e quelle aperte.\nInsomma questi fenomeni saranno probabilmente dovuti alla dominazione ascolana, tant'\u00e8 vero che nella vicina Corropoli, che fu invece feudo degli Aquaviva di Atri, sono molto pi\u00f9 attenuati fin quasi a scomparire, e le vocali assumono un timbro decisamente pi\u00f9 aperto.\nMiracolo del 22 dicembre 1798.\nAlcuni cittadini neretesi, a seguito di una violenza compiuta da un manipolo di soldati francesi su alcune donne del paese, reagirono uccidendo coloro che avevano compiuto l'insano gesto. Questa reazione suscit\u00f2 l'ira dell'intero esercito, il quale per vendicarsi aveva deciso di attaccare Nereto. A notte fonda, quando stavano arrivando i soldati, una vecchietta che stava pregando in chiesa se ne accorse e salita sul campanile suon\u00f2 le campane come segno d'allarme. Un esercito di angeli apparve dal nulla all'esercito francese, che fugg\u00ec in preda al terrore. Questa leggenda \u00e8 rappresentata con delle incisioni sulla campana posta davanti alla Chiesa Madre.\nLe incisioni sulla campana sono un ricordo di quell'evento realizzato in occasione del festeggiamento del bicentenario del Miracolo - ogni anno il 22 dicembre le campane a Nereto suonano a festa; nel 1998, in occasione del bicentenario, venne organizzata una grande festa e fu realizzata la campana oggi di fronte alla chiesa, che ricorda l'evento non solo nelle incisioni ma nella sua natura stessa (la campana con cui la vecchia Tonelli richiam\u00f2 l'esercito degli angeli). \nNella Chiesa Madre - la Chiesa principale di Nereto - ci sono ben pi\u00f9 importanti tracce di quell'evento: 1) la corona della Madonna (nella chiesa \u00e8 una copia) fu un dono della comunit\u00e0 appunto in ricordo di quel miracolo; 2) il ciclo pittorico principale nel catino absidale.\nDal sito ufficiale del Comune di Nereto: \n\u00abIn alto, al centro, \u00e8 assisa Maria Santissima della Consolazione, alle sue spalle un'aureola formata da testine di serafini e una colomba che aleggia sul suo capo; ai suoi piedi due angeli in atteggiamento di preghiera. Nelle due sezioni laterali troviamo due angeli per parte, uno dei quali prega e l'altro da l'incenso. Nella parte bassa del catino, si aprono tre archi. A destra, sullo sfondo, \u00e8 rappresentata l'armata francese guidata da un ufficiale su un cavallo bianco; in primo piano stanno, come a consiglio, tre ufficiali superiori in costume napoleonico. Un ufficiale si \u00e8 tolto il cappello in segno di sconforto e abbassa la spada mentre l'ufficiale a cavallo, su ordine dei suoi capi, che hanno visto nella piazza grande, un'armata pi\u00f9 numerosa e pi\u00f9 agguerrita della loro, ordina la ritirata. Nell'arco a sinistra troviamo l'armata angelica che la Madonna della Consolazione fece apparire per spaventare i francesi e salvare il paese dalla distruzione e dalla morte. Al centro, davanti ad un altare, alcuni sacerdoti rendono grazie all'Altissimo e alla Vergine per la liberazione dall'eccidio.\u00bb\nSport.\nHa sede nel comune la societ\u00e0 di calcio A.S.D. Nereto Calcio 1914 che ha disputato alcuni campionati di Serie D. Attualmente partecipa al Campionato di Eccellenza Abruzzo."}
{"id": "30131", "revid": "1497967", "url": "https://it.wikipedia.org/wiki?curid=30131", "title": "Notaresco", "text": "Notaresco \u00e8 un comune italiano di abitanti della provincia di Teramo in Abruzzo. Il centro del paese \u00e8 un borgo medioevale, arroccato su una collina.\nStoria.\nGli edifici documentano l'esistenza della citt\u00e0 nei primi secoli dell'era cristiana. La struttura urbana \u00e8 tipica di un insediamento medievale, con mura spesse e finestre alte e strette. Dal XIV secolo al 1757 Notaresco fu sotto il dominio della famiglia Acquaviva di Atri.\nDopo l'ingresso dell'Italia nella seconda guerra mondiale nel giugno del 1940, il regime fascista istitu\u00ec il campo di internamento di Notaresco presso casa Mazzarosa (via Borgo n. 14) e casa Carusi (via Giardino n. 14), in cui furono concentrati cittadini ebrei stranieri e apolidi e dal 1942 anche partigiani dalmati e istriani. Il campo di concentramento venne chiuso nel giugno del 1944.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Notaresco sono 315, pari al 4,77% della popolazione.\nLe nazionalit\u00e0 maggiormente rappresentate sono:\nSport.\nCalcio.\nDal 2018 la principale squadra di calcio della citt\u00e0, dopo un accordo sancito con il San Nicol\u00f2 Calcio, \u00e8 la \"SN Notaresco\" che milita nel campionato di Serie D.\nLa storica societ\u00e0 Notaresco Calcio nata nel 1924 non si \u00e8 iscritta al campionato di Prima Categoria 2017/2018."}
{"id": "30132", "revid": "125118000", "url": "https://it.wikipedia.org/wiki?curid=30132", "title": "Penna Sant'Andrea", "text": "Penna Sant'Andrea (\"La P\u00f2nn\u00eb\" in abruzzese) \u00e8 un comune italiano di abitanti della provincia di Teramo in Abruzzo, facente parte dell'unione dei comuni Colline del Medio Vomano. Sul suo territorio insiste la Riserva Naturale Regionale Controllata di Castel Cerreto, che ha una superficie di circa 70 ettari. Nella riserva ci sono flora e fauna ancora incontaminate.\nStoria.\nRitrovamenti archeologici.\nNel 1974 in localit\u00e0 Monte Giove gli scavi archeologici hanno messo alla luce una necropoli italico romana, i cui reperti vanno da una fascia d'et\u00e0 dal VII secolo al II secolo a.C.; rilevanti sono alcune sepolture del periodo Piceno IV-VI, i cui corredi comprendono oggetti femminili da toeletta e ornamenti, come testine vitree fenicio-puniche, attestazioni uniche in Italia centro-meridionale, sulla fascia adriatica. Tutte le deposizioni indagate sono di donne, per cui si \u00e8 pensato a una comunit\u00e0 devota a Giove, di cui esisteva un santuario sul monte.\nOltre al corredo si conservano tre stele, una ricomposta le altre frammentarie, conservate nel Museo Archeologico Nazionale di Chieti: sono in pietra locale, di forma stretta e allungata con occhi e bocca incisi, incavi sulla sommit\u00e0 suggeriscono la presenza di un elemento decorativo separato, forse un copricapo, come nel caso del guerriero di Capestrano, queste stele costituiscono importanti acquisizioni per la conoscenza del panorama italico piceno del V secolo a.C.\nDalla fondazione sino a oggi.\nLa fondazione del castrum detto \"Pinna\", dal nome dell'altura del colle su cui sorge, risale all'VIII-IX secolo, per mezzo dei longobardi. Si ha notizia della chiesa di Sant'Andrea, da cui il nome, che per\u00f2 fu rifatta nel XVII secolo. Di propriet\u00e0 dell'abbazia di Sant'Attone e San Nicol\u00f2 sul Tordino, presso Teramo, nel XIV secolo pass\u00f2 al potere degli Acquaviva duchi di Atri, sino a essere ceduta nel XVII secolo a vari feudatari. Nel 1814 il paese partecip\u00f2 all'insurrezione antifrancese; tuttavia a colpo fallito, in cui partecipavano anche insurrezionalisti di Citt\u00e0 Sant'Angelo, Penne e Pescara, i cospiratori fuggirono nello Stato della Chiesa, come Nicola de Bartolomeiis, Patrizio Pallotti, Giuseppangelo Sozii, altri furono catturati e giustiziati, tra cui il medico Filippo La Noce e Bernardo De Micaeliis.\nQuesto avvenimento \u00e8 ricordato in una lapide presso la Porta Nuova di Penna.\nMonumenti.\nChiesa di Santa Maria del Soccorso.\nFu ricostruita nel Cinquecento e ha un impianto rettangolare a navata unica con colonne e arcate sugli otto altari interni. La facciata a capanna termina in sommit\u00e0 come un arco a tutto sesto. Il campanile \u00e8 a torre, ma vi \u00e8 anche una seconda torre con orologio e cella campanaria a vela.\nL'interno barocco ha una gradinata di accesso che porta al piano rialzato (perch\u00e9 la chiesa essendo sita in cima al colle, ha subito interventi per dislocazione del terreno), e ricorda per questo il duomo di Guardiagrele (CH). L'altare maggiore ha un dipinto seicentesco dedicato a Santa Giusta.\nChiesa della Santissima Trinit\u00e0.\nLa chiesa \u00e8 sta ricostruita sui resti di un tempio medievale, distrutto o da un terremoto o caduto in rovina. Al tempo della costruzione (XVII secolo) era in piedi la facciata e il campanile. La facciata medievale ha portale a tutto sesto strombato e un piccolo rosone, mentre la sommit\u00e0 \u00e8 decorata da due guglie sugli estremi dei lati. Il resto del corpo della chiesa \u00e8 di livello inferiore alla facciata per architettura.\nSociet\u00e0.\nTradizioni e folclore.\nUno degli avvenimenti principali \u00e8 la tradizionale festa settembrina della pagnotta, caratterizzata da particolari danze che ripropongono antichi riti propiziatori legati al mondo contadino ed a quello familiare."}
{"id": "30133", "revid": "57872", "url": "https://it.wikipedia.org/wiki?curid=30133", "title": "Balestrino", "text": "Balestrino (\"B\u00e2rest\u00ecn\" o \"Balestrin\" in ligure) \u00e8 un comune italiano di 536 abitanti della provincia di Savona in Liguria. La sede comunale \u00e8 situata presso la frazione di Borgo.\nGeografia fisica.\nIl territorio di Balestrino \u00e8 situato nella valle del torrente Barescione, nell'entroterra di Loano-Borghetto Santo Spirito, a circa dalla costa della Riviera delle Palme.\nStoria.\nI primi insediamenti umani, risalenti gi\u00e0 al paleolitico, si stanziarono presso la valle del torrente Barescione (presso il rio Ponte), provenienti dalla vicina val Varatella. L'esercito romano dovette pi\u00f9 volte scontrarsi con le popolazioni locali per il dominio sul territorio, costruendo sulle rocche circostanti torrioni e fortificazioni. Una di queste fu il torrione roccioso attorno al quale nacque il \"Burgus Plebis\" di Balestrino: a testimonianza della dominazione romana, adiacente al borgo sono state rinvenute numerose monete dell'epoca, trovate sull'antica mulattiera.\nNell'Alto Medioevo le popolazioni si spostarono gradatamente verso le valli circostanti, formando nuovi borghi e villaggi e costituendo il primo vero nucleo abitativo di Bergalla, sede delle prime signorie del luogo. Si perfezion\u00f2 lo sfruttamento dei terreni, spostando le coltivazioni di ulivi, legumi e cereali lungo le pendici montane grazie alla tecnica delle terrazze, tipiche di molti paesi della Liguria. Divenuto possesso, nel IX secolo, dell'abbazia benedettina toiranese di San Pietro dei Monti, pass\u00f2 sotto il controllo di Bonifacio del Vasto nel 1091.\nI piemontesi Bava divennero, in epoca feudale, i primi signori del feudo di Balestrino e dell'intera vallata costruendo alle pendici della rocca Curaira il primo castello. Il feudo pass\u00f2 poi in possesso dei marchesi Del Carretto del ramo di Finale (XII secolo) che vi innalzarono il castello intorno alla met\u00e0 del XVI secolo, tutt'oggi esistente. Il maniero venne dato alle fiamme nello stesso secolo dagli abitanti del borgo, a causa delle incomprensioni scatenatesi tra i signori carretteschi con i Balestrinesi. Unito al Marchesato di Zuccarello nel 1545, per via ereditaria pass\u00f2 al marchese Pirro II Del Carretto che diede vita ad un nuovo e autonomo ramo familiare (i Del Carretto di Balestrino) e sottoponendo il borgo balestrinese tra i feudi imperiali del Sacro Romano Impero. Una rivolta degli abitanti balestrinesi port\u00f2 all'uccisione nel 1561 del marchese e della consorte. Per prevenire nuove rivolte paesane fu suo figlio ad istituire nuove leggi ed erigendo un tribunale apposito con strumenti di tortura.\nNonostante i dissapori tra i marchesi e il suo feudo, Balestrino conobbe un'epoca di espansione economica, supportata dalla costruzione di mulini, frantoi, fornaci e saponifici. Il borgo divenne cos\u00ec la \"capitale economica\" dell'intera valle, rimanendo indipendente dalla Repubblica di Genova, nuova possedente delle terre circostanti.\nNel corso del 1735 la sovranit\u00e0 del feudo balestrinese fu trasferita dall'imperatore alle dipendenze del Regno di Sardegna che, per decreto reale del 1749, inser\u00ec Balestrino nella provincia di Oneglia; alla famiglia Del Carretto rimase il godimento dei residui diritti feudali. Nelle fasi cruciali della battaglia di Loano (1795) il castello e il territorio di Balestrino furono teatro di drammatici eventi tra la popolazione e l'esercito francese: la vittoria dei soldati napoleonici apr\u00ec la strada a Napoleone Bonaparte nell'Italia nordoccidentale\nNel 1801 fu unito alla Repubblica Ligure come centro principale del VI cantone della Maremola nella Giurisdizione di Colombo (1803). Annesso al Primo Impero francese, il territorio di Balestrino dal 13 giugno 1805 al 1814 fu inserito nel Dipartimento di Montenotte. Per il ruolo avuto durante l'et\u00e0 napoleonica, il comune di Balestrino parteciper\u00e0 nel 2004 alla creazione della Federazione Europea delle Citt\u00e0 Napoleoniche.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento di Loano del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nAl 1869 risale l'aggregazione del soppresso comune di Carpe al territorio di Balestrino, frazione che nel 1905 viene ceduta al comune di Toirano.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Ponente Savonese.\nDal 4 dicembre 2014 alla primavera del 2015 ha fatto parte dell'Unione dei comuni della Riviera delle Palme e degli ulivi.\nSimboli.\nLo stemma ufficiale \u00e8 stato approvato con l'apposito Decreto del Presidente della Repubblica datato al 4 aprile del 1991. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Balestrino sono .\nCultura.\nCinema.\nNel borgo vecchio di Balestrino sono state girate alcune scene del film \"Inkheart - La leggenda di cuore d'inchiostro\" del 2008 di Iain Softley e con protagonisti Brendan Fraser, Andy Serkis e Helen Mirren. Nel giugno 2019 il borgo torna in scena all'interno della serie televisiva Game of Kings: \u00e8 diventato la contea di Prestonshire della produzione indipendente D&amp;E Animation. Scritta dall'autore e sceneggiatore ligure Dario Rigliaco, originario di Pietra Ligure, oggi trasferitosi a Genova, e diretta dal chiavarese Gioele Fazzeri, la serie \u00e8 composta da nove episodi visibili su YouTube.\nGeografia antropica.\nIl territorio comunale \u00e8 costituito dalla quattro frazioni di Bergalla, Borgo (sede comunale), Cuneo e Poggio per una superficie territoriale di 11,27\u00a0km\u00b2; fanno altres\u00ec parte della circoscrizione le localit\u00e0 di C\u00e0 de Brenna, Cascina, Caselle, Costigliole, Fossato, Pezzin, Sabain, Sambuco, Tovo e Vallone storicamente riconosciute dalla comunit\u00e0 balestrinese.\nConfina a nord con i comuni di Castelvecchio di Rocca Barbena (al cui confine pose il suo osservatorio di Massenaa) e Toirano, a sud con Zuccarello, Cisano sul Neva e Ceriale, ad ovest con Castelvecchio di Rocca Barbena e Zuccarello e ad est con Toirano.\nIl borgo vecchio.\nIl borgo vecchio di Balestrino, ormai disabitato e in rovina, include anche il castello dei Del Carretto. Il borgo presentava gravi problemi di stabilit\u00e0, causati da numerose frane e dallo smottamento della collina sulla quale risiede. Nel 1962-1963 fu ricostruito leggermente pi\u00f9 a valle; da quel momento il borgo vecchio fu abbandonato e oggi \u00e8 in avanzato stato di rovina e ha acquisito il fascino di un paese fantasma.\nNel 2013, a causa del pericolo di crolli e per episodi di cronaca nera avvenuti al suo interno, l'accesso al borgo vecchio fu interdetto al pubblico con l'installazione di tre pesanti cancellate. Nel 2015 furono avviati Iavori di restauro.\nEconomia.\nPrevalentemente agricola, nel territorio comunale prevalgono le coltivazioni dell'ulivo e della frutta. Produzione e vendita di pesche, albicocche e patate.\nInfrastrutture e trasporti.\nStrade.\nIl territorio di Balestrino \u00e8 attraversato principalmente dalla strada provinciale 34 - che permette il collegamento stradale con Toirano ad est - e dalla provinciale 44 per Castelvecchio di Rocca Barbena ad ovest."}
{"id": "30135", "revid": "2220851", "url": "https://it.wikipedia.org/wiki?curid=30135", "title": "Pineto", "text": "Pineto (\"Villa Filiani\" fino al 1930) \u00e8 un comune italiano di abitanti della provincia di Teramo in Abruzzo. Nota stazione balneare del Medio Adriatico, dal 2006 ha ottenuto numerose assegnazioni del riconoscimento Bandiera blu.\nIl 30 maggio 1930, la sede comunale di Mutignano (che a sua volta ottenne l'autonomia dalla citt\u00e0 di Atri nel 1809) venne spostata nel nuovo centro abitato di Villa Filiani in seguito al suo rapido popolamento, cambiando conseguentemente il nome nell'attuale \"Pineto\".\nGeografia fisica.\nLa citt\u00e0 si estende sulle rive del Medio Adriatico, a 18\u00a0km circa a nord di Pescara, a 40\u00a0km a sud-est di Teramo, capoluogo della propria provincia di appartenenza, e a 200\u00a0km da Roma. Confina a nord con il comune di Roseto degli Abruzzi, a sud con il comune di Silvi e a ovest con quello di Atri. Il territorio comunale comprende, oltre al capoluogo, numerose localit\u00e0 e frazioni, tra cui Scerne, stazione balneare sul litorale Adriatico, situata 5\u00a0km pi\u00f9 a nord, e Mutignano, borgo storico sorto in et\u00e0 medievale nell'interno, a 321\u00a0 e a 6\u00a0km da Pineto.\nClima.\nIl clima di Pineto \u00e8 di tipo temperato caldo, con inverni relativamente miti ed estati contraddistinte da temperature elevate, ma non torride. La temperatura media annua \u00e8 di 16,5\u00a0\u00b0C, con una media di 8,5\u00a0\u00b0C nel mese pi\u00f9 freddo, gennaio, e di 25,5\u00a0\u00b0C nei mesi pi\u00f9 caldi, luglio e agosto. Le precipitazioni medie annuali sono pari a 785\u00a0mm.\nStoria.\nSul toponimo di Mutignano, comune fino al 1927 e frazione di Pineto dal 1929, sono state fatte diverse teorie; secondo la tesi ritenuta pi\u00f9 corretta, il nome deriverebbe dal personale romano \"Mutius\", trasformatosi poi in \"Mut(t)inius\". Dalle fonti storiche risulta che la denominazione relativa a Mutignano abbia subito nel corso dei secoli diverse trasformazioni: gi\u00e0 nel \"Catalogus Barorum\" del XII secolo, Berardo, abate dell'abbazia di San Giovanni in Venere, \u00e8 titolare del feudo di \"Mutiguianum\". Nel 1275 Giordano, abate di San Giovanni in Venere, chiede che gli venga prestato giuramento di fedelt\u00e0 per le sue quote di possesso di \"Mitignano\". Nel 1462 Ferdinando I di Napoli restituisce a Giulio Antonio d'Acquaviva i possedimenti del padre, includendovi l'abitato \"Mitignani\". Nel 1502 Luigi XII conferma ad Andrea Matteo III d'Acquaviva il casale \"Mutignani\". Nel 1659 \"Villa Mutignani\" consisteva in un castello di circa mille abitanti. Nel 1729 ottiene la separazione dal tenimento di Atri e nel 1809 viene istituito il comune di Mutignano.\nIl territorio costiero del comune, noto come Villa Filiani, si articolava dal fosso del Cerrano al fosso del Calvano. Era abitato fin dall'antichit\u00e0, come testimoniato dai ritrovamenti di mattoni con il marchio risalente all'epoca romana. Altre testimonianze sono attestate dalla presenza, a nord del Calvano, di un'osteria e ancora pi\u00f9 sopra di un molino, la cui esistenza risalirebbe al II secolo. Lo stesso fosso del Cerrano aveva costituito per secoli un valido approdo: fino al Medioevo era noto come porto di Atri, ed \u00e8 il luogo dove sorge la Torre di Cerrano. La torre gi\u00e0 nel XIII secolo sub\u00ec notevoli restauri, fino alla sua distruzione nel 1447 durante l'attacco sferrato dalla flotta della Repubblica di Venezia in rotta con gli Angioini. Nel 1531 i resti della torre vennero ceduti a privati, mentre il porto ormai abbandonato venne rimpiazzato da un piccolo approdo, in prossimit\u00e0 del fosso del Calvano. Nel 1582 la torre venne ricostruita, inserendosi nel sistema difensivo delle Torri costiere del Regno di Napoli. Lo sviluppo della fascia litoranea si avvia nel XIX secolo, permesso dalla costruzione delle prime arterie viarie. In seguito alla costruzione tra il 1808 e il 1815 a sud del Calvano della strada litoranea, antenata della strada statale 16 Adriatica, sorsero le prime modeste abitazioni, tra cui la villa della famiglia Filiani che dar\u00e0 il nome alla frazione. La localizzazione della stazione ferroviaria Atri-Mutignano nel territorio del comune di Mutignano, nei pressi della frazione Villa Filiani, dar\u00e0 un ulteriore impulso allo sviluppo della zona, che andr\u00e0 assumendo un peso sempre maggiore gi\u00e0 agli inizi del XX secolo. Ad opera della famiglia Filiani vennero impiantate negli anni 1922-1924 due estese pinete nel territorio comunale, una lungo la fascia litoranea di circa duecento pini su una superficie di cinquecento ettari e una nei territori collinari con simile estensione. Tale fu l'impatto delle pinete sul paesaggio cittadino che tutta la zona costiera assunse il toponimo Pineto. Nel 1927 il comune di Mutignano si trov\u00f2 in difficolt\u00e0 economiche, e su richiesta del suo podest\u00e0 venne brevemente aggregato al comune di Atri. Gi\u00e0 il 28 marzo 1929 il territorio pertinente il comune di Mutignano viene distaccato dal comune di Atri e ricostituito in comune autonomo, con il nuovo nome di Pineto. Il trasferimento della sede municipale da Mutignano, divenuta frazione, a Pineto avverr\u00e0 con deliberazione podestarile del 30 maggio 1930. Nonostante l'opposizione dell'amministrazione comunale di Atri, i pareri contrari della Deputazione provinciale e della federazione fascista di Teramo, viene emanata la legge 22 dicembre 1932 n. 1703 con la quale si disponeva l'ampliamento della circoscrizione territoriale del comune di Pineto, aggregandosi la parte del territorio del comune di Atri situata tra il comune di Pineto e il fiume Vomano, comprendenti le localit\u00e0 Calvano e Scerne. Con R.D. 9 novembre 1933 venivano, infine, stabiliti i confini territoriali.\nMonumenti e luoghi d'interesse.\nArchitetture religiose.\nLa chiesa \u00e8 la parrocchiale del comune, costruita tra il 1926 e il 1935 dalla famiglia Filiani, con donazione di Luigi Corrado Filiani. Lo stile adottato \u00e8 un eclettismo tra il romanico delle basiliche di Roma, con tracce di elementi goticheggianti. La facciata principale in mattoni ha un pronao in stile romano a capitelli ionici, con iscrizione latina, e copertura a falda inclinata. La composizione termina con una facciata semplice a capanna. Il campanile \u00e8 una torre che ugualmente rispecchia le fattezze delle basiliche romane, specialmente per quanto riguarda le arcate dei lati. La pianta della chiesa \u00e8 a basilica, con bracci sporgenti del transetto e abside semicircolare. L'interno ha decorazioni gotiche e romaniche, diviso in tre navate con archi a tutto sesto. L'abside in intonaco bianco funge da punto focale con il transetto, dove si innalza una piccola cupola rotonda. La copertura del soffitto \u00e8 a capriate lignee; di storico si conserva un ritratto quattrocentesco di San Silvestro, attribuito ad Andrea De Litio.\nSi trova in Borgo Santa Maria Immacolata, costruita nel 1982 seguendo uno stile antico, che la fa somigliare ad una chiesa romanica. Il rivestimento esterno \u00e8 in laterizio, la pianta \u00e8 rettangolare con una facciata squadrata preceduta da un portico. La facciata \u00e8 decorata da un rosone ad obl\u00f2 e da quattro paraste orizzontali. L'interno \u00e8 a navata unica, in stile moderno-classicheggiante.\nSi trova nella frazione di Scerne, principale chiesa fino alla costruzione della nuova parrocchia del Beato Giovanni XXIII. Fu costruita dopo la seconda guerra mondiale, in uno stile classico che ricorda il romanico. L'edificio \u00e8 interamente in mattoni, con copertura a capanna, originariamente a capriate lignee. Il portale \u00e8 ad architrave piano, sormontato da una lunetta e preceduto da piccolo portico. Le colonne sostengono la torre campanaria che si erge al centro della facciata, seguendo il modello delle antiche chiese romaniche abruzzesi. L'interno \u00e8 a navata unica, separata dalla zona presbiteriale, sopraelevata da tre gradini e da un arco trionfale a tutto sesto, che si ispira sempre al modello romanico. Lungo le pareti laterali ci sono due piccole absidi, in una delle quali si trova la statua di San Gabriele dell'Addolorata e l'organo ligneo con il coro. Nell'altra ci sono le statue della Madonna Addolorata, il Sacro Cuore, Sant'Antonio da Padova e Ges\u00f9 nel sepolcro. Dal 2008 la parrocchia \u00e8 affidata ai Padri Salvatoriani.\nDetta anche Nuova Parrocchia della Sacra Famiglia, \u00e8 una moderna costruzione a pianta semicircolare. Le opere di costruzione iniziarono nel 1979, quando la frazione di Scerne per la grandezza cominci\u00f2 a necessitare di una chiesa pi\u00f9 grande, e l'edificio fu realizzato in breve tempo e consacrato nel 1981. Presso la facciata si trova un piccolo porticato con colonnine unite da archi a tutto sesto. A sinistra dell'edificio si erge il campanile a pianta quadrata; l'interno \u00e8 a semicerchi concentrici, con al centro l'altare maggiore. Sul punto focale inoltre si innalza una piccola cupola circolare.\nLa chiesa di San Silvestro \u00e8 il principale edificio religioso della frazione di Mutignano e risale al XII secolo. Al centro della facciata in laterizio vi \u00e8 il campanile con basamento a scarpa e cuspide ottagonale e alla base un portale a tutto sesto che immette all'interno; i battenti del portale sono stati donati dal duca di Atri Giosia Acquaviva. L'interno \u00e8 a navata unica con cappelle laterali e soffitto a capriate lignee. Di interesse una pala quattrocentesca di San Silvestro presso l'altare, di Andrea De Litio.\nArchitetture civili.\nSi trova vicino alla chiesa parrocchiale ed ospita il centro etnomusicologico d'Abruzzo; i beni conservati nella villa sono legati alla tradizione storica abruzzese. L'aspetto dell'edificio \u00e8 eclettico, essendo stato costruito negli anni venti del Novecento: prevale lo stile neorinascimentale, con pianta quadrata ed una torretta centrale, anch'essa a base quadrata. Ciascun lato \u00e8 ornato da una cornice a motivi floreali; presso i due lati opposti si trovano dei piccoli portici.\nSi trova lungo il viale D'Annunzio ed \u00e8 stata una delle prime costruzioni alberghiere di Pineto, progettata negli anni venti come abitazione privata del chirurgo Fabrizio Padula, da cui il nome. Negli anni quaranta la villa venne trasformata in albergo e fu una delle strutture ricettive principali di Pineto fino alla chiusura, avvenuta nel 1999, quando venne realizzato il pi\u00f9 moderno Hotel Garden. La villa ha pianta rettangolare e si sviluppa su due piani di diverse dimensioni. L'esterno \u00e8 caratterizzato da uno stile eclettico Liberty del gotico: sono presenti diversi ordini di arcate a sesto acuto, di cui uno misto che ricorda gli archi moreschi dell'Andalusia. Il colore della villa \u00e8 rosso porpora, a differenza della cornice bianca delle arcate.\nArchitetture militari.\nLa torre di Cerrano faceva parte del porto romano di Atri. Dedicata alla dea Cerere, fu ampliata nel Cinquecento dai vicer\u00e9 spagnoli \u00c1lvarez de Toledo ed Afan de Ribera. Appartenne come torre di controllo per tutta la durata del Regno di Napoli, fino alla ristrutturazione negli anni novanta del XX secolo. \u00c8 sede dell'area marina protetta Torre del Cerrano. Al suo interno si svolgono le attivit\u00e0 del laboratorio relazione uomo-animale e benessere animale dell'istituto zooprofilattico sperimentale dell'Abruzzo e del Molise \"Giuseppe Caporale\". Nel tratto di mare antistante la torre si trovano strutture sommerse, visibili in caso di bassa marea, che si ipotizza siano parte della struttura dell'antico porto romano di Atri.\nAree naturali.\nSi trova presso la torre di Cerrano, voluta da Luigi Corrado Filiani nei primi anni del Novecento. La pineta litoranea fu modellata nel 1923 con la bonifica dell'area circostante, con il livellamento del terreno e l'impiantamento di alberi di pino alti circa 6 metri. In seguito furono realizzati dal Corpo forestale dello Stato due diversi impianti, di cui il primo a pino d'Aleppo e il secondo sempre usando il pino domestico.\nSociet\u00e0.\nEtnie e minoranze straniere.\nPineto ha conosciuto negli anni settanta del XX secolo un notevole flusso migratorio proveniente dall'estero. In citt\u00e0 si sono cos\u00ec venuti a formare consistenti nuclei di stranieri originari, per la maggior parte, dei paesi dell'Europa orientale. Gli stranieri censiti (935 in totale) costituivano, al 31 dicembre 2016, il 6,1% della popolazione complessiva del comune ( abitanti), ed erano cos\u00ec suddivisi:\nEconomia.\nTurismo.\nPineto \u00e8 una frequentata localit\u00e0 balneare, dal 2006 insignita della Bandiera blu.\nIl 21 novembre 2010 \u00e8 stato riaperto al pubblico il \"parco Filiani\", un'area verde collinare originariamente creata tra le due guerre da Luigi Corrado Filiani su parte della propria azienda agricola; in essa, oltre a varie specie arboree e alla presenza di diverse famiglie di animali, sono presenti anche sentieri e percorsi ciclopedonali.\nInfrastrutture e trasporti.\nFerrovie.\nIl comune \u00e8 attraversato dalla ferrovia Adriatica, con scalo nella stazione di Pineto-Atri, che serve anche l'omonimo centro abitato.\nSport.\nPineto \u00e8 rappresentato in varie discipline sportive: le principali societ\u00e0 sportive sono l\"'A.S.D. Pineto Calcio\", il \"Pineto Volley\", il \"Pineto Basket\", il \"Pineto Baseball\" e l'\"A.S.D. Terre del Cerrano\".\nCiclismo.\nIl litorale di Pineto \u00e8 percorso, in tutta la sua lunghezza, da una pista ciclabile che fa parte della costruenda ciclovia Adriatica. Quest'ultima, una volta completata, si svilupper\u00e0 lungo l'intera linea costiera adriatica, con benefici sulla mobilit\u00e0 ecosostenibile locale e ricadute sull'economia turistica generati, in tutte le stagioni, dal cicloturismo. La pista si estende fino alla frazione di Scerne per arrivare fino alla torre di Cerrano dove \u00e8 stata recentemente estesa la pista ciclabile."}
{"id": "30136", "revid": "228587", "url": "https://it.wikipedia.org/wiki?curid=30136", "title": "Rocca Santa Maria", "text": "Rocca Santa Maria \u00e8 un comune italiano di abitanti della provincia di Teramo in Abruzzo, facente parte dell'unione dei comuni montani della Laga.\nStoria.\nIl suo nome deriverebbe dalla scomparsa torre posta nei pressi della villa di Riano, che insieme al territorio fu tradizionalmente feudo, insieme a Bisegno, del Vescovo \"Aprutino\". Nel Medioevo Rocca ebbe importanza come castello fortificato, di cui ci sono resti in localit\u00e0 Castello. Il toponimo per la prima volta compare in un documento angioino del 1273.\nNei suoi pressi nasce il fiume Vezzola, affluente sinistro del fiume Tordino. Il Comune si compone di diverse frazioni, collocate a distante tra loro, il che contribuisce a rendere dispendioso uno sviluppo adeguato dei servizi pubblici, queste sono Rocca con sede amministrativa, Ceppo, Fioli, Alvelli, Paranesi, Alvelli, Cona Faiete e Macchia Santa Cecilia. Sorge sul territorio delle antiche \"universit\u00e0\" di Agrarie, Rocca Santa Maria/Rocca Bisegna e Terra Morricana; le frazioni di Cona Faiete, Pomarolo, Serra e San Biagio appartenevano, con Macchia Santa Cecilia, a Bisegna. La prima documentazione di queste ville \u00e8 data dal catasto del 1753, in quanto tutti i documenti anteriori sono andati distrutti da incendi. Nel 1670 a seguito dell'editto del Preside Zunica contro il brigantaggio (di cui si ricorda Marco Sciarra di Rocca Santa Maria, che rap\u00ec anche il poeta Torquato Tasso, e che assal\u00ec la citt\u00e0 del Vasto), i briganti stessi attaccarono le ville di Rocca, bruciando gli edifici.\nLo storico Niccola Palma di Teramo descrive le universit\u00e0 agrarie di Rocca Santa Maria e Rocca Bisegna, ipotizzando le loro origini italiche addirittura prima del potere di Roma, poich\u00e9 esiste un monumento in Sant'Omero (TE) che comproverebbe tale ragionamento, risalente all'anno 637 dalla fondazione dell'Urbe, sotto il consolato di Metello, della strada Cecilia Metella, che riporta il toponimo di un villaggio esistente dove oggi sorge il centro di Rocca.\nQuesto comune appartenne sempre al Contado Aprutino di Teramo quando a divisione amministrativa, e anche dopo la riformulazione amministrativa francese del 1816, Rocca entr\u00f2 nel distretto di Teramo dell'Abruzzo Ulteriore I, confinando ad ovest con le Marche. Anche con la costituzione delle province, Rocca, \u00e8 entrata nella provincia di Teramo.La sede amministrativa nella villa di Rocca Santa Maria, tra le ville di Fustagnano e Belvedere, si compone di poche case, pi\u00f9 la piazza con la moderna sede amministrativa del Municipio. Necessiterebbe di sviluppo maggiore per avere l'aspetto di un comune con i servizi necessari per qualsiasi organizzazione municipale.\nLa battaglia di Bosco Martese.\nEpisodio di significativo valore patriottico durante la seconda guerra mondiale.\nIl 17 settembre 1943 un contingente di soldati italiani di stanza a Teramo, guidati dal capitano Giovanni Lorenzini, decise di non consegnarsi ai tedeschi, e si trasfer\u00ec in localit\u00e0 Ceppo nel comune teramano di Rocca Santa Maria, a 30\u00a0km dal capoluogo. Trovarono antifascisti teramani, tra i quali i fratelli Rodomonti e Armando Ammazzalorso, arrivati l\u00ec il 23. Nei giorni seguenti giunsero altri soldati sbandati, ex prigionieri inglesi e slavi, fuggiti dal campo di Tossicia, e si cre\u00f2 un drappello di insurrezionali capitanati da Mario Capuani, con comando al capitano Ettore Bianco, gi\u00e0 protagonista di un episodio di resistenza contro i tedeschi.\nIl gruppo si divise in tre parti, il partito d'Azione, quello Estero, e quello dei Comunisti, comandati dall'avvocato Felice Mariano Franchi, dal tenente colonnello Dushan Matiyasevic e dal tenente Francesco Di Marco. il 25 settembre un contingente di tedeschi si diresse verso il luogo di Bosco Martese, la battaglia inizi\u00f2 a mezzogiorno, dur\u00f2 circa 3 ore, i tedeschi dovettero ritirarsi, con 50 morti, e 5 camion distrutti. Il Maggiore Hartmann venne fatto prigionieri e passato per le armi, dopo il combattimento gli insorti dispersero le piccole bande per continuare la lotta, ma i tedeschi scatenarono immediatamente la rappresaglia contro i civili, giustiziando 5 prigionieri presi a Bosco Martese, e in seguito ammazzando dei carabinieri, uccidendo anche Mario Capuani, che aveva avviato nella sua casa in segreto l'organizzazione della rivolta.\nGeografia antropica.\nFrazioni.\nAcquaratola, Alvelli, Belvedere, Canili, Ceppo, Cesa, Castiglione, Ciarelli, Colle, Cona Faiete, Faiete, Fioli, Fiume, Forno, Fustagnano, Licciano, Macchia Santa Cecilia, Martese, Paranesi, Pomarolo, Riano, San Biagio, Serra, Tavolero, Tevere."}
{"id": "30137", "revid": "125412222", "url": "https://it.wikipedia.org/wiki?curid=30137", "title": "Roseto degli Abruzzi", "text": "Roseto degli Abruzzi (\"Le Quote\" fino al 1887, \"Rosburgo\" dal 1887 al 1927) \u00e8 un comune italiano di abitanti della provincia di Teramo in Abruzzo, affacciato sul mare Adriatico e compreso tra le foci dei fiumi Vomano a sud e Tordino a nord.\nFino al 1927 \u00e8 stato frazione di Montepagano, anno in cui la sede comunale venne spostata dal centro storico nel nuovo centro abitato di \"Rosburgo\" assumendone conseguentemente la denominazione attuale e rendendo il centro storico di Montepagano a sua volta frazione del neo-denominato comune di Roseto degli Abruzzi.\nGeografia fisica.\nTerritorio.\nRoseto \u00e8 situata sulla costa adriatica a cinque metri di altitudine sul livello del mare, tra le foci del fiume Vomano e quella del fiume Tordino. Il tessuto urbano si sviluppa su un'area pianeggiante nella zona del litorale, e ad ovest la cittadina si estende anche sulle colline circostanti; la frazione di Montepagano, su un colle a 285 metri sul livello del mare, domina l'intero paesaggio comunale.\nIl territorio \u00e8 interessato dalla presenza di falde freatiche, che con le escursioni stagionali, rimontano anche di un metro, specialmente in primavera, a seguito dello scioglimento delle nevi sui monti. La costa dove si estende il centro abitato era un tempo quasi interamente occupata da acquitrini.\nStoria.\nOrigini: et\u00e0 medievale.\nIl primo abitato del territorio \u00e8 il centro storico di Montepagano, sito su un colle dal quale si domnia tutta la costa; l'ampia coltivazione di piante nel territorio, tra le quali le rose, diede il nome alla frazione di \"Rosburgo\", corrispondente all'odierno centro cittadino, nei territori pianeggianti costieri. \nEt\u00e0 moderna: l'Ottocento e il Novecento.\nIl centro abitato costiero inizi\u00f2 a svilupparsi intorno alla stazione ferroviaria, costruita negli anni sessanta dell'Ottocento, con il nome de \"Le Quote\" (nome ancora presente a livello locale, con gli abitanti detti anche \"cotaroli\") in riferimento alle dodici quote o lotti di terreno tra il fiume Vomano e il torrente Borsacchio. Nel decennio successivo furono edificate una prima chiesa, dedicata a Santa Filomena, e una scuola elementare. L'agglomerato costiero, all'epoca ancora frazione di Montepagano, fu ufficialmente denominato \"Rosburgo\" il 22 maggio 1887. Il 23 gennaio 1907 il comune fu interessato da un terremoto del quinto grado della Scala Mercalli, che provoc\u00f2 modesti danni materiali e nessuna vittima. Due anni pi\u00f9 tardi, in seguito alla continua crescita degli abitanti di Rosburgo, fu aperto nella frazione un ufficio anagrafico. Nel 1927 la sede comunale fu trasferita da Montepagano a Rosburgo, che contestualmente venne ridenominata Roseto degli Abruzzi.\nDal Novecento all'et\u00e0 contemporanea.\nNella seconda met\u00e0 del XX secolo, Roseto degli Abruzzi conobbe una rapida crescita demografica ed economica parallelamente a quella degli altri principali centri della costa abruzzese, sostenuta dall'espansione del settore turistico.\nSimboli.\nLo stemma e il gonfalone del comune di Roseto degli Abruzzi sono stati concessi con decreto del presidente della Repubblica del 28 gennaio 2004.\nIl gonfalone municipale \u00e8 un drappo di bianco con la bordatura di azzurro.\nMonumenti e luoghi d'interesse.\nArchitetture religiose.\nLe due chiese principali rappresentano due epoche della cittadina: la nascita di Rosburgo e lo sviluppo nel dopoguerra\nIl borgo di Montepagano.\nMontepagano \u00e8 la frazione pi\u00f9 antica del comune, nucleo originario e sede antica del municipio, di tutte le testimonianze storiche cittadine.\nNel castello di Montepagano si conservano diverse opere d'arte e monumenti del passato del paese.\nFra le testimonianze storiche di rilievo, in aggiunta alle numerose chiese e cappelle, la porta da Borea con arco ad ogiva \u00e8 il resto pi\u00f9 imponente della cinta muraria medievale; il campanile di Sant'Antimo \u00e8 uno dei simboli del paese, posto all'ingresso del paese; dentro il borgo svetta la cupola della chiesa dell'Annunziata.\nSociet\u00e0.\nEtnie e minoranze straniere.\nAl 31 dicembre 2018 ammontavano a i residenti di origine straniera nel territorio comunale, che su una popolazione complessiva di abitanti rappresentavano il 6,55% dei residenti. Sono riportati di seguito i principali gruppi di stranieri residenti in citt\u00e0:\nCultura.\nScuole.\nNel comune sono presenti dieci scuole primarie, due scuole secondarie di primo grado e due di secondo grado.\nEconomia.\nTurismo.\nNel comune \u00e8 particolarmente sviluppata l'economia turistica nel settore balneare, con la presenza di numerosi alberghi, campeggi, stabilimenti balneari e di un porto turistico.Nel lungomare cittadino \u00e8 in via di realizzazione il tratto comunale del Corridoio Verde Adriatico. L'industria turistica rappresenta la principale risorsa economica della cittadina.\nDal 1999 il comune si fregia della Bandiera Blu, riconoscimento conferito dalla FEE alle migliori localit\u00e0 costiere europee.\nInfrastrutture e trasporti.\nIl comune \u00e8 attraversato dall'autostrada A14 e dalla strada statale 16 Adriatica, le due principali vie di collegamento della regione. La strada statale 150 della Valle del Vomano collega Roseto degli Abruzzi con lo svincolo \"Val Vomano\" dell'autostrada A24. La citt\u00e0 \u00e8 servita dalla stazione ferroviaria sulla linea Adriatica.\nAmministrazione.\nGemellaggi.\nRoseto \u00e8 gemellata con:\nSport.\nHa sede nel comune la societ\u00e0 Pallacanestro Roseto, erede del Roseto Basket fondato nel 1946 che vanta numerose partecipazioni nella Serie A e con una partecipazione nel campionato europeo ULEB CUP. \nLa RS Panthers Roseto, nata nel 2006 \u00e8 la societ\u00e0 di basket femminile che milita nel campionato FIP di Serie B. \nLa struttura in cui si disputano le partite casalinghe, il PalaMaggetti, \u00e8 intitolata al cestista rosetano Remo Maggetti. \nHanno sede a Roseto degli Abruzzi le societ\u00e0 di calcio Associazione Sportiva Dilettantistica Rosetana Calcio, erede della S.P. Rosetana Calcio che ha militato anche in campionati professionistici nazionali, e Associazione Sportiva Dilettantistica Cologna Paese."}
{"id": "30139", "revid": "1543377", "url": "https://it.wikipedia.org/wiki?curid=30139", "title": "Sassello", "text": "Sassello (\"Sascello\" in ligure, \"Sasc\u00ea\" nella variante locale) \u00e8 un comune italiano di abitanti della provincia di Savona in Liguria. Per la sua estensione territoriale costituisce il comune pi\u00f9 grande della provincia. \nGeografia fisica.\nIl territorio di Sassello \u00e8 situato vicino al confine tra Liguria (provincia di Savona e citt\u00e0 metropolitana di Genova) e Piemonte (provincia di Alessandria), nel versante settentrionale dell'Appennino ligure, compreso tra il passo del Faiallo e il colle del Giovo. Inserito nel Parco naturale regionale del Beigua e attraversato dal torrente Erro, \u00e8 una delle mete collinari preferite da savonesi e genovesi. Nel territorio comunale ricade una parte del lago dell'Antenna.\nSassello \u00e8 meta di villeggiatura estiva per il suo clima relativamente fresco in estate (temperatura media di luglio +20,1\u00a0\u00b0C). Gli inverni sono caratterizzati da forti escursioni termiche tra giorno e notte (temperatura media giornaliera di gennaio +1,4\u00a0\u00b0C) con forti gelate notturne (record di -22.1\u00b0 registrato nella notte del 6 febbraio 2012) e temperature diurne solitamente piuttosto miti.\nA 803 m s.l.m. lungo l'alta valle del torrente Sansobbia, poco sotto il monte Beigua, si trova il lago Scanizzon, piccolo lago di probabile origine glaciale. Sul versante nord-orientale del Beigua, a 987 m s.l.m., \u00e8 ubicata la torbiera del Laione.\nStoria.\nSecondo la tradizione popolare, non supportate da alcun documento scritto, un primo insediamento sorse gi\u00e0 in epoca preistorica e fu a Sassello che alcuni scampati dei Liguri Statielli trovarono rifugio dopo le incursioni dei Romani nelle terre tra le valli Stura e Bormida.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nVenne quindi compreso nella Marca Aleramica e citato per la prima volta con il toponimo di \"Salsole\" nel diploma imperiale di Ottone I di Sassonia del 967. Gi\u00e0 nel medioevo risulta soggetto alla giurisdizione ecclesiastica del vescovo di Acqui.\nDall'XI secolo rientr\u00f2 nei possedimenti del Marchesato di Ponzone e furono proprio i marchesi, nel 1290, a vendere il borgo sassellese al genovese Branca Doria che si autoproclam\u00f2, senza un'ufficiale investitura, signore di Sassello. Durante la dominazione doriesca fu edificata nel primo decennio del XIV secolo il castello di Bastia Soprana e fu ancora un discendente di un altro ramo della famiglia Doria, Filippo, ad edificare intorno al 1450 presso Bastia Sottana una nuova fortificazione pi\u00f9 a valle.\nI rapporti tra la famiglia Doria e gli abitanti del borgo causeranno negli anni successivi confronti sempre pi\u00f9 tesi e aspri che definitivamente scoppiarono nel 1593 con una rapida ribellione dei Sassellesi; secondo alcune fonti storiche saranno gli stessi Doria, per placare i dissidi politici tra le diverse casate nobiliari, a vendere il feudo di Sassello nel 1612 alla Repubblica di Genova.\nDurante la dominazione genovese sub\u00ec devastazioni e due incendi nel 1626 e nel 1672, a causa degli scontri tra la repubblica genovese e i Savoia, prontamente risanati con nuove ricostruzioni del borgo nelle forme e strutture odierne. Nei tre celebri scontri in epoca napoleonica - la prima e la seconda battaglia di Dego e di Montenotte del 1796 - il territorio fu interessato con alcuni fatti d'armi.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, il territorio del Sassello rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. \u00c8 in questo periodo storico che l'allora frazione di Olba (gi\u00e0 quartiere sassellese in epoca repubblicana genovese) si costitu\u00ec comune autonomo; nel 1929 and\u00f2 a costituire, assieme a Martina Olba, il comune di Urbe. Annesso al Primo Impero francese dal 28 aprile 1798 con i nuovi ordinamenti francesi, rientr\u00f2 nel X Cantone, come capoluogo, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel III mandamento omonimo del circondario di Savona facente parte della provincia di Genova; nel 1927 anche il territorio comunale sassellese pass\u00f2 sotto la neo costituita provincia di Savona.\nTra la fine dell'Ottocento e l'inizio nel Novecento il territorio di Sassello fu interessato da spostamenti migratori verso le Americhe e, grazie al crescente sviluppo dell'industria, verso i grandi centri industriali della costa genovese e savonese. Subisce gli ultimi aggiustamenti al territorio comunale nel 1970 con la cessione di una zona di territorio in favore del comune di Pontinvrea. Dal 1973 al 30 aprile 2011 ha fatto parte ed \u00e8 stata la sede legale della Comunit\u00e0 montana del Giovo.\nFerriere.\nIl periodo d'oro della siderurgia sassellese va dal 1570 al 1670. La fase discendente coincide con la distruzione del paese nel 1672 ad opera delle truppe di Carlo Emanuele II di Savoia. Dopo varie vicissitudini nel 1858 Cavour fece chiudere definitivamente le Ferrerie.\nLa successione cronologica delle ferriere \u00e8 la seguente: Reborgo, Giovo, Chiappino, Prato, Erro, Nuova e Tripalda. Percorrendo, invece, la strada provinciale 334 verso Sassello, si incontrano i resti delle ferriere in questa successione: Reborgo, Giovo, Nuova, Tripalda, Prato, Erro e Chiappino.\nSimboli.\nLo stemma ufficiale \u00e8 stato concesso con il decreto del Presidente del Consiglio dei ministri n\u00b0 2890-6 del 7 aprile 1952. \nMonumenti e luoghi d'interesse.\nArchitetture militari.\nIl condottiero Branca Doria, menzionato da Dante Alighieri in un canto dell\"Inferno\", autonominatosi Signore di Sassello, con alcuni esuli cittadini eresse presso l'attuale borgo di Bastia Soprana un castello dove gi\u00e0 anticamente sorgeva una torre d'avvistamento. I successivi contrasti e le azioni contro Genova tra il Doria e la Repubblica di Genova porteranno quest'ultima ad un assedio della fortezza che fu rasa al suolo.\nNel 1450 fu invece il successore Filippo Doria ad erigere presso Bastia Sottana un nuovo castello, al quale si coagul\u00f2 l'abitato. Divenuta la repubblica genovese proprietaria del borgo sassellese, la fortezza sub\u00ec negli anni successivi gli scontri tra quest'ultima e il Ducato di Savoia nel 1672 e ancora nel 1747. Del primitivo castello di Bastia Soprana rimangono ad oggi su un'altura ad est dell'abitato i resti della torre, detta \"Saracena\", mentre a Sottana gli scarsi resti delle parti murarie nei pressi del borgo.\nAree naturali.\nNel territorio comunale di Sassello \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 condiviso tra i comuni di Sassello e Pontinvrea, tra la piana del torrente Erro e la foresta di pino nero della Deiva. Tra la flora sono segnalate la presenza delle orchidee, dell'ontano nero e la felce di Maranta; tra le specie animali l'uccello biancone e, tra i pesci, lo scazzone, la lasca, il vairone e il barbo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Sassello sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato insignito della Bandiera arancione dal Touring Club Italiano, il primo comune d'Italia ad ottenere tale riconoscimento.\nCultura.\nIstruzione.\nMusei.\nAll'interno del museo \"Perrando\" - aperto al pubblico il 17 settembre del 1967 nell'omonimo palazzo del centro storico sassellese - sono conservati alcuni reperti archeologici provenienti dal territorio locale, oltre ad una notevole collezione di dipinti. Tra le opere esposte quelle dei pittori come Alessandro Magnasco (\"Crocifisso con frate\"), Luca Cambiaso, Domenico Piola (\"I santi Antonio da Padova e Giovanni Battista\") e Giuseppe Pellizza da Volpedo.\n\u00c8 presente inoltre una raccolta di ceramiche, caratteristiche della provincia savonese, del Seicento e del Settecento, cos\u00ec come una sezione dedicata alle fabbriche di amaretti, ed infine un plastico rappresentante gli antichi mestieri figurato con i famosi macachi delle Albisole.\nCucina.\nIl paese \u00e8 conosciuto per la produzione del biscotto amaretto (Amaretto morbido di Sassello) di pasta alle mandorle, una ricetta risalente al XIX secolo e che annualmente viene festeggiato in una sagra a tema. La tradizione culinaria contadina riporta numerose ricette a base di funghi che costituiscono il patrimonio gastronomico del paese. I salumi e la carne di pregio sono apprezzati e oggetto di acquisti da parte dei turisti. Tra i piatti della cucina locale si ricorda la cacciagione (cinghiale, capriolo, lepre e fagiano) e la torta pasqualina, particolare torta salata di verdure e uova che si prepara in periodo pasquale.\nEventi.\nOgni anno in occasione della festa del \"Corpus Domini\" si svolge l'infiorata, durante la quale le vie e le piazze del centro storico di Sassello vengono addobbate con disegni ispirati a soggetti religiosi mediante l'uso di migliaia di petali colorati.\nGeografia antropica.\nIl territorio comunale, oltre il capoluogo, \u00e8 costituito dalle tre frazioni di Maddalena, Palo e Piampaludo per una superficie territoriale di 100,66\u00a0km2. Fanno altres\u00ec parte del territorio le principali localit\u00e0 di Alberola, Badani, La Carta, Pratovallarino e Veirera.\nConfina a nord con il comune alessandrino di Ponzone, a sud con Stella, Varazze, Cogoleto (GE) e Arenzano (GE), ad ovest con Pareto (AL), Mioglia e Pontinvrea, ad est con Urbe e Genova.\nEconomia.\nGrazie alla notevole presenza di boschi e pascoli sul territorio sassellese, uno dei pi\u00f9 vasti dell'intero comprensorio regionale, ha favorito e sviluppato l'allevamento del bestiame e la coltivazione dei terreni, trasformandole in aree agricole.\nSul territorio crescono i pregiati funghi porcini \"Boletus Edulis\", \"Boletus Aestivalis\" e \"Boletus Aereus\" che prosperano nei mesi autunnali nei boschi di castagno e rovere delle valli circostanti. La tradizione del \"fungo\", derivata dalla particolare qualit\u00e0 di questi prodotti del bosco, attira migliaia di cercatori che, nella stagione propizia, si addentrano nei boschi e nelle valli alla ricerca dei pregiati carpofori. Questo movimento aiuta l'economia del paese in quanto gli stessi cercatori sono i visitatori e gli acquirenti del mercatino che al pomeriggio dei giorni pi\u00f9 ricchi si svolge nella piazza principale del paese.\nSono inoltre presenti attivit\u00e0 industriali, specie nel settore del legname e del dolciario. Sassello \u00e8 infatti famoso per la produzione locale di amaretti, e canestrelli, esportati nell'intero territorio ligure, nazionale ed internazionale.\nA Sassello si trova, in localit\u00e0 Giardinetti, un importante crossodromo immerso nel verde di una collina, utilizzato anche per competizioni a livello nazionale.\nInfrastrutture e trasporti.\nStrade.\nIl centro di Sassello \u00e8 attraversato principalmente dalla strada statale 334 del Sassello che gli permette il collegamento stradale con Pareto e Ponzone, a nord, e con Pontinvrea e Stella a sud. Altre arterie stradali del territorio sono la provinciale 49 e la provinciale 7.\nAmministrazione.\nAltre informazioni amministrative.\nSassello fa parte dell'Unione dei comuni del Beigua, di cui ospita la sede."}
{"id": "30140", "revid": "322321", "url": "https://it.wikipedia.org/wiki?curid=30140", "title": "Sant'Omero (Italia)", "text": "Sant'Omero (\"Sand'Mir\u00eb\" in abruzzese) \u00e8 un comune italiano di abitanti della provincia di Teramo in Abruzzo, facente parte della unione dei comuni Citt\u00e0 Territorio-Val Vibrata.\nGeografia fisica.\nLa cittadina \u00e8 situata in cima ad una collina a 209 metri s.l.m. a cavallo dei fiumi Vibrata e Salinello a circa 14 chilometri di distanza dall'uscita autostradale Val Vibrata.\nComprende le frazioni di Poggio Morello, Garrufo e Villa Ricci.\nAd una decina di chilometri di distanza vi \u00e8 il mare Adriatico, oltre il quale quando l'aria \u00e8 chiara si vedono i monti Albi della catena montuosa del litorale dalmata. In direzione nord \u00e8 visibile il monte Conero che si perde nelle acque, e verso sud-est, il Gargano.\nIl territorio di Sant'Omero \u00e8 situato nella Val Vibrata. Confina a nord con i comuni di Torano Nuovo, Nereto, Corropoli e Tortoreto, ad est sempre con Tortoreto, a sud con i comuni di Bellante e Mosciano Sant'Angelo e ad ovest con i comuni di Sant'Egidio alla Vibrata, Civitella del Tronto e Campli.\nNella classificazione sismica della protezione civile \u00e8 identificato come \"Zona 3\", cio\u00e8 zona a sismicit\u00e0 bassa, mentre nella classificazione climatica \u00e8 contrassegnato come \"Zona D\".\nStoria.\nIn epoca romana il territorio ebbe un periodo di grande floridezza grazie all'insediamento di varie famiglie nobili, con l'edificazione di due grossi agglomerati: Castrum Rufi (i cui resti sono ancora oggi visibili) con i possedimenti di Lucio Tario Rufo da cui deriva il toponimo dell'attuale frazione di Garrufo e Vicus Stramentarius. Fortificata alla caduta dell'Impero Romano, dal 1154 fu feudo di Gualtiero di Rinaldo e possedimento degli Acquaviva di Atri dal 1528 al 1639.\nNel 1644 fu possesso degli Alarcon y Mendoza, Marchesi della Valle Siciliana fino all'inizio dell'Ottocento.\nFino al 1860 era quindi parte integrante del territorio del Regno delle Due Sicilie, per passare poi al Regno d'Italia.\nNel centro abitato si segnala la chiesa barocca di Sant'Antonio Abate.\nMonumenti e luoghi d'interesse.\nArchitetture civili.\nIl cippo miliario di Vallorina.\nNel 1823 fu rinvenuto, in localit\u00e0 Vallorina di Sant'Omero, un cippo miliario. \nLo storico Niccola Palma fu tra i primi ad ipotizzare che la pietra fosse una prova che ivi avesse sede l'antico tracciato della Salaria, al quale attribu\u00ec il nome di \"Via Metella\".\nIl miglio 119 da Roma inciso sul cippo indicava che la via collegava l'Adriatico alla capitale dell'impero romano, percorrendo la Val Vibrata per poi penetrare nelle Gole del Salinello e scavalcare le montagne della Laga toccando anche l'attuale abitato di Amatrice.\nDa un articolo di Giammario Sgattoni apprendiamo che nel 1993 il cippo era conservato nella casa degli eredi del dottor Luigi Tanzj.\nLe tipiche case di terra.\nSono caratteristiche della Val Vibratale numerose case di terra. Nel comune di Sant'Omero se ne possono osservare numerose nell'itinerario turistico (per trekking, mountain bike e cavallo) denominato \"Via delle Pinciare\".\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto e del tombolo."}
{"id": "30141", "revid": "1748167", "url": "https://it.wikipedia.org/wiki?curid=30141", "title": "Silvi", "text": "Silvi \u00e8 un comune italiano sparso di abitanti della provincia di Teramo in Abruzzo. Sede del comune \u00e8 la frazione di Silvi Marina, al confine con la provincia di Pescara.\nSituato ai piedi delle colline di Citt\u00e0 Sant'Angelo ed Atri, \u00e8 il comune pi\u00f9 meridionale della costa teramana. La cittadina, definita \"l\"a perla dell'Adriatico\"\" per l'unicit\u00e0 dei suoi di arenile, \u00e8 una frequentata stazione balneare, mentre Il centro storico \u00e8 situato sulle colline retrostanti a un'altitudine di \nIl comune nasce nel 1931 guadagnando l'autonomia da Atri, \nGeografia.\nIl centro storico di Silvi paese \u00e8 situato su un colle di che domina tutta la costa circostante.\nLa citt\u00e0 moderna si estende ai piedi del colle lungo di costa, dalla foce del torrente Cerrano, a nord, fino al torrente Piomba a sud.\nIl comune \u00e8 attraversato da numerosi corsi d'acqua, tra cui il fiume Piomba, il fosso del gallo, il torrente Cerrano, fosso Concio e fosso Marinelli San Silvestro. Il comune confina a nord con Pineto, ad ovest con Atri, a sud con Citt\u00e0 Sant'Angelo e a est col mare Adriatico.\nStoria.\nOrigini ed evoluzione del nome.\nSul nome di Silvi due opinioni dividono gli storici, la prima vuole il nome derivare da Silvae, per l'abbondanza dei boschi e la seconda dal nome del Dio Silvano, antica divinit\u00e0 delle foreste. \nIn et\u00e0 romana il comune era noto col nome prima di Matrinum e poi Silvae mentre nel Medioevo come Castel Belfiore o Castrum Silvi.\nNascita e periodo romano.\nNata come piccolo borgo collinare\ne troppo piccola per una storia antica propria, le sorti di Silvi furono condivise, nel VI e V secolo a.C., con la potente Hatria Picena (Atri), la trimillenaria citt\u00e0 d'arte che, secondo alcuni eminenti storici, diede il nome al mare Adriatico e che fu conquistata nel 290 a.C. dai Romani.\n\u00c8 nel periodo del predominio romano che il borgo di Silvi venne unito, presidiato e fortificato, diventando il \"Castrum Silvae\".\nMedioevo.\nLa cittadina soffr\u00ec frequenti invasioni dei corsari Turchi e Saraceni, che sbarcavano di notte sulla costa e risalivano la collina depredando il territorio e deportando molti abitanti, che finivano in schiavit\u00f9, ma sar\u00e0 proprio nel periodo medievale che il borgo inizier\u00e0 a strutturarsi in una vera e propria cittadina.\nIl borgo era circondato da una cinta muraria, con tre torri di controllo di otto metri ciascuna, tra le quali la Torre Belfiore, cos\u00ec chiamata poich\u00e9 di fronte al pentagonale Castelbelfiore, con una vista strategica sul mare e sui monti, da est ad ovest e da nord a sud.\nIl 5 ottobre 1273 in seguito alla divisione del giustizierato d'Abruzzo sancita nel Diploma di Alife, Silvi viene menzionata nel \"demanium Adriae\" quale terra di pertinenza dell'abbazia di San Giovanni in Venere.\nNel 1393, re Ladislao d'Angi\u00f2 Durazzo vende per trentacinquemila ducati le citt\u00e0 di Atri e di Teramo, e tra queste anche Silvi, al duca Antonio Acquaviva con tutti i loro diritti e pertinenze.\nEt\u00e0 moderna.\nIn seguito all'istituzione del Regno di Napoli di Giuseppe Bonaparte fu abolita la feudalit\u00e0 e le universitas trasformate in comune. Nella riforma amministrativa, Silvi fu affrancata da Atri e divenne un comune autonomo.\nSul finire del XIX secolo inizia a svilupparsi sulla pianura costiera che separa il colle di Silvi dal mare il primo nucleo della cittadina marittima, che conoscer\u00e0 un sostenuto sviluppo demografico e turistico veicolato dalla costruzione nel 1863 della ferrovia Adriatica.\nSociet\u00e0.\nEvoluzione demografica.\nLa vicinanza con Pescara ha permesso a Silvi, cos\u00ec come a molte citt\u00e0 limitrofe, di svilupparsi demograficamente. Attualmente Silvi \u00e8 il quinto comune della provincia per abitanti e diciassettesimo a livello regionale.\nLingue e dialetti.\nLa parlata originaria di Silvi, ancora in uso nel paese alto, \u00e8 ascrivibile al sottogruppo atriano nell'ambito dei dialetti teramani, cio\u00e8 abruzzesi centro-settentrionali. Tuttavia nella popolosa frazione della Marina \u00e8 sempre pi\u00f9 diffuso un dialetto fortemente influenzato dal pescarese, specialmente tra i giovani, poich\u00e9 come accennato in precedenza Silvi forma ormai quasi un unico agglomerato urbano con Montesilvano (e quindi con la stessa Pescara) senza soluzioni di continuit\u00e0, per cui la popolazione considera la conurbazione pescarese come il loro vero unico punto di riferimento lavorativo, ricreativo ed anche linguistico. \u00c8 possibile infatti parlare di \"koin\u00e8 dialettale pescarese\", in uso dall'area costiera meridionale della provincia di Teramo fino ai comuni pi\u00f9 settentrionali della provincia di Chieti come Francavilla al mare e San Giovanni Teatino.\nCultura.\nLu Ciancialon.\nUna tradizione nata nel XVI secolo, legata alle vicende dei predoni turchi, \u00e8 quella del \"Ciancialone\".\nSi festeggia l'ultima domenica di maggio nella frazione Silvi Paese (chiamata anche \"Belvedere di Silvi\") e impegna tutto il paese nell'allestimento di un grosso cilindro costituito di canne legate tra loro, alto fino a dieci metri al quale viene appiccato il fuoco.\nLa leggenda di San Leone.\nIl patrono della Citt\u00e0 di Silvi \u00e8 san Leone Martire. Il santo mor\u00ec martire in Turchia verso il III-IV secolo d.C.; venne prima torturato, poi buttato con una pietra al collo da un burrone e, rimasto ancora vivo, decapitato.\nIl culto si svilupp\u00f2 sulle coste del Montenegro e in particolare a Dulcigno (Julcini), dove \u00e8 ancora patrono.\nEconomia.\nTurismo.\nSilvi \u00e8 una nota localit\u00e0 balneare, e dal 2008 ha ottenuto il riconoscimento della Bandiera Blu.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Silvi che milita nel campionato di Promozione abruzzese. I colori sociali sono il rosso ed il blu. La squadra gioca le proprie partite casalinghe presso lo stadio \"Ughetto Di Febo\", impianto con posti a sedere e dotato di manto erboso naturale."}
{"id": "30142", "revid": "124696041", "url": "https://it.wikipedia.org/wiki?curid=30142", "title": "Bardineto", "text": "Bardin\u00e9to (\"Barden\u00ebi\" in ligure) \u00e8 un comune italiano di 759 abitanti della provincia di Savona in Liguria.\nGeografia fisica.\nIl comune \u00e8 situato in alta val Bormida, sulla sponda destra del fiume Bormida di Millesimo, nella barriera montuosa formata dalla Rocca Barbena, dal monte Lingo e dal monte Carmo di Loano, quest'ultimo punto culminante del territorio comunale, per un'area complessiva di quasi tremila ettari.\nIl borgo \u00e8 sito su di un altopiano boschivo formato da alberi di pini, abeti, faggi e betulle. Nel territorio bardinetese frequenti sono le formazioni calcaree e di dolomie, con vasti fenomeni carsici di superficie e sotterranei con la presenza di quasi ottanta grotte. Tra le cavit\u00e0 pi\u00f9 conosciute, dette \"buranche\", vi sono quelle di Bardineto (oltre 2\u00a0km di cunicoli), Balbiseulo (1,2\u00a0km), Rampiun (1\u00a0km) e Pagliarina (430 m).\nClima.\nBardineto ha un clima di tipo continentale oceanico con inverni freddi ed estati mediamente calde.\nIn inverno le temperature minime possono scendere anche sotto i -10 gradi mentre le massime in genere restano tra i 0 e i 10 gradi.\nIn inverno sono possibili anche giornate di ghiaccio e ci sono intense nevicate (anche pi\u00f9 di 1 metro ad episodio) le gelate si possono prolungare fino ad aprile e pi\u00f9 raramente a maggio, con possibili nevicate tardive.\nL'estate \u00e8 abbastanza calda nelle massime (anche pi\u00f9 di 30 gradi) ma le minime sono quasi sempre sotto i 20 gradi, con alcune giornate le cui temperature possono scendere sotto i 10 gradi.\nL'autunno incomincia mite con temperature a settembre ancora alte nelle massime, ma con le minime piuttosto fresche (+4 gradi a settembre 2018).\nLe prime gelate solitamente sopraggiungono a novembre, ma talvolta possono giungere gi\u00e0 ad ottobre, con le prime nevicate solitamente a novembre, con eccezioni anche ad ottobre. A novembre ritornano frequentemente temperature invernali, con possibili forti gelate (-9/-10), mentre dicembre si conferma un mese decisamente freddo.\nStoria.\nLa presenza di numerose grotte e ripari favor\u00ec lo stanziamento di una primitiva presenza umana gi\u00e0 nel Paleolitico, seguita dalla trib\u00f9 dei Liguri Epanteri, rivali dei Liguri Ingauni sulla costa. Occupato dal re Rotari e quindi dai Longobardi - che ne fecero un baluardo, a cui deriverebbe il toponimo, approfondendo e arricchendo la conoscenza degli scambi commerciali - il borgo fu conquistato dall'esercito di Carlo Magno nel 775 e donato ai monaci dell'abbazia di San Pietro in Varatella presso Toirano. Questi ultimi accrebbero lo sviluppo economico del paese, dando inizio alla fortunata attivit\u00e0 della lavorazione del ferro, importato grezzo dalle cave dell'Isola d'Elba e quindi lavorato nelle numerose ferriere lungo la valle della Bormida.\nDominio dal 1091 di Bonifacio del Vasto, alla morte di questi la divisione dell'eredit\u00e0 portarono, nel 1142, il possedimento di Bardineto verso Enrico I Del Carretto. Dal 1185 la successione del feudo carrettesco, e della val Bormida, fu affidata al figlio Enrico II. Accorpato al ramo feudale dei Del Carretto di Balestrino, Bardineto fu base della guerra tra il Marchesato del Finale e la Repubblica di Genova, combattuta dal 1447 al 1452, culminante con la successiva dominazione del marchesato finalese sotto la protezione del regno spagnolo. Possedimento della repubblica genovese dal 1713 fu quindi assegnato, dal 1735 con il trattato di Vienna, a Carlo Emanuele III di Savoia del Regno di Sardegna.\nSul finire del XVIII secolo la sua piana fu teatro di scontri, tra il 22 e il 23 novembre 1795, tra gli eserciti austro-sardi e quello francese; la sconfitta austriaca, con ben quattromila morti e cinquemila prigionieri, apr\u00ec di fatto la strada a Napoleone Bonaparte nel Finalese, Savonese e nel resto della regione ligure.\nCon la dominazione francese il territorio di Bardineto rientr\u00f2 dal 1802 nel cantone di Ceva del Dipartimento della Stura e con il Primo Impero francese, dal 13 giugno 1805 al 1814, inserito nel Dipartimento di Montenotte sotto la giurisdizione del cantone di Calizzano nel circondario di Ceva.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel II mandamento di Calizzano del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\n \nMonumenti e luoghi d'interesse.\nAree naturali.\nTra i territori comunali di Bardineto, Boissano, Bormida, Calizzano, Castelvecchio di Rocca Barbena, Giustenice, Loano, Magliolo, Osiglia, Pietra Ligure, Rialto e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\"). Un secondo sito, condiviso con il comune di Calizzano, interessa invece il versante ligure del Monte Spinarda.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bardineto sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito solamente dal capoluogo Bardineto per una superficie territoriale di 29,79\u00a0km\u00b2.\nConfina a nord con il comune di Calizzano, a sud con Erli, Castelvecchio di Rocca Barbena, Toirano e Boissano, ad ovest con Garessio, ad est con Magliolo, Giustenice, Pietra Ligure e Loano.\nEconomia.\nDi recente Bardineto ha sviluppato una propensione al turismo, anche straniero; le principali risorse economiche rimangono l'agricoltura (coltivazione di cereali e patate), l'allevamento del bestiame e la silvicultura; una significativa produzione di latte e di prodotti caseari con pregiati formaggi; di notevole importanza anche la lavorazione del legno (segherie) e la raccolta di lamponi e di funghi (zona particolarmente ricca e pregiata per la raccolta dei funghi).\nIn localit\u00e0 San Nicol\u00f2 \u00e8 presente una sorgente d'acqua minerale.\nInfrastrutture e trasporti.\nStrade.\nIl centro di Bardineto \u00e8 attraversato principalmente dalla strada provinciale 60 che gli permette il collegamento viario con Toirano, a sud, e Calizzano, verso nord, innestandosi con la provinciale 52; quest'ultima tramite il Colle Scravaion permette inoltre il collegamento stradale del comune bardinetese con Castelvecchio di Rocca Barbena, a sud."}
{"id": "30144", "revid": "123388250", "url": "https://it.wikipedia.org/wiki?curid=30144", "title": "Bergeggi", "text": "Bergeggi (\"Berzezi\" in ligure, \"Bergecium\" in latino) \u00e8 un comune italiano di abitanti della provincia di Savona in Liguria.\nGeografia fisica.\nIl borgo storico di Bergeggi \u00e8 situato in prossimit\u00e0 della costa della Riviera delle Palme, a circa 110 m di altitudine, alle pendici del monte Sant'Elena (347 m s.l.m.) dove viottoli permettono di scendere verso la passeggiata a mare e quindi il litorale.\nCon Legge Regionale n. 10 del 27 febbraio 1985 \u00e8 stata istituita la Riserva naturale regionale di Bergeggi che comprende l'Isola di Bergeggi e la linea di costa che le sta di fronte, mentre dal 2007 \u00e8 stata istituita un'area marina protetta.\nStoria.\nL'origine del borgo, di cui si hanno notizie gi\u00e0 in epoca romana, \u00e8 da attribuirsi a popolazioni di antichi Liguri. Sul territorio sono stati trovati reperti risalenti anche al Neolitico. L'etimologia del nome mostra la radice germanica Berg con il significato di montagna, roccia, scoglio, evidentemente riferito alla conformazione dell'antistante isola omonima che si presenta come una montagna che esce dal mare, e nel cui luogo sorse la prima comunit\u00e0 monastica eremita attorno al IV-VI secolo che costru\u00ec la prima chiesa dedicata a sant'Eugenio, vescovo di Cartagine, che secondo la tradizione rimase sull'isola fino alla sua morte. L'antico cenobio ebbe il possesso continuativo dell'isola e di tutto il feudo di Bergeggi fino al X secolo quando pass\u00f2 ai vescovi di Savona.\nLa nuova chiesa monastica di sant'Eugenio, sempre in onore del santo, fondata in seguito da monaci cenobiti \u00e8 gi\u00e0 esistente e documentata il 3 marzo 992, quando il vescovo di Savona \"Bernardo\" dota il cenobio donandolo ai monaci dell'abbazia di Lerino, perch\u00e9 ne custodissero i resti mortali e ne costruissero il monastero accanto alla chiesa.\nTra i secoli X e XI il borgo fortificato resistette alla frequenti incursioni piratesche saracene.\nNel 1385 il borgo venne venduto da papa Urbano VI alla Repubblica di Genova (l'isola di Bergeggi ed il monastero vennero invece inglobati nei territori della Repubblica di Noli e della Diocesi di Noli dal 1252 con la bolla pontificia di Innocenzo IV) che, assieme a Spotorno e Vado, fece parte della podesteria di Costa di Vado; quest'ultima, dal 1699, fu sottoposta alla giurisdizione del governatore di Savona.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, il territorio di Bergeggi rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del II cantone, capoluogo Spotorno, della Giurisdizione di Colombo e dal 1803 centro principale del I cantone di Savona nella Giurisdizione di Colombo. Annessa al Primo Impero francese dal 13 giugno 1805 al 1814 la municipalit\u00e0 di Bergeggi venne inserita nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabilir\u00e0 il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento di Noli del circondario di Savona facente parte della provincia di Genova; nel 1927 anche il territorio comunale bergeggino pass\u00f2 sotto la neo costituita provincia di Savona.\nIl 4 maggio del 1917, a due miglia dalla costa, il piroscafo inglese \"SS Transylvania\" fu affondato da un sottomarino tedesco. Sugli scogli di fronte alla zona dove avvenne il naufragio \u00e8 stato eretto un monumento in memoria dei 414 caduti.\nLa sera del 25 ottobre del 1921 il paese pag\u00f2 un grave tributo di vittime e danni a causa del disastro del forte sant'Elena. Oltre alle abitazioni, anche la chiesa parrocchiale di San Martino sub\u00ec gravi danni. Una lapide sulla facciata della locale chiesa ricorda le vittime del disastro.\nDal 1973 al 31 dicembre 2008 ha fatto parte della Comunit\u00e0 montana del Giovo.\nSimboli.\n \nMonumenti e luoghi d'interesse.\nArchitetture militari.\nOltre ai vicini forti San Lorenzo e Santo Stefano e del forte San Giacomo, rispettivamente del XVII e XIX secolo e posti ai confini montani tra i comuni di Vado Ligure e Bergeggi, l'abitato antico del paese era \"sorvegliato\" dal forte di Monte Sant'Elena sulla cima del monte omonimo. Potenziato dal Regno d'Italia tra il 1880 e il 1885 per integrare l'azione del precedente forte alle batterie costiere della Madonna del Monte e della Madonna degli Angeli, dell'edificio ne rimangono ad oggi alcuni ruderi a seguito del disastro del forte sant'Elena la notte del 25 ottobre 1921.\nSul territorio bergeggino sono inoltre presenti torri d'avvistamento quali la torre d'Ere, costruita nell'alto medioevo e la torre Rovere del XV secolo. Sono stati rinvenuti i resti di una torre circolare di epoca romana molto probabilmente usata come faro verso il mare.\nAree naturali.\nAvamposto strategico e faro di segnalazione, della quale esistono i resti di una torre circolare di epoca romana, per il porto romano di \"Vada Sabatia\", l'isola di Bergeggi fu tra i secoli IV e VI il rifugio del primo monachesimo eremita che edificarono la prima chiesa, successivamente da parte di monaci cenobiti che edificarono la nuova chiesa cenobita e quindi sede del monastero di sant'Eugenio costruito da parte dei monaci dell'abbazia di Lerino come loro dipendenza dal 992 al 1252.\nL'intero isolotto, la costa rocciosa prospiciente, la grotta marina e la sughereta delle Natte fanno parte dal 1985 della Riserva naturale regionale di Bergeggi e dal 2007 dell'Area marina protetta Isola di Bergeggi.\nTra i territori comunali di Bergeggi, Noli, Quiliano, Spotorno, Vado Ligure e Vezzi Portio \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Mao, Rocca dei Corni e monte Mortou in cui insistono macchia mediterranea, aree erbose e coltivazioni agricole. Oltre ad alcune faggete, sugherete e lembi di calluneto (\"Calluna vulgaris\"), sono segnalate le presenze della campanula di Savona (\"Campanula sabatia\"), il convolvolo di Savona (\"Convolvulus sabatius\") e il fiordaliso a pigna (\"Leuzea conifera\"), quest'ultimo a rischio di estinzione allo stato spontaneo. Tra le specie animali gli anfibi pelodite (\"Pelodytes punctatus\") - molto raro - e il geotritone (\"Speleomantes strinatii\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bergeggi sono .\nQualit\u00e0 della vita.\nIl 25 ottobre del 2005 il Comune di Bergeggi ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2016.\nGeografia antropica.\nIl territorio comunale \u00e8 costituito - oltre il capoluogo - dalla pi\u00f9 moderna e turistica frazione di Torre del Mare, creata tra gli anni cinquanta e sessanta del XX secolo, costituita per la maggior parte da complessi abitativi (ville e condomini) ad uso seconda casa e vacanziero. La superficie dell'ente comunale \u00e8 di 3,69\u00a0km2.\nConfina a nord con il comune di Vado Ligure, a sud con Spotorno, ad ovest con Vado Ligure, ad est \u00e8 bagnato dal mar Ligure.\nEconomia.\nIl turismo \u00e8 la principale risorsa economica del comune, specie nel periodo estivo. Fiorente anche l'agricoltura e la produzione di olio di oliva e vino.\nInfrastrutture e trasporti.\nStrade.\nIl territorio di Bergeggi \u00e8 attraversato dalla Via Aurelia che permette il collegamento stradale con Vado Ligure, a nord, e Spotorno a sud."}
{"id": "30145", "revid": "254059", "url": "https://it.wikipedia.org/wiki?curid=30145", "title": "Torricella Sicura", "text": "Torricella Sicura \u00e8 un comune italiano di abitanti della provincia di Teramo in Abruzzo, sede dell'unione dei comuni montani della Laga.\nOrigini del nome.\nIl nome \"Torricella\" deriverebbe dalla presenza di un antico castello, di cui, peraltro, oggi non rimangono molte tracce. \nLa specificazione \"Sicura\", adottata ufficialmente nel 1863, si riferiva in precedenza ad uno dei 5 rioni del paese.\nStoria.\nIl castello menzionato sorgeva probabilmente su una collinetta posta a nord dell'attuale abitato che gli abitanti ancora chiamano \"lu castille\" o Colle Ciliegio. Luigi Ercole, sul finire del Settecento, riferiva sulla scoperta di una galleria sotterranea che dal castello portava verso la campagna circostante con le testuali parole: \"Eravi un castello oggi diruto e non ha molto, si scopr\u00ec una strada sotterranea, nella quale furon trovate alcune armi arrugginite e che dal castello avea l'uscita nella campagna\".\nSecondo una leggenda popolare sotto Colle Ciliegio ci sarebbe una grotta con un tesoro protetto da un enorme serpente. Pur se con esagerazioni, la leggenda coincide nell'affermazione dell'esistenza del passaggio sotterraneo. In questo territorio vi sono testimonianze di vestigia italiche, romane e altomedioevali. Appena fuori dal paese sono stati rinvenuti resti di un tempio, alcune tombe romane e un altare misterioso con la dedica al \"dio ignoto\". Numerose sono le iscrizioni, alcune delle quali lasciano intendere la presenza di un edificio termale. \nIn una lapide vi \u00e8 la dedica alla sacerdotessa Numisia.\nIl 26 aprile 1958, alle ore 03:20:00, si verific\u00f2 una scossa di terremoto con epicentro il territorio di Torricella Sicura con intensit\u00e0 del 5\u00ba grado della Scala Mercalli. Il 1\u00ba novembre 1959 si verific\u00f2 una scossa del 4\u00ba grado.\nMonumenti e luoghi d'interesse.\nArchitetture religiose.\nChiesa parrocchiale di San Paolo Apostolo.\nLa chiesa principale di Torricella Sicura \u00e8 la Parrocchiale di San Paolo apostolo, sita nella piazza principale del paese. Edificata al posto della vecchia Pieve di San Paolo in Albata (situata fuori dal centro) e datata al XVII secolo, \u00e8 stata ricostruita negli ultimi decenni del XVIII secolo ed ultimata nel 1806. A navata unica, possiede una facciata in laterizio racchiusa da due ali concave e arretrate rispetto al filo della parete frontale, secondo una classica tipologia del barocco europeo, rara in Abruzzo, ma presente in alcune chiese teramane (il Carmine a Teramo, San Francesco ad Atri, S. Lucia di Cermignano e Santa Maria degli Angeli a Bisenti).\nAll'interno conserva una pala di Sebastian Majewskj con la Madonna con il Bambino e santi del 1627 e un'acquasantiera seicentesca proveniente dalla chiesa antica. Molto pi\u00f9 modesta \u00e8 la Deposizione. In sacrestia \u00e8 custodito anche un capitello corinzio antico, mentre altri resti di epoca romana e frammenti della decorazione della chiesa medievale di San Paolo sono murati nella parete esterna della canonica. La muratura \u00e8 in pietre non lavorate e rinzaffi in laterizio. Il maestoso campanile \u00e8 in laterizio con merlature nella parte terminale.\nChiesa della Cona o Madonna delle Vergini.\nAltra chiesa \u00e8 la Madonna delle Vergini (eretta nel 1635), dagli abitanti chiamata chiesa della Cona (da icona, ossia intitolata alla Madonna). In stile neoclassico, essa presenta un'unica navata con due piccole cappelle laterali ricavate dalla roccia di tufo. Una di queste rappresentava l'involucro di un'edicola votiva alla Madonna. La Chiesa sorge nel luogo in cui i viandanti in viaggio tra Fanum e Teramo posero una stele con l'immagine della Vergine. Ancora oggi, due targhe commemorative all'esterno della struttura ricordano l'evento. Al lato, \u00e8 presente un campaniletto in laterizio con apertura a tutto sesto e parte terminale a forma esagonale. \u00c8 in un discreto stato di conservazione ed \u00e8 saltuariamente usata per il culto.\nCultura.\nBiblioteche.\nBiblioteca Comunale, Via C. Forcella\nMusei.\nPresepe e Museo Etnografico \"Le Genti della Laga\"\nGeografia antropica.\nQuartieri.\nIl paese \u00e8 diviso idealmente in quartieri, ognuno con un toponimo: \"Torricella oscura\", \"Torricella Scarpone\" (la zona dove sorgeva il castello), \"Torricella romana\" (dove sorge la casa della importante famiglia Romani), \"Colle Pero\" (o Colle della Pera come si chiamava un tempo), \"Case nuove\", e la zona centrale che non ha un nome specifico.\nFrazioni e localit\u00e0.\nAbetemozzo, Antanemuccio, Borgonovo, Case di Pompa, Colle Fiorito, Colle Sansonesco, Corvacchiano, Costumi, Faognano, Fornaci, Galliano, Ginepri, Ioanella, Magliano, Morricone, Pastignano, Piano Grande, Poggio Rattieri, Poggio Valle, Prognetto, San Felice, San Pietro ad Azzano, Santa Chiara, Santo Stefano, Scorzone, Tizzano, Valle Piola, Villa Popolo, Villa Riccio, Villa Tofo.\nEconomia.\nNotevoli sono l'allevamento bovino, ovino e suino e l'agricoltura che produce cereali, olive, legumi e patate.\nNumerose anche le aziende nella zona industriale e le piccole realt\u00e0 imprenditoriali che lavorano la ceramica.\nRecentemente \u00e8 stato attivato un centro telematico dell'Amministrazione comunale.\nSopravvive, a livello di piccoli nuclei e singole persone, la lavorazione del rame, della maiolica, del legno e della pietra, che un tempo era protagonista dell'artigianato artistico locale.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Torricella Sicura 1966\" che milita nel girone D abruzzese di 1\u00aa Categoria. I colori sociali sono il celeste ed il bianco. Come indica il nome \u00e8 stata fondata nel 1966."}
{"id": "30146", "revid": "125359118", "url": "https://it.wikipedia.org/wiki?curid=30146", "title": "Tortoreto", "text": "Tortoreto (IPA: ; \"T\u00ebrt\u00ebr\u00e8t\u00eb\" nel dialetto locale) \u00e8 un comune italiano di abitanti della provincia di Teramo in Abruzzo. Fa parte dell'unione dei comuni Citt\u00e0 Territorio-Val Vibrata.\nGeografia fisica.\nTerritorio.\nIl territorio di Tortoreto fa parte della Val Vibrata, pur non essendo per nulla bagnato dalle acque del torrente che d\u00e0 il proprio nome alla valle. Si affaccia a est sul mare Adriatico ed \u00e8 delimitato a sud, al confine con Giulianova, dal fiume Salinello, mentre a nord confina con Alba Adriatica, e nella zona collinare, a ovest, \u00e8 circondato dai comuni di Corropoli, Sant'Omero e Mosciano Sant'Angelo.\nNella classificazione sismica della Protezione civile \u00e8 identificato come \"Zona 3\", cio\u00e8 zona a bassa sismicit\u00e0.\nIl paese si articola in due parti differenziate fra di loro: la prima, pi\u00f9 antica, si trova in collina, \u00e8 nota come \"Tortoreto Alta\" (talora \"Tortoreto Alto\") ed \u00e8 situata fra i 225 e sul livello del mare. A sua volta Tortoreto Alta \u00e8 costituita dall'antico borgo medievale e dai due rioni tradizionali di Terravecchia e Terranova.\nPi\u00f9 nota e frequentata \u00e8 la frazione Tortoreto Lido, sul livello del mare, attraversata dalla Strada Statale Adriatica e dalla Ferrovia Adriatica. Ha una spiaggia lunga circa quattro chilometri ed \u00e8 una localit\u00e0 balneare molto attrezzata che richiama, d'estate, un notevole flusso di turisti.\nTortoreto non offre alcuna soluzione di continuit\u00e0 rispetto al territorio di Alba Adriatica, che fino al 1956 era una frazione tortoretana col nome di Tortoreto Stazione. Ancora oggi, a dispetto delle differenti realt\u00e0 amministrative esistenti, le due localit\u00e0 offrono un'unit\u00e0 di fatto sia dal punto di vista edilizio, sia da quello dell'arredo urbano, sia da quello delle vie di comunicazione.\nClima.\nTortoreto gode di un clima temperato di tipo mediterraneo, prevalentemente caratterizzato da alta umidit\u00e0 per via del mare. Per quel che riguarda le temperature massime, negli ultimi anni quelle pi\u00f9 alte hanno fatto registrare, nel periodo estivo, una media di , mentre quella annuale \u00e8 stata di ; la temperatura minima media annuale \u00e8 stata di , con il dato pi\u00f9 basso di 2\u00ba registrato durante i mesi di gennaio. Il territorio comunale nella classificazione climatica \u00e8 contrassegnato come \"Zona D\".\nOrigini del nome.\nIn passato, oltre a essere un luogo selvatico e boscoso, la localit\u00e0 era caratterizzata da un'ampia presenza di tortore (come, ad esempio, gi\u00e0 notava nel VI secolo Papa Gregorio Magno in una sua lettera). \u00c8 proprio da questa caratteristica che il centro prende in et\u00e0 medievale il nome di \"Turturitus\", e successivamente di \"Turturetum\", fino all'odierna denominazione di \"Tortoreto\".\nStoria.\nPreistoria.\nNel territorio di Tortoreto sono stati rinvenuti molti insediamenti umani, risalenti al periodo paleolitico superiore, neolitico ed eneolitico; in particolare, i ritrovamenti pi\u00f9 antichi risalgono al tardo neolitico. Alcune campagne archeologiche iniziate nel 1944 da Rinaldo Rozzi e poi principalmente svolte tra il 1951 ed il 1952 dallo stesso Rozzi e da Antonio Mario Radmilli hanno portato a ritenere che nella zona del fiume Salinello siano state presenti settantanove abitazioni primitive (capanne di forma circolare o ellittica, dal diametro tra gli 1,2 e i 5 metri), molte delle quali ricollegabili a una fase avanzata della cultura di Ripoli.\nEt\u00e0 protostorica e romana.\nCome altri resti archeologici informano, il territorio tortoretano \u00e8 luogo di presenza umana di origine pelasgica fino al V secolo a.C., di quella di estrazione sannita dei sabelli (i cui discendenti fonderanno la citt\u00e0 di Palma, la cui nascita risale probabilmente al III secolo a.C.), e infine di presenza preponderante, dopo il V secolo, dei Piceni, che assumono il controllo del territorio fino alla sua acquisizione definitiva da parte romana.\nL'odierna Tortoreto si trova nel territorio identificato da Plinio il Vecchio come \"ager Palmensis\", avente come citt\u00e0 principale quella di Palma (da cui il nome dell\"'ager\"). Nella zona dell'attuale centro storico esiste, in questo periodo, una localit\u00e0 denominata dallo stesso Plinio il Vecchio \"Castrum Salini\", nata probabilmente poco dopo la conquista romana del territorio dei Piceni (III secolo a.C.), mentre proprio sulla foce del Salinello sorge, a partire almendo dalla tarda et\u00e0 repubblicana, una piccola localit\u00e0 abitata di nome \"Servium\", in una zona in cui sono stati col tempo scoperti capitelli e colonne di pietra, monete, anfore varie e soprattutto statue in terracotta (IV-II secolo a.C.) rappresentanti quattro muse (Erato, Euterpe e Calliope, pi\u00f9 un'altra non ben identificata), e altre costituenti un gruppo ispirato al nono canto dell'Odissea; la testimonianza archeologica pi\u00f9 importante della Tortoreto romana, comunque, \u00e8 costituita da una villa rustica costruita proprio alla base delle colline tortoretane, verso la fine dell'et\u00e0 repubblicana, con pavimenti in mosaico e stanze adibite a lavorazione di uva e olive. Altre testimonianze di epoca romana (cisterne per la raccolta di acqua piovana e una necropoli e vari oggetti di uso quotidiano quali anfore, monete ed utensili) sono state individuate nella contrada di Terrabianca.\nLe attivit\u00e0 in zona tortoretana (tra le quali, probabilmente, la produzione di terrecotte, vista la presenza di terreno argilloso a \"Servium\") sono prevalentemente collegate con quelle dell'odierna Alba Adriatica (sede delle localit\u00e0 di \"Alba\" e \"Suinum\"), in cui esistono un emporio marittimo, terme, un piccolo acquedotto che viene dalla collina e un porticciolo.\nLa citt\u00e0 di Palma e, probabilmente, tutte le piccole localit\u00e0 dell\"ager Palmensis\", territorio tortoretano compreso, si schierano contro Roma durante la guerra sociale (dal 91 all'88 a.C.); in seguito alla riforma amministrativa di Ottaviano l'odierna Tortoreto viene inserita nella regione del Piceno, seguendone le vicissitudini fino al crollo della potenza romana nel 476 d.C.\nEt\u00e0 medievale e moderna.\nTra la fine del V secolo e l'inizio del VI secolo l'intero territorio dell\"ager Palmensis\" viene saccheggiato e distrutto dalle popolazioni di origine gotica che invadono e conquistano l'Italia. \u00c8 quindi in collina, sulle rovine di \"Castrum Salini\", che successivamente le popolazioni locali ricostruiscono un nucleo abitato, con fortificazioni, muraglioni e torri di avvistamento, ponendo nel VII secolo le prime basi del centro storico cos\u00ec come \u00e8 oggi; in et\u00e0 medievale vissero anche alcuni piccoli centri monastici: il monastero di San Silvestro, di cui si hanno tarde attestazioni, costruito sopra le rovine della vecchia villa rustica romana, e quello di San Giovanni a Castro. Nell'anno 867 il territorio tortoretano viene affidato dall'imperatore e re d'Italia Ludovico II a Bertario, abate di Montecassino.\nNel 1062 il castello di Tortoreto (insieme con la chiesa contenuta al suo interno e una numerosa serie di altri territori posti lungo la costa tra il Saline e il Vibrata) viene \nceduto dai due fratelli longobardi Landolfo e Rainieri, figli di Trasmondo, al vescovo aprutino Pietro per la redenzione delle loro anime.\nSuccessivamente il territorio di Tortoreto diviene un feudo normanno: sono noti i nomi di alcuni feudatari, come il barone ghibellino Roberto, nominato durante il regno di Federico II, e il suo successore, Berardo di Tortoreto, divenuto barone successivamente alla conquista da parte degli angioini dell'Italia meridionale, e Giustiziere dell'Abruzzo ulteriore (cio\u00e8 responsabile delle finanze e della raccolta delle tasse) dal 1269 al 1275. Sotto il controllo di Berardo finiranno anche altri territori circostanti, quali, ad esempio, quelli di Colonnella e Torano. Morto Berardo nel 1280, i suoi feudi, compreso quello tortoretano, vengono concessi al signorotto di Fermo, e con la caduta degli angioini nel 1282 il feudo finisce sotto l'influenza dei duchi Acquaviva di Atri, fino a diventare loro dominio diretto nel 1424.\nIl territorio, durante il dominio degli Acquaviva, \u00e8 al centro degli scontri armati nel XIV secolo tra angioini e aragonesi, e due secoli pi\u00f9 tardi, nel 1557, tra le armate spagnole di Carlo V e quelle francesi di Francesco I, oltre che delle scorribande piratesche dei turchi. Intorno alla met\u00e0 del XVIII secolo, Tortoreto passa sotto il dominio diretto del Regno di Napoli. Durante la dominazione napoleonica viene riformata la suddivisione amministrativa del regno: il comune di Tortoreto, cos\u00ec, entra a far parte del circondario di Giulianova, all'interno del distretto di Teramo e della provincia dell'Abruzzo Ulteriore Primo.\nNel 1860, Tortoreto passa sotto il controllo del riunificato e nascente Regno d'Italia. \u00c8 proprio in et\u00e0 moderna che vengono a mancare le necessit\u00e0 della protezione fortificata, ed \u00e8 nell'800 che iniziano a nascere i primi insediamenti nelle zone pianeggianti vicine al mare.\nDall'Unit\u00e0 d'Italia a oggi.\nNel maggio del 1863 viene inaugurata la stazione ferroviaria, a circa cinque chilometri dal centro capoluogo, e nei decenni successivi si sviluppa attorno a essa un nucleo urbano di una certa consistenza: \"Tortoreto Stazione\". Agli inizi degli anni venti del Novecento, quest'ultima supera per popolazione il capoluogo comunale e gradualmente vengono trasferiti nella popolosa frazione molte importanti strutture e servizi fra cui la caserma dei Carabinieri e l'Ufficio di conciliazione.\nNel periodo fascista, anche la sede del municipio viene portata a Tortoreto Stazione (1930) e vi rimane fino al 1944, quando, mediante decreto, torna a Tortoreto; negli anni della guerra, inoltre, nel territorio cittadino viene allestito un campo per l'internamento civile, attivo dal 1940 al 1943 nell'attuale palazzo del comune, mentre un altro campo viene costituito vicino alla stazione ferroviaria, nel territorio che poi sar\u00e0 di Alba Adriatica, presso Villa Tonelli, e che tra gli altri ospita, per alcune settimane, anche l'illustratore statunitense Saul Steinberg, assieme a ebrei, bielorussi, zingari, apolidi e rifugiati. Nello stesso periodo, come in tutta la zona tra il Salinello e il Vibrata, nascono piccoli gruppi di dissidenti dediti ad attivit\u00e0 di sabotaggio, spionaggio e raccolta di armi, talvolta in collaborazione con alcuni internati. Dopo la Seconda guerra mondiale, molti dei cittadini, in prevalenza artigiani, emigrano verso citt\u00e0 del nord e verso paesi stranieri (dapprima Venezuela, poi Svizzera e Germania). Al referendum istituzionale del 1946 il 53,1% dei voti (2.038 votanti) di Tortoreto va al mantenimento della monarchia, contro il 46,8% (1.799 votanti) che invece sceglie la Repubblica.\nNegli anni successivi al periodo bellico sono avviate da Tortoreto Stazione, ribattezzata nel frattempo dai suoi residenti Alba Adriatica, le procedure per la richiesta di costituzione in comune autonomo presso la Prefettura di Teramo. Nel maggio del 1954, grazie anche al parere favorevole del comune di Tortoreto che, prendendo atto della volont\u00e0 degli albensi, non si oppone alla costituzione di un'entit\u00e0 amministrativa autonoma, la richiesta viene trasmessa al Ministero dell'interno che, due anni pi\u00f9 tardi, l'approva. Il 19 maggio 1956 parte del territorio comunale di Tortoreto ( circa su un totale di ) viene amministrativamente separata, per dar vita al nuovo comune di Alba Adriatica.\nLa vita politica tortoretana \u00e8 dominata per decenni dalle liste della Democrazia Cristiana, che governano ininterrottamente il paese fino al 1995 (). A partire dal 1995, per quattordici anni l'amministrazione comunale \u00e8 sempre stata in mano ad esponenti del centrosinistra, per passare nelle mani del locale centrodestra, per la prima volta, nel giugno 2009.\nIn campo economico ed urbanistico, negli anni sessanta inizia a svilupparsi turisticamente la parte di costa rimasta al comune di Tortoreto e l'abitato, quasi inesistente all'epoca, si amplia fino a costituire nei decenni successivi la popolosa frazione di Tortoreto Lido. Questa si \u00e8 andata sviluppando in modo armonioso e con ampi spazi destinati al verde; residenziale e tranquilla, \u00e8 ormai meta di consistenti flussi turistici provenienti da tutta l'Italia e, negli ultimi anni, anche dall'estero.\nNella notte tra il 6 e il 7 ottobre 2007 le citt\u00e0 di Alba Adriatica e Tortoreto vengono colpite da un'alluvione causata da piogge torrenziali e condizionata da altri fattori quali il lungo periodo di siccit\u00e0 precedente, l'appena avvenuta aratura a rittochino di suoli lungo le pendenze collinari e la condizione morfologica e urbanistica alle pendici della collina (tale da permettere alle acque di percorrere pendii nudi e trovare attraversamenti stradali e ferroviari che agiscono da diga, e da rendere difficoltosa la manutenzione dei fossi, costretti a passaggi sotterranei), e inoltre aggravata dallo straripamento dell'invaso chiamato Fonti del Vascello, situato a Tortoreto Alta. La tracimazione sopra l'argine porta un'inondazione di fango e detriti sulle due cittadine costiere, provocando ingenti danni alla popolazione e alle attivit\u00e0 economiche, nonch\u00e9 all'oasi naturalistica situata proprio attorno all'invaso straripato.\nSimboli.\nI simboli del comune sono stati concessi con decreto del presidente della Repubblica del 16 febbraio 1999 e sono descritti nello statuto comunale adottato nel 2001. Lo stemma viene blasonato:\nSotto allo stemma vi sono due rami, uno di ulivo (a sinistra) e uno di alloro (a destra), legati da un fiocco tricolore rosso, bianco e verde.\nIl gonfalone che rappresenta il comune di Tortoreto \u00e8 costituito da:\nSociet\u00e0.\nEtnie e minoranze straniere.\nAlla fine del 2019 la popolazione straniera residente a Tortoreto risulta essere pari al 10,53% di quella totale.\nLa comunit\u00e0 pi\u00f9 numerosa \u00e8 quella rumena (2,09% del totale della popolazione residente); seguono, tra le pi\u00f9 consistenti, quella albanese (2,07%), quella cinese (1,46%), quella marocchina (0,67%) e quella polacca (0,43%). Nel dettaglio, le dieci comunit\u00e0 pi\u00f9 numerose al 31 dicembre 2019 provengono da:\nReligione.\nOltre alla religione cattolica, largamente maggioritaria, \u00e8 praticato anche il culto della chiesa avventista denominata Missioni Cristiane Internazionali della Chiesa Avventista del Settimo Giorno - Movimento di Riforma, che dal 1984 a Tortoreto ha anche la propria sede nazionale di riferimento.\nIstituzioni, enti e associazioni.\nA Tortoreto ha sede l'Agenzia Regionale per l'Informatica e la Telematica della regione Abruzzo.\nQualit\u00e0 della vita.\nSecondo i dati elaborati e pubblicati dal \"Sole 24 ORE\", Tortoreto ha uno dei redditi imponibili pro capite pi\u00f9 alti della provincia di Teramo: nel 2009 \u00e8 stato di , 4\u00ba su 47 comuni della provincia (inferiore solo al capoluogo, a Giulianova e a Fano Adriano) e 37\u00ba su 307 comuni abruzzesi.\nMonumenti e luoghi d'interesse.\nArchitetture religiose.\nTortoreto Alta.\nI luoghi di maggior interesse storico ed artistico, forse tra pi\u00f9 importanti del periodo rinascimentale teramano, si trovano a Tortoreto Paese, tra cui:\nChiese scomparse.\nNel territorio tortoretano molte chiese sono scomparse o sono state destinate ad altro uso nel corso degli anni:\nArchitetture militari.\nIl Torrione dell'Orologio \u00e8 quanto resta della cinta muraria. Fu costruito nel IX secolo. Successivamente fu ampliato nel XIII secolo e abbellito nel XVI secolo con rifiniture rrinascimentali. Il Torrione ha base a scarpa di pietra e il corpo in muratura a mattoni rossi. Al centro del corpo vi \u00e8 un orologio, e sulla sommit\u00e0 una cella con la campana che suona l'ora.\nCultura.\nIstruzione.\nA Tortoreto c'\u00e8 un unico istituto comprensivo statale comprendente una scuola dell'infanzia, due scuole primarie e due scuole secondarie di primo grado, frequentate in totale da 842 alunni, oltre a una serie di asili nido e di scuole dell'infanzia privati.\nSono inoltre presenti due centri di formazione professionale privati.\nEventi.\nL'amministrazione comunale e le associazioni culturali presenti sul territorio hanno col tempo istituito una serie di eventi di diverso carattere, soprattutto col coincidere della stagione turistica estiva.\nIl maggiore evento storico e rievocativo \u00e8 il \"Palio del Barone\" (16 agosto), istituito nel 2001 e analogo a quello (nato nel 1988) di Acquaviva Picena. La rievocazione riguarda il matrimonio tra due esponenti di famiglie nobili del XIII secolo (Roberto di Tortoreto, legato agli Acquaviva di Atri, e Forasteria dei Brunforte di Mogliano), entrambe vicine all'imperatore Federico II, e avviene con giochi, banchetti e sfilate in costumi in stile medievale nel borgo antico. \nIl palio segue le due maggiori festivit\u00e0 religiose: quella della Madonna della Neve, nel Paese, il 5 agosto, e la festa dell'Assunta, al Lido (con la tipica processione in mare da Giulianova a Tortoreto), del 13, 14 e 15 agosto.\nA carattere gastronomico sono, inoltre, le sagre che richiamano un gran numero di turisti e di residenti nelle localit\u00e0 limitrofe: a luglio, solitamente, nel Paese si organizza una \"Sagra di prodotti tipici\", mentre ad agosto il Lido, proprio in omaggio alla propria tradizione marinara, organizza una \"Sagra della vongola\" e un'\"Abbuffata di pesce\".\nGeografia antropica.\nSuddivisioni storiche.\nTortoreto, prima della sua espansione verso il mare, era costituita da:\nSuddivisioni amministrative.\nFrazioni.\nSecondo lo statuto comunale approvato nel 2001, la partecipazione e l'organizzazione dei servizi si sviluppano su base frazionale. Il comune si suddivide nei seguenti centri abitati:\nComitati di Quartiere.\nCon delibera del 30 settembre 2010 il comune di Tortoreto ha suddiviso il territorio in 8 quartieri, ognuno dei quali dotato di propri organi elettivi&lt;ref name=\"delibera-39/2010\"&gt;Consiglio comunale di Tortoreto, delibera n. 39 del 30 settembre 2010 e verbale allegato alla delibera&lt;/ref&gt;. \nI quartieri sono:\nEconomia.\nAgricoltura e pesca.\nLe distese collinari che circondano il borgo hanno sempre accolto le tipiche coltivazioni della costiera abruzzese e adriatica in generale; oggi, queste riguardano piccole attivit\u00e0 imprenditoriali, oppure l'utilizzo familiare, come nel caso della coltivazione di vigne per la produzione del Montepulciano d'Abruzzo Colline Teramane, vino tipico di tutta la provincia, o di olivi per la produzione dell'olio Pretuziano delle Colline Teramane.\nTortoreto, inoltre, per quanto concerne l'attivit\u00e0 peschereccia, vanta una flotta di barche per la pesca delle vongole, a strascico e volante.\nIndustria.\nLo sviluppo industriale tortoretano \u00e8 avvenuto quasi interamente nel secondo dopoguerra, con lo sviluppo della zona industriale nella frazione di Salino, soprattutto nell'ambito manifatturiero e particolarmente nella fabbricazione di mobili e di confezioni e nella metallurgia.\nPer quel che riguarda l'occupazione nel settore, il numero degli addetti impegnati nell'industria \u00e8 complessivamente stimato (dati 2001) al 47,84% dell'intera popolazione attiva.\nServizi.\nDi pari passo a quella industriale, \u00e8 cresciuta la vocazione commerciale della localit\u00e0, soprattutto negli ultimi decenni, spinta dal cospicuo arrivo di turisti nella stagione estiva. Ad ogni modo, entrambi i settori sono fortemente influenzati dalle pi\u00f9 grandi realt\u00e0 che circondano il comune di Tortoreto, le quali assorbono (soprattutto quella giuliese) buona parte della popolazione attiva tortoretana impegnata nella produzione e nella distribuzione.\nTurismo.\nTortoreto risulta da qualche anno la prima localit\u00e0 abruzzese per numero di presenze durante i mesi estivi.\nL'attivit\u00e0 economica tortoretana \u00e8, nei mesi che vanno da giugno a settembre, fortemente legata al turismo di massa, in particolare di giovani e famiglie, attratti dalla variet\u00e0 di attivit\u00e0 imprenditoriali di alberghi, discoteche, servizi balneari, ricreativi e di ristoro.\nDi tendenza anche il parco acquatico \"Acquapark Onda Blu\", che attrae ogni anno afflussi numerosi di turisti.\nAccanto alla posizione geografica, alle condizioni climatiche e alle strutture di accoglienza e divertimento, sono anche i progetti ambientali a promuovere e ad incentivare i flussi turistici: in ragione della propria vocazione, il comune di Tortoreto ha quindi meritato, nel 1992 e a partire dal 1998 ininterrottamente fino ad oggi, la Bandiera Blu conferita dalla \"Foundation for Environmental Education\" secondo criteri riguardanti, ad esempio, la ricettivit\u00e0 turistica, la tipologia dei servizi offerti, la reperibilit\u00e0 di informazioni utili, la situazione igienico-sanitaria e la qualit\u00e0 ambientale e balneare. Dal 2007, inoltre, a tali attivit\u00e0 di tutela, promozione e protezione ambientale si affianca il progetto di registrazione EMAS chiamato \"Etica\" (\"EMAS for Tourism in Internal and Coastal Areas\"), assieme alla Provincia di Teramo e agli altri comuni costieri della provincia (Martinsicuro, Alba Adriatica, Giulianova, Roseto degli Abruzzi, Pineto e Silvi).\nRiconoscimenti e certificazioni.\nNegli anni, l'Amministrazione Comunale di Tortoreto ha conseguito numerose certificazioni per attestare la qualit\u00e0 della vita nel territorio comunale.\nInfrastrutture e trasporti.\nMobilit\u00e0 urbana.\nAccanto ai servizi di mobilit\u00e0 interurbana (intraregionale e interregionale) forniti dall'azienda di trasporti pubblica regionale TUA e da alcune compagnie private, il trasporto pubblico locale \u00e8 fornito dalla linea di servizio urbano della ditta Marcozzi S.r.l. che collega e copre i territori di Tortoreto e di Alba Adriatica.\nAmministrazione.\nGemellaggi.\nTortoreto \u00e8 gemellata con:\nAltre informazioni amministrative.\nDal 2000, assieme ad altri undici comuni della provincia, Tortoreto \u00e8 parte dell'Unione dei comuni della Val Vibrata - formalmente denominata \"Unione dei comuni Citt\u00e0 Territorio-Val Vibrata\" - ai sensi dell'art. 32 del Testo unico degli enti locali al fine di mettere in comune la gestione di alcuni servizi. In particolare, l'Unione si occupa della gestione dei servizi sociali (ad eccezione del comune di Civitella del Tronto) e della raccolta dei rifiuti solidi urbani.\nSport.\nL'attivit\u00e0 sportiva tortoretana \u00e8 concentrata soprattutto nell'ambito di tre sport a squadre: calcio, pallavolo e rugby.\nFino al 2015, la principale societ\u00e0 calcistica della localit\u00e0 era stata l'Associazione Sportiva Dilettantistica Tortoreto, che nell'ultima stagione di attivit\u00e0 aveva militato in Promozione. Il Tortoreto aveva sempre disputato campionati di livello regionale e, come massimo risultato, negli anni 1980 aveva raggiunto la Serie D. \nNella stagione 2015/2016 il Tortoreto ha svolto solo attivit\u00e0 di settore giovanile per poi ripresentarsi ai nastri di partenza della stagione 2016/2017 con una fusione con la societ\u00e0 dell'Alba Nova (diventando cos\u00ec l'ASD Alba Tortoreto), in modo da ripartire in Prima Categoria e tornare a essere la prima squadra del paese. Tale societ\u00e0 \u00e8 rimasta attiva fino alla stagione 2018-2019 per poi sparire dal radar calcistico regionale con la decisione di non iscriversi al seguente campionato.\nDal 2019-2020, il calcio locale \u00e8 rappresentato dall'Athletic Tortoreto, compagine di Terza Categoria.\nBrevi esperienze calcistiche non pi\u00f9 attive che hanno raggiunto la Seconda Categoria sono state, invece, quella della Pro Lido Sharks nei primi anni 2000 e, pi\u00f9 di un decennio pi\u00f9 tardi, quella del Citt\u00e0 di Tortoreto.\nPer quanto riguarda la pallavolo, la Viva Volley Tortoreto \u00e8 la societ\u00e0 locale che ha raggiunto i migliori risultati a livello nazionale. Milita in Serie D e ha vinto una coppa Italia di serie B.\nPer il rugby \u00e8 presente l'Associazione Sportiva Tortoreto Rugby, nata nel 2006, che partecipa alla Serie C2.\nIl comune \u00e8 stato interessato dall'arrivo o dalla partenza a Tortoreto Lido di varie tappe del Giro d'Italia:\nL'8 giugno 2012 Tortoreto \u00e8 stata la localit\u00e0 di arrivo della prima tappa del Girobio 2012, con partenza da Monte Urano, conclusasi con il successo di Matthias Krizek."}
{"id": "30147", "revid": "2086778", "url": "https://it.wikipedia.org/wiki?curid=30147", "title": "Tossicia", "text": "Tossic\u00eca (\"Tuss\u00ebci\u00eb\" in dialetto locale) \u00e8 un comune italiano di abitanti della provincia di Teramo in Abruzzo.\nGeografia fisica.\nTerritorio.\nIl territorio comunale \u00e8 compreso nell'area del Parco Nazionale del Gran Sasso Zona \"O\" e della Diocesi di Teramo-Atri. Il centro appartiene ed \u00e8 sede della Comunit\u00e0 Montana Gran Sasso.\nIl borgo si allunga sulla sommit\u00e0 di uno sperone roccioso fra i torrenti della Valle e del Chiarino, nel versante settentrionale del Gran Sasso d'Italia. Il paese appare prevalentemente costruito e restaurato in pietra locale. Sviluppa il suo compatto impianto architettonico, costituito da edifici elevati nel periodo compreso tra il Settecento e l'Ottocento, e conserva tuttora caratteri di autenticit\u00e0. Nel tessuto urbano che si dipana fra vicoli e piccole strade a gradinata, punteggiate da balconi e terrazze, si trovano numerose abitazioni medioevali con le insegne della famiglia Orsini e bifore, architravi fregiati con stemmi gentilizi ed alcune architetture che risalgono al XV e al XVI secolo.\nIl paesaggio ha caratteristiche prevalentemente collinari e montuose, ricoperte da aree pascolive e boscose, solcate da numerosi corsi d'acqua che confluiscono nei fiumi Vomano e Mavone. Il suolo coltivato \u00e8 destinato principalmente a cereali ed oliveti. Transita qui un tratto della grande Ippovia del Gran Sasso.\nOrigini del nome.\nVi \u00e8 molta incertezza sull'attribuizione del significato al nome di Tossicia, toponimo che \u00e8 stato oggetto di diverse ipotesi interpretative:\nStoria.\nLe fonti documentali non riferiscono con precisione quale sia stata l'origine della fondazione del paese, tuttavia, alcuni autori attribuiscono la creazione del villaggio al barone Tosia di Ornano che, \u00ab\"nell'800 dell'era volgare\"\u00bb, vi costru\u00ec una villa intorno alla quale si svilupparono altre abitazioni, dando vita all'inurbamento del borgo.\nNel periodo del Basso Medioevo, il paese \u00e8 stato un possedimento della famiglia dei conti di Pagliara (\"de Palearia\"), della stirpe dei Conti dei Marsi, che ebbe tra i suoi discendenti, nell'XI secolo, san Berardo, vescovo e patrono della citt\u00e0 di Teramo, e sua sorella santa Colomba, eremita, ancora oggi molto venerata in questa localit\u00e0.\nSecondo la tradizione, nel 1217, giunse a Tossicia san Francesco d'Assisi, inviato dal vescovo di Penne, in veste di paciere per comporre la lite che si era sollevata tra i baroni locali per il dominio sul territorio.\nDal\" Catalogus Baronum\" (1150-1168), risulta che Oderisio di Collepietro - Pagliara detiene \"Tusciciam\".\nNel 1262 Gualtiero di Pagliara, conte di Manoppello padre di Tommasa, concede il giuspatronato sulla chiesa di \"San Martini de Tussicia\" alla chiesa di San Giorgio di Ornano.\nNel 1279 Tossicia \u00e8 iscritta tra i possedimenti di Tommasa di Pagliara, contessa di Manoppello, che teneva il feudo dal 1266 e lo mantenne fino al 1293.\nNel 1365 \u00e8 attestato un Ospedale annesso alla chiesa di Sant'Antonio Abate.\nNel 1392, tramite la conferma al priore della chiesa di San Domenico di Teramo, dell'obolo annuo di 12 tomoli di grano, fattagli da Napoleone II Orsini, conte di Manoppello e signore di Pagliara, notiamo che Tossicia fa parte dei suoi domini.\nNel 1419 Giovanna II, vende il \"castello di Tussiciae\" ed altri castelli della Valle Siciliana a Francesco Riccardi di Ortona ma questi li rende subito in cambio del castello di Pescara.\nMuore a Tossicia, suo paese natale, Niccola de' Palmieri, medico personale di Re Ladislao I; era il 1420.\nAlfonso V d'Aragona, nel 1454, conferma a Giacomantonio Orsini, alla morte del padre, il possedimento di \"Tussicia\". Pardo Orsini, nel 1495 \u00e8 riconfermato detentore di tutti i suoi possedimenti nella Valle Siciliana, compresa Tossicia. Ma nello stesso anno, le milizie aquilane, schierate dalla parte dei francesi durante la discesa in Italia di Carlo VIII, devastano le contrade di Tossicia che si arrende e apre le porte. L'anno dopo viene unita al contado dell'Aquila. Nel 1502 Luigi XII restituisce il paese e la Valle Siciliana a Pardo Orsini.\nL'Universit\u00e0 di Tossicia \u00e8 stata parte integrante del dominio dei conti Orsini finch\u00e9 il governatorato non passer\u00e0 ai marchesi spagnoli Alarc\u00f3n (in seguito Alarc\u00f3n y Mendoza). La nobile famiglia entr\u00f2 in possesso della Valle nell'anno 1526, quando quest'ultima fu donata da Carlo V a don Ferdinando (o Ferrante) de Alarc\u00f3n, condottiero spagnolo, noto per essersi distinto nell'assedio di Pavia del 1525. Ferdinando fu nominato marchese della Valle e i discendenti della sua famiglia conservarono il possesso del borgo e delle terre fino all'abolizione della feudalit\u00e0 ad opera di Giuseppe Bonaparte.\nNel 1601 vi \u00e8 di stanza una compagnia al comando di Marcantonio Colonna per la repressione del banditismo.\nTossicia rimase un'Universit\u00e0 e parte integrante del marchesato fino al 1806, anno in cui vengono aboliti gli antichi sistemi feudali e venne trasformata in Comune. In seguito il territorio pass\u00f2 al Regio Demanio. All'epoca, l'ambito di giurisdizione della Valle Siciliana comprendeva pressappoco l'odierna area pedemontana della provincia di Teramo che venne divisa in 16 circondari, e a quello di Tossicia appartenevano: Chiarino, Intermesoli, Fano Trojano, Fano a Corno, Forca di Valle, Pietracamela, Ornano, Castiglioni della Valle, Cerchiara, Colle d'Oro, Casale San Nicola, Cusciano ed altre frazioni minori. L'anno 1860 segn\u00f2 la fine del periodo della dominazione Borbonica e sanc\u00ec l'entrata di Tossicia nel Regno d'Italia col plebiscito del 21 ottobre dello stesso anno. Durante il periodo del secondo conflitto mondiale, il paese divenne sede di un campo di concentramento locale, uno dei pochi di cui si abbiano notizie certe, attivo dal 21 ottobre 1940 al 26 settembre 1943. Nell'anno 1944 avvenne la soppressione dell'istituto podestarile e con l'emanazione del Regio decreto legge, n. 111, del 4 aprile dello stesso anno furono introdotte norme transitorie nell'attesa d'indire le elezioni per le amministrazioni dei comuni. Il decreto prevedeva che ogni municipalit\u00e0 dovesse avere un sindaco ed una giunta.\nMonumenti e luoghi d'interesse.\nArchitetture religiose.\nChiesa di Santa Sinforosa o di Santa Maria Assunta.\nL'edificio religioso \u00e8 la chiesa matrice e il monumento pi\u00f9 antico del borgo. Si eleva nella zona pi\u00f9 alta del paese, in piazza Sant'Emidio. Consacrata nell'anno 1438 e annoverata nell'Elenco degli edifici monumentali della provincia di Teramo \u00e8 dedicata a santa Sinforosa, patrona di Tossicia. L'intera costruzione, ristrutturata in varie epoche, \u00e8 stata elevata con la posa in opera di materiale laterizio e blocchi di pietra a vista.\nLa semplice facciata, di impostazione romanica, si caratterizza con la presenza del quattrocentesco portale principale, sormontato da un arco a pieno centro che alcuni autori attribuiscono al maestro Mecolo (o Nicol\u00f2 o Nicola) da Penne, il cui nome \u00e8 inciso a lato dell'architrave, e da tre finestre rettangolari, aperte in epoca successiva alla fabbrica originaria. Tra gli elementi decorativi della porta d'ingresso vi sono le sculture di 2 teste, risalenti alla fine del XIV secolo, poste nello spazio di attacco fra l'architrave e la lunetta. Le effigi, provenienti da altri edifici, ritraggono il volto dell'Arcangelo Gabriele e della Madonna.\nAl di sopra dello spazio della lunetta \u00e8 stato collocato lo stemma della famiglia Orsini, feudataria della Valle Siciliana al tempo della consacrazione della chiesa. Lungo il fianco destro si apre, fra due colonnine tortili che recano al vertice una rappresentazione della Vergine annunciata e dell'arcangelo annunciante, il portale di scuola veneta, attribuito a Matteo da Napoli, anch'esso del Quattrocento. La composizione \u00e8 sormontata da un timpano ad arco flesso racchiuso tra due grandi festoni scolpiti.\nL'interno dell'aula, riccamente arredato con fastosi altari lignei, policromi, rinascimentali e barocchi, \u00e8 scandito da due navate. La principale ha dimensioni maggiori in lunghezza e si conclude con un'abside. La minore, a sinistra della principale, scaturisce da un possibile ampliamento, avvenuto forse nel XVI secolo, e termina con un fondo rettilineo che accoglie il pulpito.\nAddossati alla parete della navata minore si trovano:\nAll'interno della chiesa, nella nicchia protetta da un vetro, \u00e8 stata custodita, per lunghi anni, la statua lignea della Madonna della Provvidenza di Tossicia, chiamata anche Madonna sdraiata. La scultura ha un aspetto solido e compatto, morbidamente delineato dalla curva del manto della Vergine che, appoggiando il braccio destro sul cuscino, solleva il viso con la mano ergendo anche il busto. Recentemente restaurata ha riacquisito i vividi toni dell'azzurro delle vesti, ornate da motivi quadrilobati e gigliati in oro. L'esecuzione della scultura \u00e8 databile fra la fine del XIV secolo e i primi del XV. La particolarit\u00e0 di questa rappresentazione contrasta con la tradizione iconografica che ritrae la Madonna seduta in trono. La posizione inconsueta, \u00ab\"dolcemente adagiata su una lettiga\"\u00bb, forse sul suo \u00ab\"lettino da puerpera\"\u00bb, la rende una rara rappresentazione di \u00ab\"una visione troppo intima della religiosit\u00e0\"\u00bb.\nIl soggetto trova la sua fonte d'ispirazione in alcune espressioni artistiche francesi riproposte in Italia. Si ritiene che statue siffatte possano essere appartenute a composizioni o a gruppi scultori delle rappresentazioni della nativit\u00e0, in cui comparivano anche il piccolo Bambino Ges\u00f9 e san Giuseppe. La storia delle vicissitudini della statua di Tossicia si perde per un lungo lasso di tempo in cui l'effigie fu trafugata da ignoti e non se ne ebbero pi\u00f9 notizie. Fu ritrovata nell'anno 1978, su segnalazione di una devota tossiciana che, guardando un programma televisivo, la riconobbe e ne consent\u00ec il recupero. L'opera fu acquistata sul mercato antiquario di Londra, grazie anche ad un contributo della banca TERCAS. L'immagine mariana \u00e8 attualmente conservata e protetta, a causa dell'inagibilit\u00e0 dell'edificio dopo il sisma del 2009, presso il Santuario di San Gabriele dell'Addolorata. Nella regione abruzzese \u00e8 presente un'altra opera che raffigura un'altra Madonna sdraiata nel paese di Assergi.\nCappella della Madonna della neve o Cona di Santa Teresa.\nLa piccola chiesa rurale, dedicata alla Madonna della neve, \u00e8 nota anche con la denominazione di \"Cona di Santa Teresa\" o, come citata nell'Elenco degli edifici monumentali della provincia di Teramo, \"Chiesa della Madonna delle Vicende\". L'edificio si eleva in contrada Vicenne, poco oltre il centro abitato di Tossicia. La costruzione risale ai primi anni del XVI secolo, ed \u00e8 attribuita al maestro Girolamo da Vicenza. Di gusto rinascimentale, apre la sua facciata con un ampio arco a tutto sesto, inserito fra paraste, e termina la trabeazione con un coronamento a timpano. Le sculture presenti sono attribuibili al maestro Silvestro dell'Aquila e si allineano al gusto delle rappresentazioni esistenti presso la basilica di Santa Maria di Collemaggio. Nelle decorazioni si nota l'assenza delle raffigurazioni dei simboli cristiani, eccetto per l'agnello crucifero riprodotto a met\u00e0 del frontale destro della chiesa.\nAlla statua mariana, custodita presso questa chiesa, \u00e8 legato un particolare racconto, forse una leggenda. La tradizione vuole che la statua di terracotta della Madonna della neve, in un anno imprecisato, sia stata trasportata dagli abitanti di Tossicia da questa chiesa a quella parrocchiale di Santa Sinforosa, al fine di proteggerla dalle fredde intemperie dell'inverno e dal caldo estivo. La Vergine, durante la notte, se ne sarebbe tornata a piedi nella sua nicchia, presso questa cappella, e questo sarebbe accaduto per pi\u00f9 volte, sollevando stupore e meraviglia tra i gli abitanti. Lungo il cammino percorso la statua avrebbe lasciato le sue orme, riconoscibili da piccole zone di prato dove non cresceva pi\u00f9 l'erba.\nCultura.\nIstruzione.\nMusei.\nLa sede museale dell'esposizione etno-antropologica permanente \u00e8 accolta presso le sale del Palazzo Marchesale del paese. La collezione raccoglie oggetti, manufatti, utensili da lavoro, di uso domestico e di uso quotidiano realizzati, in varie epoche, delle genti del Gran Sasso. L'allestimento si suddivide in quattro sezioni dedicate rispettivamente agli oggetti e recipienti in rame, alla tessitura, al legno ed utensili artigianali per la lavorazione del grano.\nTossicia nella letteratura.\nTossicia \u00e8 menzionata da Fedele Romani nel suo celebre - all'epoca - libro \"Colledara\", ma \u00e8 in tempi pi\u00f9 recenti che Tossicia diventa ambientazione del libro d'esordio di Donatella Di Pietrantonio \"Mia madre \u00e8 un fiume\", candidato al Premio Strega 2011.\nGeografia antropica.\nFrazioni.\nIl comune di Tossicia conta 23 frazioni o localit\u00e0 (tra parentesi la distanza dal centro del comune):\nAquilano (2,90\u00a0km), Azzinano (2,04\u00a0km), Camerale (1,48\u00a0km), Case di Renzo (2,46\u00a0km), Case sparse, Castelmaidetto (1,64\u00a0km), Cerquone (1,26\u00a0km), Chiarino (2,31\u00a0km), Colledonico (2,50\u00a0km), Flamignano (2,51\u00a0km), Flammignano (2,44\u00a0km), Paduli (1,14\u00a0km), Paduli - Solagne(0,92\u00a0km), Palozza (2,97\u00a0km), Pastino (2,19\u00a0km), Petrignano(3,64\u00a0km), Petrignano - San Martino (3,58\u00a0km), Petrignano Bivio (4,69\u00a0km), Piandilago (1,44\u00a0km), Solagne (1,23\u00a0km), Tozzanella (1,29), Villa Alzano (1,11\u00a0km).\nAzzinano.\n\u00c8 una piccola frazione che dista pochi chilometri dal capoluogo comunale. Nel paese, sito ai piedi del versante teramano del Gran Sasso d'Italia, sono state ritrovate tombe risalenti al periodo neolitico che avallano un'antica origine dell'insediamento. Le tracce documentali certe del borgo, invece, si hanno dal XII secolo. All'interno del centro abitato si eleva la chiesetta di Santa Lucia, un piccolo edificio sacro costruito nel XX secolo.\nL'abitato di Azzinano \u00e8 stato fabbricato seguendo i canoni della tipica architettura montana dell'Abruzzo, ha un aspetto solido e compatto con case addossate le une alle altre, attraversate da stretti vicoli. Dall'anno 2001, le mura esterne delle abirtazioni sono state vivacemente colorate da tante pitture murali che, incentrate e ispirate dal tema dei \"\"Giochi d'infanzia\", descrivono e figurano le attivit\u00e0 ludiche e semplici dei bambini di molti anni fa. Ogni anno, a decorrere dall'istituzione dell'iniziativa di rappresentare attraverso la pittura i temi dello svago e del divertimento dell'et\u00e0 della fanciullezza, nei giorni compresi tra il 10 e il 20 agosto, artisti provenienti da diverse regioni italiane, si apprestano a dipingere murales sulle facciate delle dimore del paese.\nSport.\nCalcio.\nLa principale squadra di calcio della citt\u00e0 \u00e8 \"F.C. Tossicia 1964 A.S.D.\" che milita nel girone A abruzzese di Promozione. \u00c8 nata nel 1964."}
{"id": "30148", "revid": "1543377", "url": "https://it.wikipedia.org/wiki?curid=30148", "title": "Boissano", "text": "Boissano (\"Buinzan\" in dialetto locale, \"Buints\u00e0n\" o \"Boissan\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio di Boissano \u00e8 un centro agricolo situato tra le pendici del monte Ravinet (1061 m), tra i torrenti Varatella e Nimbalto.\nStoria.\nSecondo la tradizione storica e popolare la localit\u00e0 di San Pietrino costitu\u00ec il primo insediamento del territorio boissanese. Una zona quella di Boissano che in epoca medievale venne assoggettata al vicino feudo di Toirano e, assieme, sotto le dipendenze del vescovo di Albenga che deleg\u00f2 a rappresentanti e/o signorotti locali la diretta gestione del territorio. Nel corso del XIII secolo una serie di limitazioni imposte dal Comune di Albenga assottigli\u00f2 di molto il potere vescovile e la stessa autonomia dei vari borghi di Boissano, Toirano, Loano, Pietra Ligure e Giustenice.\nFu un diploma papale di Urbano VI a cedere dal 1386 questa parte del territorio, con l'eccezione del feudo di Loano che divenne contea dei Doria, nelle dirette mani della Repubblica di Genova che incluse Boissano nella podesteria della Pietra - assieme a Toirano - dotando per\u00f2 il borgo di statuti e regolamenti per un'autonoma gestione amministrativa.\nCon la dominazione francese il territorio di Boissano, staccatosi da Toirano in una autonoma municipalit\u00e0, rientr\u00f2 dal 2 dicembre 1797 nel Dipartimento della Maremola, con capoluogo Pietra, all'interno della Repubblica Ligure. Dal 28 aprile del 1798 fece parte del II cantone, con capoluogo Toirano, della Giurisdizione delle Arene Candide e dal 1803 centro principale del VI cantone della Maremola nella Giurisdizione di Colombo. Annesso al Primo Impero francese, il territorio di Boissano dal 13 giugno 1805 al 1814 fu inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento di Loano del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nNel 1929 il comune di Boissano viene soppresso e aggregato al comune di Toirano; al 1946 risale una nuova autonomia comunale.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Ponente Savonese. Dal 2014 al 2016 ha fatto parte dell'Unione dei comuni della Riviera delle Palme e degli ulivi.\nSimboli.\nLo stemma del Comune di Boissano raffigura l'ulivo accollato da una vite con frutti argentati; in un cantone del campo spicca una cornucopia azzurra colma di frutti.\nLo stemma \u00e8 stato concesso con il decreto n\u00b0 1833 del Presidente della Repubblica datato al 1\u00ba giugno del 1977. \nMonumenti e luoghi d'interesse.\nAree naturali.\nTra i territori comunali di Boissano, Bardineto, Bormida, Calizzano, Castelvecchio di Rocca Barbena, Giustenice, Loano, Magliolo, Osiglia, Pietra Ligure, Rialto e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Boissano sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito dalle contrade storiche di Baroni, Berruti, Bonfanti, Bosseri, Cavi, Gandarini, Gandolfi, Mogli, Piazza, Pogli, Pozzo e Sottani; fanno altres\u00ec parte quei nuclei pi\u00f9 moderni quali Buragi, Colle, Fornaci, Ginestre, Losano, Marici, Morteo e Rive per una superficie territoriale di 8,35\u00a0km\u00b2..\nConfina a nord con il comune di Bardineto, a sud con Borghetto Santo Spirito, ad ovest con Toirano e ad est con Pietra Ligure e Loano.\nCultura.\nEventi.\nCorpus Domini\nStorica processione religiosa che si tiene nel mese di giugno in occasione della domenica del Corpus Domini. Nella tradizione della comunit\u00e0 contadina boissanese, in tale ricorrenza l'usanza \u00e8 quella di spargere petali di fiori, originariamente ginestre, lungo il percorso della processione, che va dalla Parrocchia di Santa Maria Maddalena sino alla Cappella di N.S. delle Grazie in contrada Pozzo. Un'infiorata cui si accompagna l'esposizione di vasi fioriti sui davanzali e sulle porte di case e cantine.\nEconomia.\nBasa la propria economia sulle attivit\u00e0 agricole, come la coltivazione dell'ulivo e della vite. Altre attivit\u00e0 economiche sono la produzione di legname e l'allevamento di bestiame.\nInfrastrutture e trasporti.\nStrade.\nIl territorio di Boissano \u00e8 attraversato principalmente dalla strada provinciale 25 che permette il collegamento con Toirano, ad ovest, e Loano ad est.\nSport.\nLo sport praticato principalmente a Boissano \u00e8 l'atletica leggera. Il campo di atletica di Boissano \u00e8 stato costruito nel 2011 ed \u00e8 uno dei principali nell'ambito dell'atletica regionale. In ambito calcistico tra gli anni settanta e ottanta si afferm\u00f2, nei campionati dilettantistici del savonese, la Boissano Toirano Calcio dai colori biancorossi, la quale si sciolse in seguito alle difficolt\u00e0 di gestione. Successivamente fu fondata una squadra di calcio a 7."}
{"id": "30149", "revid": "1656773", "url": "https://it.wikipedia.org/wiki?curid=30149", "title": "Valle Castellana", "text": "Valle Castellana (\"I Piana\" in dialetto locale) \u00e8 un comune italiano di abitanti della provincia di Teramo in Abruzzo. Fa parte del \"Parco nazionale del Gran Sasso e Monti della Laga\" e dell'unione dei comuni montani della Laga.\nGeografia fisica.\nPosto su una lieve altura a 630 metri s.l.m. in provincia di Teramo, tra i Monti della Laga, a 16,5 chilometri da Ascoli Piceno, 19,7 da Teramo, 42,1 dall'Aquila e circa 124 da Roma. Ricco di meraviglie paesaggistiche e luoghi incontaminati, nei quali ci si imbatte in svariate situazioni ambientali: castagneti secolari, praterie floreali, fiumi e ruscelli purissimi, il tutto contornato da borghi in pietra e vecchi mulini abbandonati. Il comune \u00e8 ricompreso nella FURs di Ascoli Piceno.\nLa Vallata del Castellano va dalle quote medio basse (400 m s.l.m.) fino alle elevate cime che superano i 2400 metri sul livello del mare. La prevalenza di terreno marnoso-arenaceo, fa s\u00ec che l'acqua piovana, parzialmente assorbita, formi poi ruscelli e fiumi, molti dei quali danno vita a cascate d'acqua suggestive: la pi\u00f9 famosa \u00e8 quella della Morricana nei pressi della frazione Ceppo sul confine comunale. La diversit\u00e0 altimetrica, l'abbondanza di acqua e la variet\u00e0 di microclimi presenti, hanno favorito la nascita e l'espansione di foreste e di fitti boschi. Si incontrano alberi di castagni, faggi, querce, olmi, frassini e tigli, ma il pi\u00f9 raro \u00e8 sicuramente l'abete bianco. Il clima montano con inverni nevosi ed estati miti favoriscono la nascita dei funghi porcini che insieme ai marroni sono riconosciuti in tutt'Italia per la loro bont\u00e0.\nIl territorio di Valle Castellana confina a nord con i comuni marchigiani di Ascoli Piceno e Acquasanta Terme, a est con Civitella del Tronto, a sud con Rocca Santa Maria, Torricella Sicura e Campli, e ad ovest con i comuni laziali di Accumoli e Amatrice. Inoltre, \u00e8 uno dei due comuni abruzzesi, insieme ad Alfedena, il cui territorio \u00e8 confinante con due regioni.\nNella classificazione sismica della protezione civile \u00e8 identificato come \"Zona 2\", cio\u00e8 zona a sismicit\u00e0 media, mentre nella classificazione climatica \u00e8 contrassegnato come \"Zona E\".\nStoria.\nIl nome ufficiale di Valle Castellana risale al 1285 quando Ceresia, Sorbo, Stornazzano, Rosaio con pubblico atto, decisero, dinanzi alla chiesa dell'Annunziata, di chiedere la cittadinanza ascolana dando il nome al paese.\nA quei tempi i paesi si chiamarono castelli dal latino claustrella (cio\u00e8 paesi chiusi e difesi). Ora nella Valle Castellana non esistono pi\u00f9 castelli integri, ma solamente ruderi, il pi\u00f9 importante \u00e8 quello di Manfrino nei pressi di Macchia da Sole che secondo un'antica leggenda il nome attuale del castello deriva dal re Manfredi di Svevia che dimor\u00f2 in queste terre. L'unico castello perfettamente integro e addirittura abitato \u00e8 quello situato a Vallinquina, che risale per\u00f2 all'epoca romantica, di propriet\u00e0 della famiglia nobile dei Bonifaci.\nLa storia di Valle Castellana \u00e8 ricca di avvenimenti: stanziamenti di monaci e costruzioni di monasteri, combattimenti tra briganti e gendarmi, ricerche di antichi tesori, guerre e saccheggi, ma la notizia pi\u00f9 antica riguarda il tracciato che deviando dalla Salaria allo Scandarello, portava ad Amatrice e da qui salendo sul crinale appenninico sotto il Pizzo (dove sono tracce di attraversamenti) scendeva sul bosco Martese per passare a Morrice, a Macchia da Borea, a Beretra.\nGli antichi storici dicono che il paese limitrofo di Pietralta, sarebbe stato fondato dagli ascolani in fuga dinanzi alle schiere longobarde del duca Faroaldo. A Santa Maria de monte Nigro dove visse san Cerbone, a quota 1300 circa, c'era ancora un priore nel 1433 residuo di una comunit\u00e0 benedettina.\nNel rinascimento la zona diventa popolosa e diventa una comunit\u00e0 di seconda classe, dopo essere stata alle dipendenze feudali dei Guiderocchi. Il brigantaggio ha ricoperto un ruolo assai rilevante nella storia di Valle Castellana, a partire dall'epoca rinascimentale fin verso il 1861. Questa piaga era favorita dal fatto che Valle Castellana era l'ultimo paese del regno borbonico posto proprio al confine con lo Stato Pontificio.\nNel 1853 Valle Castellana acquista dai limitrofi comuni dello Stato della Chiesa i villaggi di: Vignatico, Collegrato e Valloni posti alle pendici della Montagna dei Fiori nonch\u00e9 una striscia di terra che va da Colle San Marco verso il Monte Piselli; inoltre acquista i paesi di Pietralta, Morrice e Casanova, facendo cos\u00ec giungere in questa zona il confine del Regno delle Due Sicilie fino al torrente Castellano; esso diventa confine di stato anche nella zona adiacente al capoluogo, in quanto Valle Castellana perde le frazioni di Forcella, Vosci e Casa Bianchini.\nIl figlio di Dante Pietro e il Buti accreditano l'ipotesi che esso corrisponda al fiume Verde di cui parla Manfredi nel Purgatorio e lungo il cui letto egli dice di essere stato sepolto:\nIn effetti, il bacino del Castellano trovasi sull'antico confine del Regno di Napoli con lo Stato della Chiesa, delineato dal crinale della vicina Montagna dei Fiori, direttrice che ancora oggi delimita a N-E il territorio comunale di Valle Castellana.\nMonumenti e luoghi d'interesse.\nArchitetture militari.\nCastel Manfrino.\nIl castello fu edificato sui resti di un'antica fortezza romana, costruita a difesa della strada che si dipartiva dalla Via Salaria nei pressi di Amatrice e, attraverso il cosiddetto Passo di Annibale, sboccava nella pianura di Campovalano.\nCostruito in epoca bassomedievale tra il XII ed XIII secolo, deve il suo nome a Manfredi di Svevia figlio di Federico II. Lo storico ascolano Secondo Balena cita anche le nomenclature di \"Castello di re Manfredi\" e \"Castel Manfredino\" divenuti col trascorrere del tempo Castel Manfrino. Nei documenti \u00e8 menzionato anche come \"Castrum Maccle\", il castro di Macchia. Nel Catalogus Baronum \u00e8 indicato come feudo di \"Macclam in Asculo\".\nIl fortino serv\u00ec come punto di osservazione ed avvistamento per controllare il tracciato della strada che risaliva dal versante sud della montagna dei Fiori e che dalla localit\u00e0 di Civitella del Tronto giunge fino al monte da cui era possibile osservare il versante nord dove si trova la citt\u00e0 di Ascoli Piceno. Il castello fu eretto per volere di Manfredi di Sicilia su antecedenti costruzioni fortificate per controllare, insieme con la fortezza di Civitella del Tronto, le sole strade che attraversavano le montagne e che collegavano Ascoli Piceno a Teramo, meglio conosciute come i \"percorsi dell'Abruzzo Ascolano\".\nCastello Bonifaci di Vallenquina.\nSi trova in contrada Vallenquina, ed \u00e8 stato inaugurato nel 1856. Voluto dal conte Pasquale Bonifaci, e fatto realizzare da Gennaro Della Monica, il castello \u00e8 un palazzo neogotico, molto simile al Palazzo Della Monica di Teramo. Consiste in un palazzo fortificato con torri quadrangolari, ornate alla sommit\u00e0 da merlature e beccatelli, incastonato in un complesso fortificato di mura, con accesso a portale. Il palazzo ha finestre neogotiche ad arco a sesto acuto, una grande torre centrale merlata, e una piccola cappella familiare, legata al palazzo. La cappella \u00e8 una piccola chiesetta a navata unica, con campanile a vela.\nGeografia antropica.\nFrazioni.\nVallenquina.\nVallenquina \u00e8 una piccolissima frazione costituita dal Castello Bonifaci, da un pugno di case che circondano l'edificio fortificato e dalla piccola chiesa di San Nicola.\nIl suo toponimo \u00e8 riconducibile al significato \"\u00abdi valle che incute paura, dal latino incubus, usato con questo significato da Jacopone da Todi.\u00bb\"\nIl castello compone il nucleo principale del picco borgo rurale. \u00c8 stato costruito in stile neogotico nel XIX secolo per volont\u00e0 di Vincenzo Bonifaci, letterato e filosofo, e la sua struttura architettonica ricalca i tratti del Castello Della Monica di Teramo, probabilmente progettato e realizzato dall'artista Gennaro Della Monica. Sull'architrave di una porta, posta tra la facciata e il cortile interno, si legge scolpita la data 1856. Nel corpo di fabbrica si distingue una torre centrale, a base quadrata, che si conclude con merlature e opere in aggetto.\nAmministrazione.\nProposta di aggregazione alle Marche.\nNel comune di Valle Castellana, l'8 marzo 2020, si \u00e8 tenuto un referendum per chiedere alla popolazione di passare alla provincia di Ascoli Piceno e quindi alla regione Marche. La proposta di aggregazione alle Marche \u00e8 stata bocciata in quanto il referendum non ha raggiunto il quorum necessario della maggioranza degli elettori. L'affluenza \u00e8 stata del 25,6%.\nSport.\nIn localit\u00e0 San Giacomo si trova una stazione sciistica, costituita da \ndiversi impianti di risalito, ed alcune piste da sci nordico e fondo.\nIl 25 maggio 2002 la 13\u00aa tappa del Giro d'Italia 2002 si \u00e8 conclusa in localit\u00e0 San Giacomo, sulle pendici della Montagna dei Fiori, con la vittoria del messicano Julio Alberto P\u00e9rez Cuapio."}
{"id": "30150", "revid": "57872", "url": "https://it.wikipedia.org/wiki?curid=30150", "title": "Borghetto Santo Spirito", "text": "Borghetto Santo Spirito (\"Borghetto\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio di Borghetto Santo Spirito \u00e8 situato lungo le falde del colle Piccaro (281 m), presso la foce del torrente Varatella, nella Riviera delle Palme.\nStoria.\nIl ritrovamento di un'ara in pietra grigia nel gennaio 1871, durante la costruzione del castello-residenza dell'ingegner Borelli presso Capo d'Anzio, potrebbe far risalire all'et\u00e0 romana un primo insediamento umano a Borghetto, ma \u00e8 alquanto probabile che gi\u00e0 ai tempi della preistoria questa piana del torrente Varatella fosse abitata dai primi abitanti della trib\u00f9 dei Liguri. Un'ulteriore testimonianza del passato romano \u00e8 la presenza di un ponte di quell'epoca - denominato localmente come \"pontasso\" - a servizio della via Julia Augusta presso il rio Casazze lungo il tratto interno tra Borghetto Santo Spirito e Loano.\nL'origine del termine \"Santo Spirito\" andrebbe ricercata, secondo le nozioni storiche locali, dal nome di una chiesa con annesso ospizio intitolati al Santo Spirito che furono fondati presso il Capo d'Anzio dai frati Ospedalieri di Roma l'11 marzo 1154; la struttura pass\u00f2 tra il XII e il XIII secolo ai monaci dell'abbazia di San Pietro in Varatella (Toirano).\nUn atto di vendita rogato nel 1254 dal notaio Oddone Ferrario testimonia la presenza e la cessione di un terreno presso la \"Braia di Capo d'Anzio\" (oggi il luogo \u00e8 denominato come Braia di Cadanzo e localizzabile tra i confini amministrativi con Ceriale, alle falde del monte Piccaro) dal proprietario Jacobo Roncario de Ripa al toiranese Guglielmo Masino per 20 lire genovini; lo stesso termine \"de Ripa\" corrisponderebbe all'attuale Riva, posta ai confini comunali tra Borghetto e Loano.\nLa fondazione di un nuovo insediamento urbano presso la piana del torrente Varatella, lungo la costa e oltre i confini del gi\u00e0 esistente feudo di Toirano, si attu\u00f2 nel corso del 1288 dopo l'acquisto da parte del Comune di Albenga di ampi appezzamenti di terreno da alcune famiglie del luogo. La nuova \"Villa di Capo d'Anzio\" - cos\u00ec \u00e8 citato nei primi documenti dell'epoca - si svilupp\u00f2 con un'incessante opera di edificazione per tutto il decennio successivo, a cui parteciparono anche uomini di Toirano e Albenga, che dopo la costruzione di una cinta muraria presso la foce del Varatella nel 1297 vide la conclusione del nuovo borgo: il \"Burgus Sancti Spiritus\", cos\u00ec citato dal 23 gennaio 1292.\nDotato di propri statuti dallo stesso 1288, ma di fatto alle dipendenze amministrative, economiche e soprattutto politiche di Albenga (e, conseguentemente, della Repubblica di Genova) il nuovo borgo costiero nel 1326 risult\u00f2 avere la presenza di 111 \"fuochi\" (famiglie) all'interno delle mura cittadine che nel corso del 1310 furono rinforzate. Quattro principali porte (la porta della Marina o \"portino\"-\"portello\"; la porta di Levante o di Loano o \"del verzario\"; la porta di Toirano e la porta occidentale verso Ceriale) chiudevano i varchi del rettangolare centro storico borghettino, sviluppatosi seguendo lo stile architettonico della medievale Albenga con due principali vie longitudinali centrali e, ai lati, vie minori. Con il passare dei secoli la crescente comunit\u00e0 di Borghetto Santo Spirito, ancora soggetta al potere ingauno e alle sue autorit\u00e0 (il podest\u00e0), cerc\u00f2 pi\u00f9 volte di ottenere una maggiore indipendenza o comunque una maggiore autonomia amministrativa ed economica dal capoluogo, ma fenomeni ogni volta contrastati da Albenga che mal vedeva anche solo un'ipotetica espansione del borgo al di fuori delle mura.\nSolamente nel corso del XVI secolo l'amministrazione albenganese autorizz\u00f2 lo spostamento dell'antico ospedale di Santo Spirito, situato presso il Capo d'Anzio, nella nuova costruzione che sorse poco oltre le mura di ponente, i locali che dal 1797 al 1917 ospiteranno la prima sede municipale. Una nuova espansione verso il territorio di Loano, dominato dai principi conti Doria, che lentamente si attu\u00f2 a partire dal Seicento man mano che si procedeva alla bonifica di quella zona paludosa a ridosso della marina. Il 2 luglio 1637 \u00e8 attestato nelle cronache l'assalto piratesco al borgo di Borghetto ma che, grazie anche alle sue mura, fu rapidamente contrastato dagli stessi abitanti; la tradizione religiosa attribuisce, inoltre, lo scampato pericolo per opera dell'intercessione della Madonna della Guardia.\nFu la vittoria dei soldati napoleonici nella battaglia di Loano del novembre 1795 ad aprire la strada a quella \"rivoluzione\" che nel 1797 port\u00f2 alla caduta della Repubblica di Genova e conseguentemente alla nascita della Repubblica Ligure. E durante questi passaggi storici Borghetto Santo Spirito vide la sua definitiva indipendenza amministrativa da Albenga con l'ufficializzazione dell'omonima municipalit\u00e0 (1797) consta da 567 abitanti.\nCon la dominazione francese il territorio di Borghetto Santo Spirito rientr\u00f2 dal 2 dicembre 1797 nel Dipartimento della Maremola, con capoluogo Pietra, all'interno della Repubblica Ligure. Dal 28 aprile del 1798 fece parte del III cantone, con capoluogo Pietra, della Giurisdizione delle Arene Candide e dal 1803 centro principale del VI cantone della Maremola nella Giurisdizione di Colombo. Annesso al Primo Impero francese, il territorio borghettino dal 13 giugno 1805 al 1814 fu inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Albenga del Circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nL'arrivo della tratta ferroviaria Ventimiglia-Genova nel 1872 port\u00f2 alla fine dell'isolamento della riviera ponentina e, allo stesso tempo, alla nascita dei primi movimenti turistici e vacanzieri di fine Ottocento e inizio Novecento.\nNegli anni sessanta-settanta del XX secolo \u00e8 stato oggetto di un elevato e spesso incontrollato sviluppo urbanistico che ha fortemente modificato la struttura storica dell'abitato.\nIl 12 maggio 1965 una intera ala di un grande condominio in costruzione, denominato \"Albatros\", croll\u00f2 improvvisamente, portando a morte sette operai edili che qui lavoravano: la grave tragedia \u00e8 ricordata da un monumento inaugurato nell'agosto 2014 , a cura dell'Amministrazione Comunale.\nDal 1973 al 31 dicembre 2008 ha fatto parte della Comunit\u00e0 montana Pollupice. Dal 4 dicembre 2014 alla primavera del 2015 ha fatto parte dell'Unione dei comuni della Riviera delle Palme e degli ulivi.\nSimboli.\nLo stemma ufficiale e il gonfalone sono stati approvati con l'apposito decreto del presidente della Repubblica datato all'8 settembre del 2000. Il nuovo stemma \u00e8 andato a sostituire il precedente simbolo civico utilizzato dall'amministrazione borghettina dal 1968 al 2000.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Borghetto Santo Spirito sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2016.\nGeografia antropica.\nIl territorio comunale \u00e8 costituito dai \"borghi\" di Borgo Marina, Borgo d'Anzio, Castellaro, Giardini, Patarello e Pontassi per una superficie territoriale di 5,39\u00a0km\u00b2.\nConfina a nord con il comune di Boissano e Loano, a sud con Ceriale, a ovest con Toirano e a est \u00e8 bagnato dal mar Ligure.\nEconomia.\nSi basa, oltre che al turismo, alla coltivazione dell'ulivo e degli ortaggi (specialmente gli asparagi e i carciofi) e la produzione di frutta come pesche e albicocche.\nInfrastrutture e trasporti.\nStrade.\nIl territorio di Borghetto Santo Spirito \u00e8 attraversato principalmente dalla strada statale 1 Via Aurelia che permette il collegamento stradale con Ceriale, a ovest, e Loano a est. La provinciale 60 consente il collegamento con il territorio di Boissano. Inoltre \u00e8 raggiungibile anche grazie al proprio casello autostradale sull'autostrada A10, inaugurato e aperto al traffico nel luglio 2005.\nFerrovie.\nBorghetto Santo Spirito \u00e8 dotata di una stazione ferroviaria sulla linea ferroviaria Genova-Ventimiglia."}
{"id": "30151", "revid": "1702319", "url": "https://it.wikipedia.org/wiki?curid=30151", "title": "Parodi Ligure", "text": "Parodi Ligure (\"Pa\u00f3di\" nel dialetto locale, \"Par\u00f2d\" in piemontese) \u00e8 un comune italiano di 649 abitanti della provincia di Alessandria, in Piemonte, situato sulle estreme propaggini collinari dell'Appennino Ligure.\nStoria.\n\u00c8 citato come Palode in un documento dell'anno 973, relativo alla sua vendita, assieme ad altri territori, al prete Roprando da parte di Lamberto, figlio del marchese Ildebrando (forse una vendita fittizia orchestrata dalla moglie del marchese allo scopo di impedire che tali territori passassero in eredit\u00e0 ai parenti di lui).\nGiunto in possesso dei marchesi della discendenza degli Obertenghi, fu da questi assegnato, nel 1033, al monastero parmense di Santa Maria di Castiglione. Questi monaci benedettini bonificarono la zona e costruirono, nel fondovalle solcato dal torrente Albedosa, il Monastero di San Remigio che raggiunse notevole prestigio nei secoli medioevali. \nNell'XI secolo, sullo sperone roccioso pi\u00f9 alto, venne edificato un castello in cui si succedettero almeno cinque generazioni di feudatari che si fregiarono del titolo di Marchesi di Parodi. A met\u00e0 del XII secolo venne costruita una cinta muraria che racchiudeva il castello e tutta la sommit\u00e0 della collina, la zona viene ancora oggi chiamata Reguardia. La giurisdizione dei Marchesi comprendeva una vasta area che arrivava a confinare con la potente Repubblica di Genova, la quale aveva sulla zona mire espansionistiche, non tanto in senso militare quando in senso mercantile mal digerendo i dazi imposti dai feudatari locali. Nel 1148 il marchese Alberto di Parodi, tenuto prigioniero dai signori di Castelletto, venne liberato grazie all'intervento dei Genovesi che ottennero in cambio la vendita del castello. Seguirono alterne vicende e la cessione definitiva di ogni diritto avvenne nel 1223, da allora Parodi segu\u00ec le sorti della Repubblica di Genova.\nAd oggi quasi nulla rimane del castello e ben poco della fortificazione. I colpi pi\u00f9 duri, che portarono al diroccamento di queste costruzioni, risalgono al 1625 durante la guerra mossa da francesi e savoiardi alla (non riuscita) conquista di Genova e al secolo successivo con le ripercussioni della guerra di successione austriaca.\nFino alle met\u00e0 del XIX secolo Parodi rimase amministrativamente legato a Genova. Nel 1859 il c.d. Decreto Rattazzi stacc\u00f2 la Provincia di Novi, di cui Parodi era parte, aggregandola alla Provincia di Alessandria. Alcuni anni pi\u00f9 tardi, nel 1873, il nome del Comune viene modificato da Parodi in Parodi Ligure, a ricordo dei legami storici con Genova.\nNel marzo 1945 fu oggetto di una rappresaglia nazifascista, a causa degli attacchi partigiani nella zona, con l'incendio di numerose case e del municipio. I parodesi, attraversando nottetempo il bosco, si rifugiarono nel vicino borgo di San Cristoforo. Ancora oggi, una lapide affissa all'ingresso del nuovo municipio ricorda l'episodio, nel nome dell'antica amicizia e solidariet\u00e0 che lega gli abitanti dei due paesi.\nPoco dopo la liberazione, le frazioni di Bosio, Capanne di Marcarolo, Costa San Stefano, Maietto, Mogreto, Serra, Spessa, Val Pagani formarono il nuovo comune di Bosio () portando la superficie comunale da a soli .\nSimboli.\nLo stemma e il gonfalone del comune di Parodi Ligure sono stati concessi con decreto del presidente della Repubblica del 14 marzo 2002.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30152", "revid": "57872", "url": "https://it.wikipedia.org/wiki?curid=30152", "title": "Borgio Verezzi", "text": "B\u00f3rgio Ver\u00e8zzi (\"B\u00f3r\u017ei\" \"Ver\u00e9\u017e\u017eu\" - \"Ver\u00e9\u017e\u017ei\" oppure \"B\u00f3rzi\" - \"Ver\u00e9ssu\" in ligure) \u00e8 un comune italiano di abitanti della provincia di Savona in Liguria. La sede comunale \u00e8 situata presso la frazione di Borgio. Per via del festival teatrale che vi si svolge ogni anno, \u00e8 soprannominato \"il paese del teatro\".\nGeografia fisica.\nIl comune \u00e8 situato in prossimit\u00e0 della fascia costiera tra i centri di Finale Ligure, ad est, e Pietra Ligure ad ovest.\nStoria.\nNel 181 a.C., nelle vicinanze del monte Grosso, l'esercito romano, comandato da Lucio Emilio Paolo, sconfisse in una sanguinosa battaglia le trib\u00f9 locali. Non fu facile per i Romani sconfiggere i Liguri, e questa sconfitta fu fondamentale per la sottomissione del territorio. Anche dal primitivo borgo di Borgio passava da \"Vada Sabatia\" (l'attuale Vado Ligure) la romana via Julia Augusta, strada che corrisponderebbe all'odierna via Pian dei Rossi, con la stazione di sosta-manso di Pollupice.\nIn epoca medievale, una parte del \"Burgum Albinganeum\" e di \"Veretium\" (antichi nomi di Borgio e di Verezzi), gi\u00e0 possedimenti del vescovo-conte di Albenga, rientrarono dal 1076 nei possedimenti dell'abbazia benedettina di San Pietro in Varatella presso Toirano; l'atto di cessione fu firmato dal vescovo ingauno Diodato.\nLe due principali borgate furono quindi annesse, intorno al 1212, al ramo feudale dei Del Carretto del Finale (diventando, di fatto, localit\u00e0 di confine tra le due marche Arduinica e Aleramica) salvo poi, nel 1216, ritornare tra i domini del vescovo di Albenga che inser\u00ec questa parte del territorio nella giurisdizione della castellania della Pietra.\nSolamente nel 1385 papa Urbano VI, prigioniero nel Regno di Napoli e successivamente liberato anche grazie all'aiuto della Repubblica di Genova, per sdebitarsi con quest'ultima decise la cessione dei borghi di Pietra (citato come \"borgo o castello della Pietra\", l'attuale citt\u00e0 di Pietra Ligure), Toirano, Giustenice, Borgio, Verezzi e altre terre nelle mani del doge Antoniotto Adorno e quindi della repubblica. Sotto il dominio genovese questa parte del territorio venne inserita nella podesteria della Pietra e ogni comunit\u00e0 aveva il compito di garantire la sicurezza e la difesa della giurisdizione. Sotto questo punto di vista la localit\u00e0 di Borgio risult\u00f2 per\u00f2 carente in quanto sprovvista di una postazione difensiva e tale mancanza, fondamentale per la sopravvivenza dei borghi in un periodo tormentato dai sempre pi\u00f9 numerosi assalti dei pirati, fu colmata nel 1564 quando, su progetto di Antonio Rodaro, inviato a Borgio dal Senato della Repubblica, verranno edificati prima una torre, ancora oggi presente sul territorio borgese e poi un forte (1588), distrutto prima del 1789 per costruire, sulle sue fondamenta, l'attuale chiesa di San Pietro.\nNel corso del XVII secolo vi fu un attacco da parte dei Savoia in varie podesterie liguri e proprio nel territorio della giurisdizione della Pietra, il 30 maggio del 1625, le truppe sabaude furono respinte dal loro cammino verso Genova.\nCon la dominazione di Napoleone Bonaparte il territorio tra Borgio e Verezzi rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del III Cantone, con capoluogo Pietra, della Giurisdizione delle Arene Candide e dal 1803 centro principale del VI Cantone della Maremola nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 furono inglobati nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Pietra del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nRisale al 1933 l'unione dei due comuni di Borgio (sul mare) e Verezzi (in collina a 250 m s.l.m.) nel solo comune unito di \"Borgio Verezzi\", abitati separati \"geograficamente\" ancora oggi.\nDal 1973 al 31 dicembre 2008 ha fatto parte della Comunit\u00e0 montana Pollupice.\nDal 4 dicembre 2014 alla primavera del 2015 ha fatto parte dell'Unione dei comuni della Riviera delle Palme e degli ulivi.\nSimboli.\nLo stemma ufficiale \u00e8 stato approvato con l'apposito Decreto del Presidente del Consiglio dei ministri n\u00ba 1805 datato al 18 maggio del 1977. \nMonumenti e luoghi d'interesse.\nAree naturali.\nLe grotte di Borgio Verezzi, dette \"Valdemino\", sono un classico esempio di fenomeno carsico, la cui struttura \u00e8 stata generata nel tempo dalla lenta erosione dell'acqua attraverso la roccia. La cavit\u00e0 \u00e8 stata scoperta nel 1933.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Borgio Verezzi sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune fa parte del circuito dei borghi pi\u00f9 belli d'Italia.\nGeografia antropica.\nIl territorio comunale \u00e8 formato dalle due frazioni di Borgio (sede comunale) e di Verezzi e dai nuclei verezzini di Crosa, Piazza, Poggio e Roccaro per una superficie territoriale di 2,73\u00a0km\u00b2.\nConfina a nord con il comune di Tovo San Giacomo e Finale Ligure, a sud con il mar Ligure, ad ovest con Pietra Ligure, ad est con Finale Ligure.\nEconomia.\nL'attivit\u00e0 economica del territorio borgese e verezzino si basa principalmente sul turismo vacanziero, specie nella stagione estiva, e sull'attivit\u00e0 legata all'escursionismo. In campo agricolo attiva \u00e8 la coltivazione ortofrutticola, specie degli ulivi, mandorli, carrubi e alberi da frutta; limitata e locale \u00e8 la produzione industriale nel settore alimentare dell'olio di oliva e vino.\nA Borgio Verezzi viene e veniva estratto il marmo rosa di Verezzi, noto commercialmente come pietra di Verezzi o pietra Lara. \u00c8 un calcare naturale usato per gli interni.\nInfrastrutture e trasporti.\nStrade.\nIl territorio di Borgio Verezzi \u00e8 attraversato principalmente dalla strada statale 1 Via Aurelia che permette il collegamento stradale del capoluogo comunale di Borgio con Pietra Ligure, ad ovest, e Finale Ligure ad est. Una strada comunale permette invece il raggiungimento della frazione di Verezzi e le sue borgate.\nFerrovie.\nBorgio Verezzi \u00e8 dotata di una stazione ferroviaria sulla linea ferroviaria Genova-Ventimiglia, nel tratto compreso tra Savona e Ventimiglia."}
{"id": "30153", "revid": "123849063", "url": "https://it.wikipedia.org/wiki?curid=30153", "title": "Bormida", "text": "B\u00f2rmida (\"B\u00farmia\" in dialetto valbormidese\",\" \"Bormia\" in piemontese e in ligure) \u00e8 un comune italiano sparso di 358 abitanti della provincia di Savona in Liguria. La sede comunale \u00e8 situata presso la frazione di Chiesa.\nGeografia fisica.\nIl comune \u00e8 ubicato nell'alta val Bormida, alle sorgenti del ramo del fiume Bormida di Pallare, tra le vette montane del Settepani (1386\u00a0m), del Ronco di Maglio (1108\u00a0m) e della Rocca Roluta (877\u00a0m).\nIl territorio comunale \u00e8 compreso tra un'altitudine minima di 420\u00a0m e una massima di 1386\u00a0m della vetta del Settepani tra boschi di castagni e faggi. Proprio la massiccia presenza di aree boscose - circa i 4/5 dell'intero territorio - fanno di Bormida il comune pi\u00f9 boscoso della Liguria.\nStoria.\nLe vallate bormidesi furono sicuramente abitate gi\u00e0 nell'antichit\u00e0 dai Liguri Statielli.\nRimaste spopolate per via delle incursioni saracene, probabilmente fu solo dopo il 1179, favorite dalle nozioni apportate dai frati dell'abbazia di Fornelli, che si svilupparono le prime borgate. Anticamente Bormida faceva parte con Osiglia di un'unica comunit\u00e0; se ne affranc\u00f2 dal punto di vista ecclesiastico costruendo, nel 1481, una propria parrocchiale intitolata a San Giorgio.\nInizialmente dominio dei marchesi Del Carretto del ramo di Millesimo, nel corso del XIV secolo pass\u00f2 ai Del Carretto del ramo di Finale. Nel 1393 il territorio, come da omaggio del marchese carrettesco, rientr\u00f2 tra i possedimenti di Teodoro II del Monferrato nel marchesato omonimo. Nel 1417 fu Manuele Del Carretto, signore di Finale, a cedere al suo parente marchese Marco Del Carretto quella parte del territorio dello Stato monferrino comprendente gli attuali borghi di Bormida, Calizzano, Massimino, Osiglia e Pallare al nuovo ramo carrettesco di Calizzano, quest'ultimo pi\u00f9 vicino alla politica genovese e meno a quella finalese.\nAlla fine del Cinquecento saranno gli stessi marchesi di Calizzano a cedere ogni diritto e bene ad Alfonso II Del Carretto, signore del marchesato di Finale. Proprio al XVI secolo risalirebbe la prima citazione ufficiale su Bormida in un atto notarile del marchese carrettesco concedente privilegi alla popolazione locale. Il marchesato verr\u00e0 in seguito ceduto agli spagnoli (1601) e del quale Bormida ne segu\u00ec le sorti rientrando, assieme ad Osiglia, nella podesteria retta da un podest\u00e0 nominato dal governatore spagnolo di Finale.\nConobbe un periodo di sviluppo attorno alla met\u00e0 del XVII secolo per la presenza di tre ferriere e un molino, ma soprattutto per la costruzione nel 1666 della nuova via carrozzabile di fondovalle dell'ingegnere Gaspare Berretta - detta \"via della Regina\" o \"di Spagna\" - cos\u00ec chiamata perch\u00e9 costruita in occasione del passaggio di Margherita Teresa di Spagna in viaggio verso Vienna per raggiungere il suo sposo, l'imperatore Leopoldo I d'Asburgo, che collegava il porto di Finale a Milano.\nTra il 1713 e il 1714 la Repubblica di Genova acquist\u00f2 le terre del marchesato finalese, omettendo per ragioni commerciali la manutenzione dell'importante arteria viaria che divenne ben presto a larghi tratti impraticabile. Dopo le prime avvisaglie delle guerre napoleoniche, nel 1795, i bormidesi inaugurarono in fretta la nuova parrocchiale della quale stavano terminando i lavori di ampliamento, terminata poi nel 1814. Nel 1796 la devastazione e la distruzione segn\u00f2 il passaggio delle truppe francesi di Napoleone Bonaparte nella prima campagna d'Italia; una trincea fu realizzata presso le pendici del Ronco di Maglio poco prima della celebre battaglia di Montenotte del 12 aprile.\nCon la dominazione francese il territorio di Bormida rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del IX Cantone, come capoluogo, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 Bormida fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861; risale al 1834 la separazione delle due localit\u00e0 di Bormida e Osiglia in due distinti comuni autonomi. Dal 1859 al 1927 il territorio fu compreso nel IV mandamento di Cairo del circondario di Savona facente parte della provincia di Genova; nel 1927 anche il territorio comunale bormidese pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma ufficiale e il gonfalone sono stati concessi con il Decreto del Presidente della Repubblica datato al 20 ottobre 2003. \nMonumenti e luoghi d'interesse.\nAree naturali.\nNel territorio comunale di Bormida sono presenti e preservati due siti di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il primo sito - condiviso con Osiglia, Mallare e Pallare - \u00e8 collocato nell'area boschiva del Ronco di Maglio e zone adiacenti in cui insistono faggete (\"Fagus sylvatica\") e boschi misti. Oltre ad alcune specie di orchidee, sono segnalate in questa area il giglio martagone (\"Lilium martagon\") e la campanula toscana (\"Campanula medium\"). Tra gli uccelli il picchio muratore (\"Sitta europaea\") e il falco pecchiaiolo (\"Pernis apivorus\"); tra gli invertebrati il \"Carabus solieri liguranus\", \"Philorhizus liguricus\" e \"Haptoderus apenninus\".\nIl secondo - condiviso con Bardineto, Boissano, Calizzano, Castelvecchio di Rocca Barbena, Giustenice, Loano, Magliolo, Osiglia, Pietra Ligure, Rialto (Italia)| e Toirano - \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bormida sono .\nGeografia antropica.\nLa circoscrizione del Comune \u00e8 costituita dalle tre frazioni di Chiesa (sede comunale), Piano Soprano e Piano Sottano per una superficie territoriale di 22,47\u00a0km\u00b2. Lo statuto riconosce inoltre gli agglomerati di Baltera, Costa, Delfini, Fornelli, Navoni, Pirotti, Resi e Romana\nConfina a nord con il comune di Pallare, a sud con Calizzano e Rialto, ad ovest con Osiglia, ad est con Mallare e Calice Ligure.\nEconomia.\nLe principali risorse locali provengono dall'agricoltura e dai suoi prodotti naturali. Tra le produzioni locali si rammentano i prodotti caseari, formaggi, e raccolta di cereali. Oltre che all'allevamento del bestiame, di pregio \u00e8 la lavorazione e il commercio del legno.\nSul crinale che separa la valle di Osiglia dalla Bormida di Pallare, tra i comuni di Osiglia e Bormida, \u00e8 stata installata una fattoria di energia eolica gestita da entrambi i comuni.\nInfrastrutture e trasporti.\nStrade.\nIl territorio di Bormida \u00e8 attraversato principalmente dalla strada provinciale 38 che permette il collegamento stradale con Osiglia tramite la Colla Baltera, ad ovest, e Mallare ad est; un ulteriore collegamento viario \u00e8 la provinciale 15 per Pallare, a nord, e Carcare a sud.\nSport.\nA Bormida, cos\u00ec come in altri comuni della val Bormida e del Basso Piemonte, viene praticato il gioco del pallone elastico, detto localmente \"balon\", con tornei estivi e campionati in diverse categorie in un apposito sferisterio dal 1986."}
