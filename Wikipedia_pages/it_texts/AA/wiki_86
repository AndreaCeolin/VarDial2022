{"id": "32493", "revid": "1444396", "url": "https://it.wikipedia.org/wiki?curid=32493", "title": "Rio Marina", "text": "Rio Marina \u00e8 una frazione del comune italiano di Rio, nella provincia di Livorno, in Toscana.\n\u00c8 stato un comune dell'isola d'Elba dal 1881 al 31 dicembre 2017, comprendente anche la frazione di Cavo e l'isola di Palmaiola. Al momento della sua soppressione registrava abitanti.\nRio Marina, dopo l'unione con il comune di Rio nell'Elba, ospita la sede comunale con il sindaco e la giunta, mentre il consiglio comunale si riunisce a Rio nell'Elba.\nGeografia fisica.\nSituata sulla costa orientale dell'isola d'Elba, \u00e8 bagnata dal Canale di Piombino. \u00c8 posizionata circa 130\u00a0km a sud-est di Firenze e 80\u00a0km a sud di Livorno. L'ex-comune di Rio Marina comprendeva nel proprio territorio anche l'isola di Palmaiola.\nStoria.\nLa zona di Rio Marina, come quella di Capoliveri, \u00e8 stata sempre molto sfruttata - dai tempi degli etruschi fino alla chiusura delle miniere nel 1981 - per scopi minerari, a causa della forte presenza di minerale di pirite, ematite e, in misura minore, di limonite nel terreno. A differenza che nelle miniere di Capoliveri, nel territorio circostante Rio Marina le miniere sono a cielo aperto. Nel periodo etrusco, i minerali, dopo essere stati estratti venivano fusi sul posto, facendo ergere colonne di fumo visibili sin dalla costa (proprio per questo i greci chiamarono quest'isola \"Aethal\u00eca\", che significa appunto \u00abfumosa\u00bb); i minerali venivano trasportati anche via mare nella vicina Populonia per poi essere fusi nelle fornaci. Con la nascita del pi\u00f9 grande e meglio protetto porto di Piombino, tutti i minerali estratti a Rio Marina e Capoliveri venivano imbarcati, tramite appositi pontili, sulle navi commerciali che li portavano appunto a Piombino; proprio l'intenso traffico commerciale di minerali tra Rio Marina, Capoliveri e la costa ha fatto nascere a Piombino numerose acciaierie, facendo diventare la citt\u00e0 piombinese il principale polo siderurgico della Toscana e uno tra i principali in Italia.\nA breve distanza dall'abitato, in localit\u00e0 Il Piano, si trova l'importante necropoli rupestre di Rio Marina, una sepoltura collettiva risalente all'Eneolitico.\nI primi insediamenti documentati risalgono intorno al XV secolo: in quel periodo la zona era conosciuta come \u00abPiaggia di Rio\u00bb, e costituiva il punto di accesso al mare del vicino centro abitato di Rio nell'Elba. In quel periodo, infatti, le incursioni dei pirati spingevano gli abitanti a costruire i paesi sulle colline; le uniche costruzioni presenti all'epoca erano la \"torre di Rio Marina\" (essa compare come \u00abTorre di Spiaggia\u00bb in una cartografia del 1420 attribuita a Cristoforo Buondelmonti), l'oratorio di San Rocco ed alcuni edifici di servizio.\n\u00c8 nel XVIII secolo, quando ormai le incursioni piratesche sono un ricordo, che il borgo comincia a svilupparsi: alcuni padroni di bastimenti e marinai liguri e corsi si trasferiscono alla Marina di Rio ed insieme alle guardie, ai pesatori, ad alcuni pescatori e ad altri padroni e marinai scesi da Rio nell'Elba, danno origine alla prima comunit\u00e0 piaggese.\nAi tempi dell'invasione francese del 1799 il paese conta circa 800 abitanti. \u00c8 in quel periodo che comincia lo sfruttamento industriale delle miniere di ferro: vengono importate nuove tecnologie e aperte nuove cave. Nel 1841, nonostante la viva opposizione da parte della parrocchia di Rio nell'Elba, un decreto vescovile sancisce la nascita della parrocchia paesana, che trover\u00e0 sede nella chiesa di Santa Barbara.\n\u00c8 dedicata a questa santa poich\u00e9 Rio Marina \u00e8 un paese a vocazione mineraria fin dai tempi pi\u00f9 antichi e che per questo motivo l'ha scelta come protettrice. Non fu costruita subito nel luogo dove si trova attualmente, all'ingresso del paese, bens\u00ec nel suo centro, dove si trova la piazza del municipio, nell'anno 1843. Quella struttura ebbe vita breve, in quanto sin dal 1850 si verificarono problemi di staticit\u00e0 che consigliarono nel 1860 di abbandonarla e demolirla. Rimase in piedi, fino al 1958, solo il campanile.\nMa la popolazione reclamava una chiesa parrocchiale da intitolarsi a Santa Barbara, essendo il piccolo oratorio esistente di San Rocco poco capiente per una popolazione che era cresciuta in maniera esponenziale assieme allo sviluppo delle attivit\u00e0 estrattive; la societ\u00e0 ILVA, che aveva costruito gli archi di trasporto a mare del minerale sul passante della vecchia chiesa, sovvenzion\u00f2 la costruzione della nuova struttura su un proprio terreno. La nuova chiesa venne aperta solennemente al culto il 4 dicembre del 1934 dal vescovo di Massa e Populonia Faustino Baldini e dal parroco Andrea Corsetti.\nLa costruzione e la decorazione in formelle delle porte lignee \u00e8 opera di Giuseppe (\u00abTonietto\u00bb) Carletti, gi\u00e0 sindaco del paese per due anni dopo la fine della prima guerra mondiale, che in bassorilievo volle rappresentare la santa patrona, in atteggiamento altero, immersa nell'ambiente di cui era referente salvifica.\nIl 13 aprile 2003 la chiesa \u00e8 stata nuovamente inaugurata dopo un importante restauro conservativo.\nNel 1853 si insedi\u00f2 nel paese una piccola comunit\u00e0 valdese, attiva fino al giorno d'oggi. \u00c8 infatti presente la \"Casa Valdese\", che ospita i turisti nel periodo estivo, e un tempio dove si professa il valdismo.\nCon la spinta delle miniere, il paese vide una forte crescita demografica, fino a raggiungere l'apice alla fine del XIX secolo, quando possedeva una delle migliori flotte della penisola ed era diretto da uomini economicamente forti e politicamente determinati. \u00c8 di questo periodo la costituzione del comune autonomo: per celebrare l'occasione, sulla cima della torre ottagonale, ormai inutilizzata, venne costruita una torretta con l'orologio, dando al monumento l'aspetto attuale.\nA cavallo del 1900 il paese visse una profonda crisi, che termin\u00f2 quando la Societ\u00e0 ILVA ottenne il possesso dell'intera catena produttiva delle miniere di Rio, dall'estrazione al trasporto. Furono momenti di ricchezza per il paese, ma le condizioni di lavoro in miniera erano proibitive: turni di dodici ore in un ambiente malsano, con la povert\u00e0 degli operai che costringeva anche gli anziani e le donne a lavorare. In questo periodo giunsero a Rio le nuove idee socialiste ed anarchiche e nacque nel 1904 la sede locale del Partito Socialista Italiano.\nNel 1911 si apr\u00ec una dura lotta degli operai contro i dirigenti delle miniere, che si concluse con la cocente sconfitta del proletariato e il licenziamento di molti operai. Nove anni dopo, in pieno biennio rosso, venne addirittura tentata l'occupazione e l'autogestione delle miniere ma, nonostante l'aiuto della giunta comunale socialista, anche questo tentativo fall\u00ec.\nCon l'avvento delle nuove tecnologie, le miniere subirono un brusco ridimensionamento, fino alla chiusura definitiva nel 1981. Dopo la chiusura delle miniere, l'attivit\u00e0 estrattiva ha lasciato il passo allo sviluppo turistico, trasformando cos\u00ec Rio Marina in una fiorente localit\u00e0 balneare. Durante una forte mareggiata (28 ottobre 2018) \u00e8 crollato il vecchio pontile, detto \"Ponte di Vigneria\", per l'imbarco del minerale ferroso.\nIl 1\u00ba gennaio 2018 il comune di Rio Marina si \u00e8 fuso con quello di Rio nell'Elba, dando origine al comune di Rio.\nSociet\u00e0.\nEvoluzione demografica.\nSono qui riportati gli abitanti dell'ex comune di Rio nell'Elba dal 1861 al 2011, che comprendeva oltre alla frazione capoluogo anche quella di Cavo.\nEtnie e minoranze straniere.\nSecondo i dati ISTAT al 31 dicembre 2016 la popolazione di Rio Marina era per circa il 92,85% di cittadinanza italiana. La popolazione straniera residente ammontava a persone, il 7,15% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nRio Marina \u00e8 stata in passato un centro di fervida attivit\u00e0 mineraria. I cantieri principali erano due: la miniera di Rio, situata a nord-ovest rispetto all'abitato, e la miniera di Rioalbano, situata circa dieci chilometri a nord. Inoltre a sud del paese si trovavano le miniere di Ortano, Terra Nera e Capo Bianco.\nIn tutte le miniere vi era una forte presenza di ematite e, in misura minore, limonite. Molto alta anche la presenza di minerali accessori, come la pirite ed altri solfuri.\nProcedendo da nord a sud si incontra la miniera di Rioalbano, che si estende dal tratto di costa tra Cala del Telegrafo e Rialbano a tutto il Monte Calendozio. Gi\u00e0 ai tempi degli Etruschi e dei Romani il minerale veniva estratto da questa miniera e lavorato \"in loco\".\nIl cantiere pi\u00f9 a nord \u00e8 quello delle Fornacelle. Si trova leggermente distaccato rispetto agli altri cantieri della miniera. L'attivit\u00e0 in questo cantiere \u00e8 durata dal 1950 fino al 1968, quando il filone si \u00e8 esaurito.\nA sud delle Fornacelle si trova il cantiere pi\u00f9 grande della miniera, detto del Monte Calendozio. Oltre che in epoche antiche \u00e8 stato sfruttato per oltre 100 anni dal 1860 agli anni '70 del XX secolo, quando il filone si \u00e8 esaurito.\nAltri cantieri erano quelli di \"Venezia\", attivo dal 1920 al 1960, \"Puppaio\", attivo dal 1880 a circa il 1975, e \"Pistello\", attivo dal 1900 all'esaurimento avvenuto nel 1954. Il cantiere delle Conche \u00e8 il cantiere pi\u00f9 a sud della miniera di Rioalbano. Attivo dal 1940 al 1968, il cantiere si distingue dagli altri per la presenza di un piccolo lago rimasto sul fondo dello scavo, caratterizzato da un forte colorito rosso dovuto agli ossidi di ferro.\nIn prossimit\u00e0 delle ultime case del paese c'\u00e8 la miniera di Rio Marina, che arriva fino al Monte Giove. Qui si ricavavano in abbondanza ematite e pirite.\nSi trova sulle pendici del Monte Fico, a nord della spiaggia di Ortano. La pirite estratta veniva utilizzata per produrre acido solforico. In questa miniera sono stati rinvenuti cristalli di hedembergite e ilvaite di dimensioni eccezionali.\nInfrastrutture e trasporti.\nRio Marina \u00e8 collegata con gli altri centri dell'Elba tramite una stretta strada provinciale che, proseguendo verso nord, termina dopo aver attraversato la frazione di Cavo; andando verso est e verso sud giunge ai vicini comuni di Porto Azzurro e Capoliveri fino a Portoferraio, centro principale dell'isola. Rio Marina \u00e8 collegata a Portoferraio anche da un'altra strada molto pi\u00f9 breve che, evitando di attraversare gli altri centri sopra citati, valica il monte Volterraio (dove \u00e8 presente la Fortezza del Volterraio), seconda cima dell'Elba per altezza dopo il Monte Capanne, da cui \u00e8 possibile osservare, soprattutto nei tramonti estivi, uno splendido panorama sulla rada di Portoferraio e da cui si possono persino intravedere, nelle giornate pi\u00f9 nitide, le isole di Gorgona e di Capraia.\nRio Marina \u00e8 collegata tramite traghetto con Piombino e, ogni marted\u00ec, con l'isola di Pianosa tramite la compagnia di navigazione Toremar; fino al settembre 2008 era collegata, sempre dalla Toremar, anche al vicino comune di Porto Azzurro. Il trasporto su gomma \u00e8 gestito da CTT Nord.\nIl porto di Rio Marina \u00e8 stato considerevolmente ristrutturato nel 2001, portando la lunghezza della banchina di attracco per traghetti a 90 metri e costruendo un nuovo muro a protezione del porto e per creare nuovi ormeggi per barche; \u00e8 stato innalzata anche una schiera di grandi massi bianchi a protezione del suddetto muro e di quello della banchina d'attracco.\nL'area portuale di Rio Marina \u00e8 stata in parte danneggiata dalla forte mareggiata del 28 e 29 ottobre 2018.\nAmministrazione.\nQuello che segue \u00e8 l'elenco degli amministratori del comune di Rio Marina fino al 2018, anno dell'istituzione del comune di Rio."}
{"id": "32494", "revid": "125482706", "url": "https://it.wikipedia.org/wiki?curid=32494", "title": "Rio nell'Elba", "text": "Rio nell'Elba \u00e8 una frazione del comune italiano di Rio, nella provincia di Livorno, in Toscana.\n\u00c8 stato un comune dell'isola d'Elba fino al 31 dicembre 2017, comprendente anche le frazioni di Bagnaia, Nisportino e Nisporto. Al momento della sua soppressione registrava abitanti.\nPur non essendo la sede comunale, a Rio nell'Elba \u00e8 situato un municipio per le riunioni del consiglio comunale.\nStoria.\nIl toponimo deriva dal latino \"rivus\" (\u00abtorrente\u00bb) per il copioso corso d'acqua che scorre nei pressi dell'abitato e che, sino al XIX secolo, azionava numerosi mulini idraulici. Una fantasiosa tradizione letteraria del XVIII secolo afferma che \u00ab...fu posto il nome di Sirio a questa terra da' suoi antichi abitatori per essere a Levante, et esposta al reverbero del sole nelle montagne contigue, che formandosi in quel luogo un estivo calore che pare il molestoso segno della canicola.\u00bb\nDocumentato dal 1260 come \"Comune Rivi\", il paese sorse nel distretto minerario dell'Elba orientale, alle falde del Monte Capannello, e ne fu parte integrante insieme al vicino villaggio di Grassera. Intorno al 1454 il paese fu visitato dal giovanissimo Pietro Cirneo, impiegato nel trasporto del ferro dalle miniere all'imbarco di Rio Marina, che descrisse Rio come un paese non fortificato (\u00ab...\"Arigum oppidum non muratum\"...\u00bb). Rio sub\u00ec un violento assalto notturno nel 1534 ad opera di Khayr al-Din Barbarossa, in cui fu distrutta Grassera. Il paese fu nuovamente devastato nel 1553 e 1555 da parte di Dragut. Particolare importanza rivestono gli \"Statuta Rivi\" (ossia \"Statuti di Rio\"), che regolamentarono la vita sociale del paese a partire dal XVI secolo.\nIl borgo \u00e8 contraddistinto da un tipico impianto urbanistico medievale, con stretti e tortuosi vicoli che sfociano in piccole e caratteristiche piazzette.\nDegna di nota \u00e8 la cosiddetta \"Fontana di Barabba\", composta da due elementi in marmo di Carrara (un mascherone barbuto e una vaschetta in stile longobardo) realizzati a Pietrasanta nei primi anni Settanta del XX secolo su progetto del Comune di Rio; la denominazione deriva da \"Barabba\", soprannome del muratore che la install\u00f2.\nUna drammatica testimonianza degli assalti di Dragut \u00e8 data da una supplica (1556) della popolazione di Rio al granduca Cosimo I de' Medici: \u00abSupplicano a Vostra Eccellentia li homini e comunit\u00e0 di Rio come servi fedeli e quella si degni averli per raccomandati e voltarli el benigno ochio della sua innata clementia. Desiderano tutti viver sicuri dalle furie di questi infedeli, li quali ci hanno condutti hormai a tante miserie e povert\u00e0 che poco manca non ci morremo di fame. Ci hanno ruinato la nostra chiesa, qual era un poco di refugio in una furia di corsali, qual desideriamo rassettare e fare il precinto delle mura alla terra. (...) Essendo le nostre forze debole, ricorriamo a Vostra Eccellentia e la preghiamo per l'amor di Dio si voglia degnare porgerci el suo aiuto, che stando cos\u00ec non siamo sicuri un'ora e stiamo tuttavia in pericolo noi \u00e8 nostri figlioli di andare in mano d'infedeli, come molte volte \u00e8 seguito; per noi non \u00e8 altro che il divino aiuto, siamo abandonati da ogni humano (...) si degni mostrarci quella piet\u00e0 che \u00e8 solita mostrare a tutti li bisognosi, che altrimenti temano per cosa certa una notte a l'improvvisa saremo tutti preda della rabbia turchesca, tanto inimica a questa nostra infelice patria.\u00bb\nIl 1\u00ba gennaio 2018 si \u00e8 fuso con il comune di Rio Marina dando origine al comune di Rio.\nMonumenti e luoghi d'interesse.\nAree naturali.\nL'acqua di Rio.\nNel 1762 Alberto Giuseppe Buzzegoli scrisse un trattato sull\"'acqua marziale\" che scaturiva nei pressi di Rio, caratterizzata da solfati di ferro e di alluminio.\nQuest'acqua comunque era gi\u00e0 famosa, se di essa cos\u00ec scrisse il Sansovino:\nSociet\u00e0.\nEvoluzione demografica.\nSono qui riportati gli abitanti dell'ex comune di Rio nell'Elba dal 1861 al 2011, che comprendeva oltre alla frazione capoluogo anche quelle di Bagnaia, Nisportino e Nisporto.\nEtnie e minoranze straniere.\nSecondo i dati ISTAT al 31 dicembre 2016 la popolazione di Rio nell'Elba era per circa l'88,96% di cittadinanza italiana. La popolazione straniera residente ammontava a persone, l'11,04% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nQuello che segue \u00e8 l'elenco degli amministratori del comune di Rio nell'Elba fino al 2018, anno dell'istituzione del comune di Rio."}
{"id": "32495", "revid": "1543377", "url": "https://it.wikipedia.org/wiki?curid=32495", "title": "San Vincenzo (Italia)", "text": "San Vincenzo \u00e8 un comune italiano di abitanti della provincia di Livorno in Toscana.\nGeografia fisica e clima.\nSan Vincenzo \u00e8 situato sul mar Ligure, nel tratto di costa a sud di Livorno, che prende il nome di Costa degli Etruschi e che si estende dal capoluogo fino a Piombino. Ubicato nella Maremma livornese ovvero la storica Maremma pisana, \u00e8 delimitato a nord dal comune di Castagneto Carducci e a sud dal Parco costiero di Rimigliano e dal comune di Piombino.\nNel suo entroterra si estende la Val di Cornia.\nStoria.\nDall'antichit\u00e0 all'Unit\u00e0 d'Italia.\nAntichi studi hanno rilevato che San Vincenzo fu abitato fin da et\u00e0 antichissima; infatti le prime tracce di presenza umana risalgono al periodo paleolitico, ci\u00f2 favorito dalla posizione tra le Colline Metallifere e i fiumi Cecina e Cornia.\nIl toponimo \u00e8 attestato per la prima volta nel 1285 con il nome di Torre di San Vincenzo, dal nome di una torre costiera costruita dai pisani, tutt'oggi esistente e di propriet\u00e0 comunale. La torre faceva parte di una serie di fortificazioni costiere e vedette dislocate sul territorio, costruite al fine di proteggere questi luoghi dagli attacchi dei saraceni. Sembra che questa torre prendesse a sua volta nome da una chiesa intitolata a San Vincenzo posta nelle vicinanze.\nLa posizione strategica del paese non sfugg\u00ec agli Etruschi, che la popolarono intensamente, sia per la vicinanza con Populonia, conosciuta a quel tempo come Lucumonia, sia per la presenza di minerali e grandi foreste, tra il IX secolo a.C. e il V secolo a.C., fu infatti il fulcro di un'intensa attivit\u00e0 mineraria.\nSuccessivamente, fu conquistata dai Romani, i quali vi fecero passare la Via Aurelia, e molto probabilmente vi costruirono un villaggio ed un approdo.\nI Longobardi nuovi signori della Toscana costruirono, su un imponente collina, il Castello di Biserno (in prossimit\u00e0 delle attuali cave di San Carlo) sotto la propriet\u00e0 di un ramo della famiglia dei Della Gherardesca.\nLa costruzione della Torre Costiera fu opera come gi\u00e0 detto della Repubblica di Pisa, tale costruzione, dette il via alla formazione del primo agglomerato abitato di pescatori.\nNel 1304 il castello di Biserno fu parzialmente distrutto a causa di contrasti di potere all'interno della famiglia pisana dei della Gherardesca.\nNel 1406, a seguito della caduta di Pisa, la comunit\u00e0 pass\u00f2 sotto il dominio fiorentino ed era parte del Comune di Campiglia Marittima.\nMa le spinte indipendentiste pisane per i fasti della repubblica marinara non si erano sopite e tra il 1494 e il 1509 Pisa si ribell\u00f2 pi\u00f9 volte a Firenze cos\u00ec da venir presidiata da truppe fiorentine.\nPertanto, in questo clima di rigurgiti identitari avvenne una delle battaglie pi\u00f9 importanti della storia toscana del Cinquecento; infatti, fu proprio presso la locale torre costiera che ebbe luogo, il 17 agosto 1505, la \"Battaglia di San Vincenzo\", tra fiorentini e pisani.\nLe milizie fiorentine, comandate dal condottiero Ercole Bentivoglio, sconfissero un esercito di uomini d'arme e di ventura comandato da Bartolomeo d'Alviano e sostenuto dai senesi, accorso in aiuto dei ribelli pisani.\nL'episodio storico venne immortalato dal Vasari ne \"La Sconfitta dei pisani a San Vincenzo\", del 1567, particolare dell'affresco del Salone dei Cinquecento di Palazzo Vecchio a Firenze, facente parte di un ciclo pittorico sulle gesta della famiglia Medici.\nA seguito di ci\u00f2 le sorti di San Vincenzo seguiranno quelle del Granducato di Toscana fino all'Unit\u00e0 d'Italia. In questo contesto, l'effettiva nascita del paese in tempi moderni pu\u00f2 essere ascritta alla prima met\u00e0 del secolo XVIII, in seguito alla costruzione sull'allora denominata Via Regio Emilia di una stazione di posta con cambio dei cavalli e annesso albergo, voluti, eretti e gestiti da Antonio Benvenuti, al quale venne dedicata una piazza del paese. Sempre per sua iniziativa, sorsero sulla via Regio Emilia, asse principale del nascente paese, altri edifici, ma anche opere di carattere sociale come la fonte pubblica, il camposanto realizzato su un'area appositamente donata a questo scopo dal Benvenuti con atto del 16 marzo 1878 e la chiesa finanziata in gran parte dal granduca ma con partecipazione delle famiglie locali pi\u00f9 abbienti. Nell'albergo soggiorn\u00f2 pi\u00f9 volte il Granduca di Toscana Leopoldo II e il di lui figlio Ferdinando accompagnato da membri della corte. In seguito a questo fausto evento l'albergo fu dichiarato Imperiale e Reale, come ricordato da una lapide commemorativa sul fronte del palazzo.\nSecondo dopoguerra.\nSan Vincenzo \u00e8 divenuto Comune autonomo e indipendente da Campiglia Marittima nell'anno 1949, con Decreto del presidente della Repubblica n. 414 del 3 giugno 1949. Nel 1949 venne eletto come primo sindaco di San Vincenzo Osvaldo Mischi, al quale \u00e8 stata recentemente intitolata la piazza prospiciente il Municipio.\nEventi recenti.\nSan Vincenzo \u00e8 oggi uno dei centri turistico-balneari pi\u00f9 attrezzati della Toscana continentale, che ne fa il capoluogo turistico della Val di Cornia e uno dei centri pi\u00f9 frequentati della Costa degli Etruschi. Negli ultimi decenni si \u00e8 assistito ad un deciso boom del settore edile, e sono sorte numerose nuove costruzioni.\nHa ricevuto la sua prima Bandiera Blu nel 2006, il premio \u00e8 stato confermato anche negli anni successivi (2007, 2008, 2009, 2010, 2011, 2012, 2013).\nIl porto turistico del paese \u00e8 stato al centro delle critiche durante la fase di ampliamento degli ultimi anni, al fine di farlo diventare uno dei pi\u00f9 importanti della zona; i lavori iniziati nel 2005 sono terminati nel 2010.\nProprio in virt\u00f9 di tale progetto, e della frenetica espansione edilizia degli ultimi anni, l'amministrazione comunale ha ricevuto sia nel 2006 che nel 2007 la bandiera nera da Legambiente.\nIl 13 giugno 2010 si \u00e8 svolta l'inaugurazione del porto turistico, progettato dallo studio Capolei Cavalli di Roma, la cerimonia in diretta su RaiTre, ha avuto come coprotagonista la presentazione della statua \"Saluti dal Marinaio\", opera in bronzo dell'artista Giampaolo Talani, posta all'estremit\u00e0 della nuova diga foranea (800 m con passeggiata) del porto, per dare il benvenuto alle imbarcazioni in arrivo e augurare un buon viaggio a quelle in partenza. Nello stesso giorno sono state inaugurate le due nuove piazze, una a sud (piazza Grandi) e una a nord (piazza Unit\u00e0 d'Italia) del centro cittadino, che si affacciano sul porto e sul mare.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di San Vincenzo \u00e8 per circa l'92,24% di cittadinanza italiana. La popolazione straniera residente ammontava a persone, il 7,76% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLuoghi d'interesse.\nIl mare.\nNel tratto di arenile a sud dell'abitato di San Vincenzo, nel Parco Naturale del Rimigliano, lungo spiaggia libera del Nido dell'Aquila, fin dagli anni '70, \u00e8 praticato il naturismo. Dal marzo del 2010 il comune ha ufficialmente destinato questo tratto di spiaggia alla pratica naturista.\nOltre alle spiagge e le attivit\u00e0 balneari, San Vincenzo offre numerosi spunti per gli appassionati di subacquea. Nelle sue acque, infatti, durante i due conflitti mondiali, numerose navi hanno trovato la loro ultima dimora, tra queste la rinfusiera Capacitas, il Caboto e la vedetta dragamine G32 affondata nel 1917.\nCultura.\nManifestazioni.\nIl paese \u00e8 stato arrivo e partenza del Giro d'Italia nel 1971, delle tappe Orvieto \u2013 San Vincenzo, vinta da Felice Gimondi, e San Vincenzo \u2013 Casciana Terme e arrivo della 9\u00aa tappa (Civitavecchia \u2013 San Vincenzo) del Giro d'Italia nel 2008 vinta da Daniele Bennati.\nUna delle manifestazioni pi\u00f9 significative, \"Tutti pazzi per la Palamita\" si svolge durante il mese di maggio, dall'anno 2000 per le vie del centro vengono allestiti banchetti di tipo enogastronomico, durante la manifestazione \u00e8 possibile degustare molti i prodotti tipici della zona, la fa da padrona la palamita, pesce tipico di questa costa, ma non mancano anche l'olio, il vino e molto altro ancora.\nQuesta festa \u00e8 stata diretta per diversi anni da Fulvio Pierangelini, per poi passare nelle mani del figlio.\nEconomia.\nL'economia del comune si basa soprattutto sul turismo estivo, favorito dalla presenza di una lunga spiaggia sabbiosa e di un'ottima ricettivit\u00e0 in termini di alberghi e villaggi turistici, spesso dotati dei servizi di animazione. Dal 2010 la citt\u00e0 dispone di un importante ed attrezzato porto turistico.\nDal 2006 \u00e8 stato insignito della Bandiera Blu, premio che ne fa uno dei migliori luoghi turistico-balneari della Toscana, assieme all'Isola d'Elba, alla Versilia e alla zona dell'Argentario. \u00c8 inoltre presente da anni, nella frazione di San Carlo, un'ampia cava di propriet\u00e0 della multinazionale Solvay Group, con impianti principali nei paesi limitrofi. Il materiale di scavo era portato a valle tramite una teleferica oggi dismessa, fino a un silo di stoccaggio nei pressi della ferrovia, progettato negli anni 1925-29 circa dal giovane Pier Luigi Nervi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "32496", "revid": "1543377", "url": "https://it.wikipedia.org/wiki?curid=32496", "title": "Sassetta (Italia)", "text": "Sassetta \u00e8 un comune italiano di abitanti della provincia di Livorno in Toscana. Il paese \u00e8 uno dei comuni facenti parte del circondario della Val di Cornia.\nIl toponimo \u00e8 attestato per la prima volta nel 1115, allorch\u00e9 un Benedetto signore della Sassetta fu governatore pisano a Maiorca (Jacopo Arrosti, \"Cronica di Pisa\"), e deriva probabilmente dal latino \"saxum\", \u00abroccia\u00bb, per cui Sassetta \u00e8 la \u00abpiccola roccia\u00bb.\nStoria.\nSassetta fu un importante castello della Repubblica Pisana, abbattuto nel 1503 dopo la conquista fiorentina. Nel 1516 furono anche esiliati gli originali Signori del luogo, i pisani Orlandi della Sassetta. Il borgo appartenne dal XVI secolo alla famiglia di origine spagnola Ramirez de Montalvo, giunta a Firenze con la corte di Eleonora da Toledo che and\u00f2 in sposa al granduca di Toscana Cosimo I de' Medici.\nMonumenti e luoghi d'interesse.\nA sud, verso il fiume Cornia, si estende un percorso del trekking in un'area boschiva di notevole interesse naturalistico, che comprende il monte Calvi a est e le colline di Castagneto Carducci a nord.\nNel comune di Sassetta, nell'ambito del sistema dei Parchi della Val di Cornia, \u00e8 stato creato il Parco forestale di Poggio Neri e il Museo del Bosco.\nSulla cima del monte Bufalaio, nei pressi di una piccola cava, \u00e8 presente una parete rocciosa, con un crepaccio largo circa un metro che scende a picco per una trentina di metri; si tratta di siti di interesse speleologico.\nNelle vicinanze del nuovo acquedotto, lungo il corso del fosso dei mulini, ci sono i ruderi di un vecchio mulino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Sassetta \u00e8 per circa l'84,29% di cittadinanza italiana. La popolazione straniera residente ammontava a persone, il 15,71% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "32497", "revid": "1543377", "url": "https://it.wikipedia.org/wiki?curid=32497", "title": "Suvereto", "text": "Suvereto \u00e8 un comune italiano di abitanti della provincia di Livorno in Toscana.\nIl paese \u00e8 uno dei comuni della Val di Cornia, sede di importanti aziende vinicole (qui si produce il DOC Val di Cornia Suvereto) e fa parte dell'associazione Citt\u00e0 del Vino.\nIl comune \u00e8 stato premiato con \"Bandiera arancione\" conferita dal Touring Club Italiano e fa parte del circuito de \"I borghi pi\u00f9 belli d'Italia\".\nLa frazione di Prata \u00e8 nota per essere la zona d'origine e di produzione del Lazzero di Prata, una pregiata tipologia d'olivo che prende il nome dalla localit\u00e0.\nIl toponimo \u00e8 attestato per la prima volta nel 973 e deriva dal latino \"suber\", \"sughero\", per cui Suvereto \u00e8 il \"bosco di sugheri\".\nGeografia fisica.\nTerritorio.\nIl comune, facente parte del circondario della Val di Cornia, all'estremit\u00e0 meridionale della provincia, dista solo pochi minuti dalla costa tirrenica ed \u00e8 situato nel cuore della Maremma Livornese. \nDista 80\u00a0km da Livorno, 20 da Piombino e dall'omonimo promontorio (che segna il confine fra il mar Ligure e il mar Tirreno), e circa 60 da Grosseto.\nConfina a est con la provincia di Pisa, a sud-est con quella di Grosseto.\nMonumenti e luoghi d'interesse.\nParchi.\nNel comune di Suvereto \u00e8 possibilie visitare il Parco interprovinciale di Montioni, facente parte del sistema dei Parchi della Val di Cornia, un parco caratterizzato da una ricca fauna, rari esempi di flora tipicamente mediterranea e importanti monumenti di epoca napoleonica recentemente ristrutturati nella piccola frazione di Montioni, quali le terme, cosiddette \"della Baciocca\" e un obelisco commemorativo dedicato a Elisa Bonaparte, sorella di Napoleone Bonaparte e principessa di Lucca e Piombino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione di Suvereto \u00e8 per circa l'86,22% di cittadinanza italiana. La popolazione straniera residente ammontava a persone, il 13,78% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa maggioranza della popolazione \u00e8 di religione cristiana di rito cattolico, diocesi di Massa Marittima-Piombino.\nTradizione e folclore.\nIl \"palio di Suvereto\" \u00e8 una manifestazione che si svolge due volte l'anno. Si tratta di una gara fra squadre di \u201cspingitori\u201d, che si disputa per le vie lastricate del centro storico. Le coppie di spingitori mettono la botte da 5 quintali di pancia e la spingono, pi\u00f9 uniformemente possibile, sul circuito cercando di superare gli avversari\nIl primo, il palio di Santa croce, si tiene a maggio in concomitanza delle feste patronali mentre il secondo cade il 13 di agosto ed \u00e8 chiamato palio dell'Imperatore.\nIl palio originariamente si correva a cavallo in occasione dei festeggiamenti del patrono del paese ed ha un'origine antica (negli Statuti della Comunit\u00e0 di Suvereto del 1700 vi si faceva gi\u00e0 riferimento come a un'\u201cantica\u201d tradizione). I vecchi suveretani ricordano le corse a cavallo che si disputavano sulla strada allora sterrata che portava dalla periferia del paese (\u201cl'Alberone\u201d) fin davanti alla millenaria pieve di San Giusto. Gli stessi cavalieri andavano a difendere gli onori del palio anche nella vicina Castagneto, come dimostra uno stendardo salvato dal crollo della chiesa del Crocifisso dove era custodito insieme ad altri cimeli. La tradizione fu ripresa negli anni '70 in occasione della locale Sagra del Cinghiale, gareggiando con gare di tiro con l'arco e dando vita anche al corteo storico locale, classico corollario di queste manifestazioni. Nel 1984 gli Amici di Suvereto, associazione che riport\u00f2 in vita il palio, vollero riportare il Palio nella sua data canonica (le feste patronali di maggio), unendo al tiro con l'arco anche una gara podistica e, soprattutto, rilanciando la corsa a cavallo di secolare memoria. Nel 1994, per motivi di sicurezza, si opt\u00f2 per un altro tipo di gara, ovvero nel palio delle botti unendo l'antica tradizione del palio fra i terzieri paesani con la tradizione vinicola.\nIl secondo palio, ossia il palio dell'imperatore che si disputa il 13 agosto venne aggiunto in seguito in onore di Arrigo VII di Lussemburgo, Imperatore del Sacro Romano Impero che mor\u00ec improvvisamente a Buonconvento (Siena) durante una campagna militare per rimettere in riga le signorie italiche. Le sue spoglie sostarono nel castello ghibellino di Suvereto dal 1313 al 1315, prima di essere traslate nel mausoleo dedicatogli nel duomo di Pisa. Secondo la tradizione lo stesso Dante Alighieri - grande sostenitore dell'\u00abimperatore della speranza\u00bb cui dedic\u00f2 versi nella Divina Commedia (\u00abl'Alto Arrigo\u00bb) - venne a Suvereto nella millenaria chiesa romanica di S. Giusto a rendere omaggio alla salma dell'Imperatore.\nIl paese di Suvereto \u00e8 diviso in terzieri, Castello, San Francesco e Borgo. Castello (nero e giallo) \u00e8 la parte destra del paese pi\u00f9 vicina alla rocca aldobrandesca, San Francesco (rosso e blu) invece si trova sulla parte sinistra e prende il nome dall'omonimo ex-convento di cui rimangono la chiesa e il chiostro. Borgo (verde e giallo) invece \u00e8 la parte pi\u00f9 esterna del paese. A questi terzieri canonici si aggiungono le frazioni, Forni e ferriere (rosso-giallo), Prata (rosso bianca), Belvedere e San Lorenzo.\nLa \"Sagra del Cinghiale\" \u00e8 una storica manifestazione che si svolge da quasi 50 anni in dicembre, nei fine settimana intorno all'8 dicembre. La sagra da sempre punta alla valorizzazione dei prodotti tipici, della gastronomia locale, dell'artigianato e in generale delle tradizioni del territorio. Nel corso degli anni convegni ed iniziative hanno trattato ed approfondito aspetti socio economici legati a Suvereto e alla Val di Cornia.\nInfrastrutture e trasporti.\nSuvereto si trova poco distante dalla strada statale Aurelia (uscita \"Venturina\", nel comune di Campiglia Marittima), che lo collega a nord all'autostrada A12, a Livorno e a Genova, mentre a sud a Grosseto e al Lazio.\nLo scalo ferroviario pi\u00f9 prossimo \u00e8 la stazione di Campiglia Marittima, sulla ferrovia Tirrenica."}
{"id": "32500", "revid": "2050730", "url": "https://it.wikipedia.org/wiki?curid=32500", "title": "Codici di Nag Hammadi", "text": "I codici di Nag Hammadi sono un insieme di testi gnostici cristiani e pagani, rinvenuti nei pressi di Nag Hammadi (Egitto), nel dicembre 1945.\nStoria.\nSi tratta di 13 codici su supporto papiraceo, che furono ritrovati nel 1945 in una giara di terracotta da un gruppo di beduini del villaggio di al-Qasr, nei pressi di un monastero cenobita fondato da san Pacomio nel IV secolo nell'isola di Nag Hammadi, detta anche \"isola elefantina\". La zona del ritrovamento \u00e8 situata accanto alla parete rocciosa di Jabal al-Tarif, circa 450\u00a0km a sud del Cairo. I papiri rimasero nascosti per lungo tempo dopo il ritrovamento e in seguito ad una complessa vicenda, dopo essere stati dispersi, furono recuperati e messi a disposizione degli studiosi.\nI testi contenuti nei codici sono per la maggior parte scritti gnostici cristiani, ma includono anche tre opere appartenenti al \"Corpus Hermeticum\" e un brano della \"Repubblica\" di Platone. Gli studiosi ritengono che tali codici appartenessero alla biblioteca del monastero cenobita, e che i monaci li abbiano momentaneamente nascosti per salvarli dalla distruzione dopo che, nel 367, il vescovo Atanasio di Alessandria ebbe inviato una lettera a tutte le Chiese d'Egitto con l'ordine di considerare canonici solo i 27 libri del Nuovo Testamento, mentre tutti gli altri erano proibiti perch\u00e9 eretici.\nContenuti.\nI testi sono scritti in copto antico, bench\u00e9 la maggior parte di essi siano stati tradotti dal greco. L'opera pi\u00f9 importante presente in essi \u00e8 il \"Vangelo di Tommaso\", l'unico manoscritto della raccolta ad essere completo. Grazie a questa scoperta gli studiosi riscontrarono la presenza di frammenti di questi testi nei papiri di Ossirinco, scoperti nel 1898, e ne ritrovarono tracce nelle citazioni presenti negli scritti dei Padri della Chiesa.\nLa datazione dei manoscritti risale al III e IV secolo, mentre per i testi greci originali, bench\u00e9 ancora controversa, \u00e8 generalmente accettata una datazione al I e II secolo."}
{"id": "32501", "revid": "124270088", "url": "https://it.wikipedia.org/wiki?curid=32501", "title": "Glossario sulle matrici", "text": "Questo glossario sulle matrici riporta termini utilizzati per il trattamento di queste entit\u00e0 matematiche, che rivestono grande importanza in svariate branche e applicazioni della scienza.\nNelle brevi spiegazioni di ogni voce, le matrici sono denotate con una lettera maiuscola (tipo \"A\"), e i suoi elementi con la corrispondente minuscola a due pedici (tipo \"a\"i,j), di cui il primo indica la riga, e il secondo la colonna dell'elemento stesso.\nI lemmi sono in ordine alfabetico senza considerare la parola \"matrice\" o \"matrice di\" (per es. la voce \"Matrice binaria\" va ricercata come \"Binaria (matrice)\".\nM.\nMarkov (matrice di).\nLa matrice di transizione o matrice di Markov per un processo markoviano discreto \u00e8 la matrice generata dalle probabilit\u00e0 di transizione in \"k\" passi:\nformula_29\nDove \"N\" \u00e8 la cardinalit\u00e0 dell'insieme degli stati e \"n\" \u00e8 l'istante attuale. Costituisce quindi una variante della matrice delle adiacenze per i grafi semplici.\nS.\nSottomatrice.\nUna sottomatrice di una matrice \"A\" \u00e8 una matrice ottenuta eliminando da \"A\" alcune righe e colonne."}
{"id": "32502", "revid": "1718925", "url": "https://it.wikipedia.org/wiki?curid=32502", "title": "Test di accertamento dei requisiti minimi", "text": "Il test di accertamento dei requisiti minimi \u00e8 una prova di ammissione non selettiva agli studi universitari nell'universit\u00e0 in Italia. Venne introdotta dalla facolt\u00e0 universitaria di Scienze matematiche, fisiche e naturali dell'Universit\u00e0 degli Studi di Torino nel 2001.\nDescrizione.\nAi sensi dell'art. 6 della legge di riforma degli ordinamenti universitari (DM 509/99), per ogni corso di laurea, le universit\u00e0 italiane definiscono un elenco di conoscenze preliminari indispensabili, chiamati appunto \"requisiti minimi\", che si suppongono acquisite dagli studenti nella scuola secondaria superiore. Il possesso di tali conoscenze deve essere verificato per tutti gli studenti neoimmatricolati: quando l'esito della verifica non \u00e8 positivo, possono essere imposti agli studenti obblighi formativi aggiuntivi (debiti formativi). L\u2019obbligo di verifica delle conoscenze richieste per l\u2019accesso \u00e8 stata confermata dall\u2019art. 6 della successiva legge di riforma degli ordinamenti universitari, DM 270/2004.\nTest di questo tipo etano gi\u00e0 stati introdotti in istituzioni universitarie italiane alla fine degli anni novanta. Infatti, il voto di diploma di maturit\u00e0 \u00e8 ritenuto non abbastanza indicativo ai fini della determinazione delle conoscenze possedute dagli studenti in uscita dalla scuola secondaria superiore, sia perch\u00e9 fornisce solo un'indicazione cumulativa e non permette di valutare le conoscenze acquisite in uno specifico ambito (che potrebbero anche non rientrare affatto nel curriculum, per alcuni tipi di scuola), sia perch\u00e9 - come mostrano anche le ricerche condotte su scala nazionale (ad es. i risultati dei test PISA/OCSE) - i voti di maturit\u00e0 ottenuti in aree geografiche e in indirizzi scolastici diversi non sono confrontabili fra loro. \nAltri tipi di test.\nIl termine \"accertamento\" \u00e8 stato usato per differenziare questo tipo di prova da altri tipi di test:"}
{"id": "32503", "revid": "599013", "url": "https://it.wikipedia.org/wiki?curid=32503", "title": "Fsf", "text": ""}
{"id": "32504", "revid": "1921867", "url": "https://it.wikipedia.org/wiki?curid=32504", "title": "Quentin Tarantino", "text": "Inizi\u00f2 la sua carriera come regista all'inizio degli anni novanta, raggiungendo il successo di critica con il film di debutto \"Le iene\". Con il successivo \"Pulp Fiction\" arriv\u00f2 la consacrazione, vincendo la Palma d'oro al Festival di Cannes e conquistando l'Oscar per la miglior sceneggiatura originale ai Premi Oscar 1995 condiviso con Roger Avary, oltre a sette \"nomination\". Nel 2004 fu presidente della giuria alla 57\u00aa edizione del Festival di Cannes e nel 2010 alla 67\u00aa Mostra internazionale d'arte cinematografica di Venezia. Il 24 febbraio 2013 si aggiudic\u00f2 la sua seconda statuetta per la migliore sceneggiatura originale per il film \"Django Unchained\" ai Premi Oscar 2013. Dal 21 dicembre 2015, il suo nome \u00e8 presente tra le celebrit\u00e0 della Hollywood Walk of Fame.\nTarantino \u00e8 stato definito un \u00abregista DJ\u00bb per la sua capacit\u00e0 di riuscire a combinare stili diversi fondendoli insieme in una nuova opera. Il regista e storico del cinema Peter Bogdanovich lo ha definito \u00abil regista pi\u00f9 influente della sua generazione\u00bb.\nBiografia.\nLe origini.\nTarantino \u00e8 nato a Knoxville, nel Tennessee, il 27 marzo 1963, da Tony Tarantino, un musicista e attore statunitense di origini italiane, e Connie McHugh, un'infermiera statunitense di origini irlandesi e inglesi, rimasta incinta del futuro cineasta all'et\u00e0 di sedici anni. Quentin non ha mai conosciuto suo padre, poich\u00e9 lasci\u00f2 la madre prima che lui nascesse. All'et\u00e0 di due anni si trasfer\u00ec con la madre a Torrance, in California, dove in quello stesso periodo la madre conobbe e spos\u00f2 il musicista Curt Zastoupil, con cui il giovane Quentin instaur\u00f2 un forte legame; fra l'altro, fu proprio con il patrigno che Tarantino and\u00f2 a vedere al cinema \"Bambi,\" l'unico film che lo fece spaventare in vita sua. Infatti, il regista ha affermato di aver pianto per ore e ore dopo avere visto questo cartone animato all'et\u00e0 di sei anni.\nNel 1971 la famiglia trasloc\u00f2 a El Segundo, nell'area di South Bay di Los Angeles, dove Quentin frequent\u00f2 la Hawthorne Christian School. Due anni dopo la madre divorzi\u00f2. In questi anni Tarantino si appassion\u00f2 agli spaghetti-western, diventando grande fan di Sergio Leone. Nel 1977, a soli quattordici anni, Tarantino scrisse la sua prima sceneggiatura, intitolata \"Captain Peachfuzz and the Anchovy Bandit\". Nel frattempo pass\u00f2 alla Narbonne High School di Harbor City, California, che per\u00f2 abbandon\u00f2 presto per iniziare a lavorare come maschera al Pussycat, un cinema porno di Torrance. Nel 1981 inizi\u00f2 a prendere lezioni di recitazione entrando a far parte della Theatre Company di \"James Best\".\nNel 1983 lavor\u00f2 per qualche tempo per Jan Bohusch, il nuovo patrigno, affittando stand alle fiere. L'anno successivo pass\u00f2 all'impiego, prima saltuario e poi fisso, presso il videonoleggio \"Manhattan Beach Video Archives\", nell'area di Manhattan Beach a Los Angeles, dove strinse una grande amicizia con molti colleghi e soprattutto con Roger Avary, con cui ha collaborato durante la sua successiva carriera cinematografica. Continu\u00f2 a studiare recitazione presso lo \"Actors' Shelter\" di Allen Garfield, a Beverly Hills, ma i suoi interessi si spostarono gradualmente dalla recitazione alla scrittura di sceneggiature e alla regia. Con i suoi colleghi di lavoro trascorreva il tempo parlando di film, approfondendo la loro cultura cinematografica e fornendo consigli ai clienti, tra cui il futuro attore Danny Strong, nato e residente a Manhattan Beach.\nAnni ottanta.\n\"My Best Friend's Birthday\".\nRiguardo al periodo in cui, ancora ragazzo lavorava ai Video Archives del suo paese, il regista ha specificato che: \"\u00abNon sono diventato un cinefilo perch\u00e9 lavoravo l\u00ec. \u00c8 il contrario: mi hanno preso a lavorare in quel posto perch\u00e9 ero molto appassionato di cinema e sapevo tutto sull'argomento\u00bb\".\nNel 1986, mentre ancora lavorava ai Video Archives, Tarantino tent\u00f2 per la prima volta di vestire i panni del regista iniziando a girare un film che avrebbe dovuto intitolarsi \"My Best Friend's Birthday\", su una sceneggiatura scritta da lui insieme all'amico e collega Craig Hamann. Alcuni membri del cast e della troupe erano anch'essi dipendenti dei Video Archives e parteciparono al progetto finanziandolo con 6.000 dollari detratti dai loro stipendi, all'epoca circa 7 dollari all'ora.\nIl film fu girato su pellicola 16 millimetri in bianco e nero usando come \"location\" vecchi bar abbandonati e la casa della madre di Tarantino. La realizzazione del film, rallentata da numerosi contrattempi, si protrasse per ben tre anni e naufrag\u00f2 definitivamente quando parte della pellicola girata venne distrutta per un errore del laboratorio di sviluppo. Il film \u00e8 oggi visibile su YouTube nella versione incompiuta di 36 minuti.\nMolti dei personaggi e delle situazioni di \"My Best Friend's Birthday\" vennero ripresi da Tarantino nelle sue sceneggiature successive; infatti, il personaggio di Clarence torn\u00f2 alla ribalta nel 1993 in \"Una vita al massimo\", diretto da Tony Scott. Per \"Le iene\", il suo debutto cinematografico, Tarantino rimase invece indeciso sino all'ultimo sull'utilizzare o meno una canzone della colonna sonora che era gi\u00e0 stata utilizzata in \"My Best Friend's Birthday\", senza pagare i diritti d'autore.\nLe prime sceneggiature.\nTarantino ottenne per la prima volta un grande successo vendendo per 50.000 dollari la sceneggiatura di \"Una vita al massimo\" (\"True Romance\"), scritta nel 1987 insieme a Roger Avary, da cui venne realizzato nel 1993 il film con Patricia Arquette e Christian Slater, per la regia di Tony Scott.\nNel 1989 scrisse la sceneggiatura originale di \"Assassini nati - Natural Born Killers\", venduta per 400.000 dollari e portata sul grande schermo nel 1994 da Oliver Stone, con cui Tarantino ebbe una violenta lite per gli eccessivi rimaneggiamenti fatti alla sua versione della storia, specialmente sul finale. A causa di queste divergenze, chiese in seguito di essere rimosso dai titoli di coda del film, apparendo solo come autore del soggetto.\nNel 1990 scrisse \"Dal tramonto all'alba\" (\"From Dusk Till Dawn\"), poi diretto nel 1995 da Robert Rodriguez, in cui Tarantino ebbe anche un ruolo da attore protagonista al fianco di George Clooney e Harvey Keitel. In quegli anni inizi\u00f2 inoltre a lavorare come \"script doctor\", revisionando sceneggiature di diversi film, tra cui \"Le mani della notte\" (\"Past Midnight\"), di cui figura anche come produttore associato.\nAnni novanta.\n\"Le iene\".\nLa vendita delle sue prime opere lo mise sotto la luce dei riflettori. A un party a Hollywood incontr\u00f2 il produttore Lawrence Bender, che incoraggi\u00f2 Quentin Tarantino a continuare a scrivere sceneggiature. Il risultato di quell'incontro fu \"Le iene\" (\"Reservoir Dogs\"). La sceneggiatura, scritta da Tarantino, venne letta dal regista Monte Hellman che lo aiut\u00f2 a trovare finanziamenti dalla Live Entertainment e ad assicurargli la regia del film.\nLa pellicola venne girata in sole cinque settimane nell'estate del 1991, dopo che Tarantino fu ammesso al workshop del Sundance Institute di Robert Redford, e venne poi presentata al Sundance Film Festival, a quello di Montr\u00e9al e a quello di Toronto, riscuotendo ovunque un grande successo di pubblico e critica. Nacque un film originale, cinico e sanguinoso, da cui traspariva in modo evidente la cinefilia del regista, elemento divenuto negli anni un suo marchio di fabbrica. Il lungo dialogo con cui si apre il film era gi\u00e0 estremamente sintomatico e identificativo del suo stile. Nel film sono presenti diverse peculiarit\u00e0 del cinema di Tarantino: l'uso disinvolto della tecnica dell'analessi, l'ambiguit\u00e0 morale dei personaggi, i dialoghi dalle oscenit\u00e0 elaborate e dallo \"humour\" devastante, la violenza come nella sequenza della tortura del poliziotto in ostaggio, che per\u00f2 qui appare non \"estetizzata\", bens\u00ec realistica.\n\"Pulp Fiction\".\nIl successo di \"Le iene\" port\u00f2 Tarantino alle attenzioni dei produttori di Hollywood: gli vennero offerti numerosi progetti, tra cui \"Speed\" e \"Men in Black\". Invece Tarantino prefer\u00ec ritirarsi ad Amsterdam per lavorare alla sceneggiatura di un nuovo film. Il successo di \"Pulp Fiction\", la sua seconda pellicola, fu ancora pi\u00f9 eclatante del debutto. Il film si aggiudic\u00f2 la Palma d'oro al Festival di Cannes 1994 e alla cerimonia dei Premi Oscar 1995 vinse la statuetta per la miglior sceneggiatura originale, anche questa volta scritta insieme a Roger Avary. \"Pulp Fiction\" ricevette anche la candidatura a miglior film. Fu una rivoluzione per il cinema indipendente.\nLa trama di \"Pulp Fiction\" \u00e8 un intreccio di storie diverse e apparentemente scollegate, rimescolate dall'autore con numerose prolessi e analessi. Per contenuti \u00e8 simile nella brutalit\u00e0 al precedente. Nel cast, ricchissimo di nomi illustri, numerose furono le grandi prove acclamate dalla critica. In particolare il film permise di rilanciare la carriera di John Travolta, grazie sia alla sua interpretazione del gangster \"pulp\" Vincent Vega sia alla scena del ballo al locale \"Jack Rabbit Slim's\", in cui Travolta torn\u00f2 a danzare sul grande schermo, sia pur in maniera parodistica, ad anni di distanza dai musical che lo resero celebre. Fra gli altri attori che parteciparono alla pellicola vi furono Uma Thurman, Samuel L. Jackson, Tim Roth, Ving Rhames, Rosanna Arquette, Bruce Willis, Christopher Walken e Harvey Keitel, oltre a un cameo di Steve Buscemi.\n\"E.R.\", \"Killing Zoe\", \"Mister Destiny\" e \"Four Rooms\".\nDopo il successo di \"Pulp Fiction\", il 1994 e il 1995 furono due anni intensi e pieni di impegni per Tarantino. Nel 1994 diresse un episodio della celebre serie televisiva \"E.R. - Medici in prima linea\", intitolato \"Maternit\u00e0\", e produsse \"Killing Zoe\", un thriller pulp violento, scritto e diretto da Roger Avary, girato in soli cinque giorni. Nel 1995 interpret\u00f2 come attore protagonista \"Mister Destiny\" (\"Destiny Turns on the Radio\") ed ebbe una piccola parte in \"Desperado\" di Robert Rodriguez, grande amico e compagno di studi al Sundance Film Institute.\nNello stesso anno scelse tre registi tra i suoi ex-compagni di corso al Sundance Film Institute. Oltre a Rodriguez, Allison Anders e Alexandre Rockwell, per girare \"Four Rooms\", un film diviso in quattro episodi ciascuno scritto e diretto da un regista diverso, ma tutti legati tra loro, come omaggio alla \"Nouvelle Vague\" francese. \"L'uomo di Hollywood\", l'episodio finale della pellicola, diretto da Tarantino, \u00e8 ispirato a una puntata della serie televisiva \"Alfred Hitchcock Presents\", in onda nel 1960, intitolato \"L'uomo del Sud\". Nonostante l'ambizione del progetto, \"Four Rooms\" non ottenne il successo sperato.\n\"Jackie Brown\".\nNel 1997 diresse \"Jackie Brown\", il suo primo film basato su una trama non originale, adattata dal romanzo \"Punch al rum\" (\"Rum Punch\") di Elmore Leonard, uno degli scrittori preferiti del regista. Fu un film inedito per Tarantino che, non eccedendo in esibizionismi come le pellicole precedenti, spiazz\u00f2 un po' tutti alla sua uscita. Si tratta di un omaggio al genere cinematografico della blaxploitation con Pam Grier, una delle pi\u00f9 famose interpreti del genere, nel ruolo della protagonista. Infatti l'attrice aveva recitato in numerosi film del genere negli anni settanta e fu ripescata da Tarantino, suo grandissimo fan dell'epoca.\nAlla sua uscita fu un insuccesso, incassando appena 39 milioni di dollari negli Stati Uniti, e fu considerato come un passo falso di Tarantino. In seguito venne rivalutato, prendendo atto che il terzo lungometraggio del regista statunitense, seppur lontano dai suoi canoni estetici tipici, \u00e8 un film ricco di stile, girato con una regia pi\u00f9 classica e ricercata. Viene considerato da molti come uno dei suoi migliori film. Il mensile \"Movie Insider\" lo ha inserito nel suo elenco dei \"100 film che meritano maggior amore\".\nAnni duemila.\n\"Kill Bill\".\nDopo \"Jackie Brown\", Tarantino si prese una pausa dalla regia durata sei anni. Nel frattempo nel 1998 debutt\u00f2 a Broadway nella commedia \"Wait Until Dark\" e nel 2000 recit\u00f2 in un piccolo ruolo nel film \"Little Nicky - Un diavolo a Manhattan\" (\"Little Nicky\") di Steven Brill. Nel 2002 apparve come attore in quattro episodi della serie televisiva \"Alias\", nel ruolo di McKenas Cole.\nIl nuovo progetto a quel punto avrebbe dovuto essere \"Inglourious Basterds\", un film di guerra, ma il regista decise di posticipare la produzione per potersi dedicare a \"\", un suo altro grande progetto, film la cui sceneggiatura fu il regalo di compleanno che Tarantino fece a Uma Thurman per i suoi 30 anni. In seguito ammise di avere rimandato la produzione della pellicola, uscita nel 2009 con il titolo \"Bastardi senza gloria\" (\"Inglourious Basterds\"), perch\u00e9 non riusciva a smettere di scrivere, ma sapeva di dovere eliminare alcune sottotrame affinch\u00e9 la storia funzionasse.\nLe riprese di \"Kill Bill\", che sarebbero dovute iniziare un anno prima, iniziarono nel 2002 a causa della gravidanza di Thurman. In corso di lavorazione sforarono sia il budget sia la lunghezza. La Miramax chiese a Tarantino di accorciare il film, ma il regista si oppose e decise di dividerlo in due parti: ' e '. L'opera \u00e8 stilisticamente abbagliante e derivativa rispetto alle fonti pi\u00f9 disparate, dai film di kung fu di Hong Kong alle serie televisive, dai revenge movies ai chambara movies, agli spaghetti-western. Il film pu\u00f2 essere considerato un complesso ed elaborato omaggio a tutti i suoi miti e ispiratori.\nNel 2004 torn\u00f2 al Festival di Cannes, questa volta come presidente della giuria, premiando con la Palma d'oro il documentario di Michael Moore \"Fahrenheit 9/11\". \"Kill Bill\" non venne inserito nel concorso, ma venne proiettata la versione originale di oltre tre ore.\n\"Sin City\".\nIl suo grande amico e collega Robert Rodriguez accett\u00f2 di comporre alcune musiche per \"Kill Bill\" per il simbolico compenso di 1 dollaro. Per la stessa somma Tarantino restitu\u00ec il favore girando una scena di \"Sin City\", film diretto da Rodriguez e Frank Miller, tratto dalla serie a fumetti di quest'ultimo. Tarantino, che figur\u00f2 come \"special guest director\", diresse la sequenza in macchina con Clive Owen e Benicio del Toro dell'episodio \"Un'abbuffata di morte\".\n\"CSI: Sepolto vivo\".\nIl 24 febbraio 2005 venne annunciato che Tarantino aveva ricevuto l'incarico di dirigere l'episodio finale della quinta stagione della celebre serie televisiva \"CSI - Scena del crimine\", di cui il regista si \u00e8 dichiarato un fan.\nA met\u00e0 delle riprese gli autori si resero conto di avere troppo materiale da inserire in un solo episodio, quindi per evitare di tagliare delle scene decisero di montare due episodi da 45 minuti l'uno. L'episodio \"Sepolto vivo\" (titolo originale \"Grave Danger\", 5x23), andato in onda negli Stati Uniti il 19 maggio e in Italia il 28 luglio, ottenne un numero record di telespettatori e venne accolto con entusiasmo sia dai fan che dai critici. L'episodio ruota attorno a una situazione molto simile a una di quelle che compaiono in \"Kill Bill vol. 2\": l'agente Nick Stokes (George Eads) viene catturato e sepolto vivo in una bara di plexiglas, mentre una webcam trasmette quello che accade in diretta al quartier generale della CSI. In quell'occasione Tarantino si occup\u00f2 solo della regia e non della sceneggiatura dell'episodio.\n\"Grindhouse\".\nDopo il successo di \"Kill Bill\" Tarantino, spronato dall'amico Robert Rodriguez, decise di dare vita a un film horror in due episodi, opera che riprendesse i fasti dei film che aveva amato durante l'adolescenza: l'estetica e le trame deliranti dell'exploitation, con effetti speciali volutamente grossolani. Il risultato fu \"Grindhouse\", diviso in due episodi: \"A prova di morte\", con Kurt Russell, scritto e diretto da Tarantino, uno slasher che racconta la storia di un misogino schizofrenico che elimina le sue vittime prescelte a bordo di un'auto truccata e potentissima; \"Planet Terror\", con Rose McGowan, diretto da Rodriguez, uno splatter narrante di un'epidemia in cui gli infetti divengono una sorta di mostri-zombie.\nTarantino present\u00f2 \"A prova di morte\" al Festival di Cannes 2007, ma nonostante le ottime aspettative per il film la pellicola non ottenne il successo sperato. L'intenzione dei registi fu quella di ricreare l'atmosfera dei \"grindhouse\", i piccoli cinema a basso costo degli Stati Uniti degli anni settanta. Indipendentemente dagli incassi, l'obiettivo venne centrato, con apocalittici e volutamente grossolani effetti speciali e situazioni e dialoghi tipici dei film a basso costo dell'epoca, che nel complesso fanno dei due episodi di \"Grindhouse\" due film apprezzati dagli amanti del genere.\nA settembre 2007, Tarantino viene coinvolto nel progetto di Takashi Miike, \"Sukiyaki Western Django\", una pellicola che unisce gli elementi del chambara movie e quelli dello spaghetti-western.\n\"Bastardi senza gloria\".\nConcluso \"Grindhouse\", Tarantino torn\u00f2 a dedicarsi a un progetto di lunga data, il film \"Inglourious Basterds\" (tradotto in italiano con \"Bastardi senza gloria\"), ispirato a \"Quel maledetto treno blindato\" di Enzo G. Castellari, uscito negli Stati Uniti con il titolo \"The Inglorious Bastards\". Tarantino aveva cominciato a lavorare alla sceneggiatura del film negli anni di pausa tra \"Jackie Brown\" e \"Kill Bill\", ma inizi\u00f2 a girare solamente nell'ottobre del 2008. Nel cast del film sono annoverati Brad Pitt, B. J. Novak, M\u00e9lanie Laurent, Eli Roth, Diane Kruger e l'allora sconosciuto Christoph Waltz. Nel film sono presenti anche un cameo di Enzo G. Castellari e un cameo dello stesso Tarantino.\nIl film venne presentato il 20 maggio al Festival di Cannes 2009 e usc\u00ec negli Stati Uniti il 21 agosto dello stesso anno. Invece in gran parte d'Europa l'uscita fu scaglionata tra l'ultima settimana di agosto e le prime di ottobre), ottenendo un ottimo consenso di critica, sia di quella ufficiale sia di quella del pubblico. Divenne il pi\u00f9 grande successo commerciale di Tarantino fino a quel momento, con oltre 313 milioni di dollari incassati in tutto il mondo. Il film ricevette otto candidature ai Premi Oscar 2010: miglior film, miglior regia, miglior attore non protagonista, miglior sceneggiatura originale, miglior fotografia, miglior montaggio, miglior sonoro e miglior montaggio sonoro, vincendo il premio per il miglior attore non protagonista, andato a Christoph Waltz.\nAnni duemiladieci.\n\"Django Unchained\".\nIl progetto seguente di Quentin Tarantino fu \"Django Unchained\", uno spaghetti-western ispirato a \"Django\", il famoso film degli anni sessanta con protagonista Franco Nero. Il film racconta la storia di Django, interpretato da Jamie Foxx, uno schiavo di colore che diventa un cacciatore di taglie sotto la guida di un ex dentista (Christoph Waltz). Dopo aver lavorato insieme per tutto l'inverno, la coppia va alla ricerca della moglie dell'ormai uomo libero Django, Broomhilda (Kerry Washington), schiava del crudele proprietario terriero Calvin Candie (Leonardo DiCaprio).\nIl film venne lanciato nelle sale americane il 25 dicembre 2012 e si rivel\u00f2 il pi\u00f9 grande successo di Tarantino al botteghino, incassando oltre 30 milioni di dollari negli Stati Uniti durante il primo weekend e sfondando il tetto dei 100 milioni pochi giorni dopo l'inizio del nuovo anno. Secondo le stime il film ha incassato complessivamente pi\u00f9 di 425 milioni di dollari. In Italia usc\u00ec il 17 gennaio 2013 e super\u00f2 i record precedenti del regista e incassando 400.000 euro nel primo giorno di proiezione, per poi superare i 3 milioni e mezzo durante il primo weekend e i 9 milioni e mezzo nelle prime due settimane.\nCandidato a cinque statuette ai Premi Oscar 2013, \"Django Unchained\" ne conquist\u00f2 due: una vinta da Christoph Waltz come miglior attore non protagonista e una assegnata a Tarantino per la miglior sceneggiatura, riconoscimento che il regista aveva gi\u00e0 ottenuto ai tempi di \"Pulp Fiction\".\n\"The Hateful Eight\".\nA gennaio 2014 furono diffuse nel web alcune indiscrezioni su un altro progetto del regista, un western dal titolo \"The Hateful Eight\" di cui Tarantino aveva appena terminato la stesura della sceneggiatura. Il regista, irritato per la fuga di notizie avvenuta dopo che aveva distribuito la sceneggiatura a un ristretto gruppo di persone, decise di rimandare il progetto. Gli attori coinvolti da Tarantino nel nuovo progetto erano Bruce Dern, Michael Madsen e Tim Roth.\nA luglio 2014 l'attore Kurt Russell, ospite al programma televisivo \"Extra\", annunci\u00f2 che le riprese di \"The Hateful Eight\" sarebbero iniziate probabilmente nei primi mesi del 2015. Il 27 luglio 2014, al San Diego Comic-Con International, Tarantino annunci\u00f2 che \"The Hateful Eight\" sarebbe stato il suo prossimo film. La casa cinematografica The Weinstein Company annunci\u00f2 il 23 gennaio 2015 che le riprese di \"The Hateful Eight\" sono iniziate a Telluride, nel Colorado.\nNel giugno 2015 venne annunciato dalla Weinstein Company che la proiezione di \"The Hateful Eight\" nei cinema statunitensi era prevista in distribuzione limitata ed esclusivamente nel formato 70 millimetri il 25 dicembre 2015, per poi essere estesa in versione digitale a tutto il territorio a partire dall'8 gennaio 2016. Nel 2016 il film vinse un Golden Globe e un Oscar per la miglior colonna sonora, composta da Ennio Morricone.\n\"C'era una volta a... Hollywood\".\nAgli inizi di luglio 2017 venne annunciato che Tarantino era al lavoro su un nuovo film. Agli inizi del 2018 furono annunciati gli attori protagonisti: Leonardo DiCaprio nella parte di Rick Dalton, Brad Pitt nella parte di Cliff Booth e Margot Robbie nella parte di Sharon Tate. Il film dal titolo \"C'era una volta a... Hollywood\" (\"Once Upon a Time in Hollywood\") fu girato nell'estate 2018 ed \u00e8 uscito il 26 luglio 2019. Il film comprende un cast assai vasto e, oltre ai sopracitati attori nei ruoli dei protagonisti, sono presenti anche Al Pacino, Dakota Fanning, Zo\u00eb Bell, Timothy Olyphant, James Marsden, Emile Hirsch, Kurt Russell, Damian Lewis, Bruce Dern, Luke Perry, Clifton Collins Jr., Michael Madsen, Scoot McNairy e Nicholas Hammond. Il film riscuote grande successo di pubblico, ma una parte della critica contesta a Tarantino l'eccessiva lunghezza e il finale del film che vede salvare Sharon Tate dalla famiglia Manson grazie ai due protagonisti. La pellicola si \u00e8 aggiudicata due premi alla cerimonia degli Oscar del 2020 (miglior attore non protagonista a Brad Pitt e miglior scenografia). Nel 2021 Tarantino ha pubblicato il suo primo romanzo, intitolato \"C'era una volta a... Hollywood\", in cui narra sotto forma letterale il film in questione, aggiungedovi alcune curiosit\u00e0 su di esso.\nProgetti incompiuti.\nTra i progetti incompiuti che Tarantino ha pi\u00f9 volte menzionato vi sono \"Vega Brothers\", sui fratelli Vic e Vincent Vega (che appaiono rispettivamente in \"Le iene\", interpretato da Michael Madsen, e \"Pulp Fiction\", interpretato da John Travolta), e un film della serie di James Bond, di cui Tarantino \u00e8 un fan, e del quale da tempo sogna di dirigere un episodio, al punto da offrirsi per \"Casino Royale\", uscito nel 2006, il primo film con Daniel Craig nel ruolo di James Bond.\nNella pausa tra \"Grindhouse\" e \"Bastardi senza gloria\" si era poi detto interessato al remake di \"Le implacabili lame di rondine d'oro\", una pellicola dei fratelli Shaw che Tarantino ha dichiarato di amare da sempre e che sogna di girare in cinese con sottotitoli in inglese.\nPrima di iniziare le riprese di \"Bastardi senza gloria\", diversi siti web avevano riportato la notizia secondo cui Tarantino stesse lavorando a un biopic sul chitarrista Jimi Hendrix, fatto poi smentito dallo stesso Tarantino.\nTarantino ha raccontato in un'intervista a \"Entertainment Weekly\" nell'aprile 2004 di aver preso in considerazione l'idea di un sequel di \"\": \u00ab\"S\u00ec, inizialmente pensavo che questa sarebbe stata la mia \"trilogia del dollaro\". Avrei voluto realizzarne uno ogni dieci anni. Ma mi servono almeno quindici anni prima di farlo ancora. Ho gi\u00e0 realizzato l'intera \"mitologia\": Sofie Fatale prender\u00e0 tutti i soldi di Bill. Prender\u00e0 Nikki, che si scontrer\u00e0 con la Sposa. Nikki merita la sua vendetta tanto quanto la Sposa meritava la sua. Potrei anche girare un paio di scene subito, per poter ottenere le attrici con il loro aspetto attuale\"\u00bb. Nel 2009, intervistato da Serena Dandini durante una puntata del programma \"Parla con me\", andata in onda il 30 settembre, Tarantino ha dichiarato che realizzer\u00e0 il terzo volume del film. Vuole che la Sposa si riposi per almeno 10 anni e ha inoltre lasciato intuire che la figlia di Vernita Green cercher\u00e0 vendetta. In seguito alla morte di Bill nel secondo film, il terzo capitolo non potr\u00e0 essere intitolato \"Kill Bill vol. 3\". Secondo il settimanale \"Film TV\" il terzo volume vedr\u00e0 una nuova alleanza tra la cieca Elle Driver, la mutilata Sofie Fatale e la figlia di Vernita Green. \"Kill Bill Volume 3\" sar\u00e0 dunque un'altra storia di vendetta al femminile, questa volta non \"della Sposa\" ma \"contro la Sposa\".\nIn seguito all'uscita di \"Django Unchained\", Tarantino annunci\u00f2 un film provvisoriamente intitolato \"Killer Crow\", inizialmente atteso per il 2014. Il regista ha dichiarato di aver gi\u00e0 scritto gran parte della sceneggiatura, anticipando che \u00e8 ambientata nel 1944, in seguito allo sbarco in Normandia degli Alleati, e che ha per protagonisti un gruppo di soldati di colore. In un'intervista concessa alla rivista online \"The Root\", ha anche affermato che la storia che \u00e8 diventata la trama di \"Killer Crow\" doveva inizialmente essere inserita nella sceneggiatura del film \"Bastardi senza gloria\" e di aver deciso solo in un secondo momento di farne un altro film.\nSempre nel 2012 rivel\u00f2 ad un'intervista ad MTV che nel 1992, subito dopo l'uscita de \"Le Iene\", gli venne offerta l'occasione di dirigere un film su Luke Cage, personaggio dei fumetti della Marvel creato come risposta ai film blaxploitation degli anni 70. Tarantino prese in considerazione il progetto e prese accordi con Laurence Fishburne per il ruolo da protagonista ma il film non venne mai realizzato e Tarantino si focalizz\u00f2 invece su \"Pulp Fiction\".\nIn un'intervista rilasciata a Melbourne, dopo aver assistito alla proiezione del film \"The Hateful Eight\" in un cinema di Sydney, Tarantino ha affermato di voler girare un terzo western, che andrebbe quindi a formare una specie di \"Trilogia del dollaro\" in versione tarantiniana. Tuttavia, il regista ha scherzosamente aggiunto che non pu\u00f2 dare dettagli riguardo all'idea poich\u00e9 altrimenti finirebbe con l'abbandonare il progetto ancor prima di iniziarlo.\nPresentato da Quentin Tarantino.\nTarantino ha pi\u00f9 volte usato la sua influenza a Hollywood per portare nel mercato occidentale film stranieri o piccole produzioni, affinch\u00e9 queste avessero una maggior diffusione. Questi film solitamente vengono presentati nei trailer e nelle locandine con la dicitura \"Presentato da Quentin Tarantino\", in modo da ottenere maggiore attenzione presso il pubblico.\nAlcuni esempi sono i seguenti:\nElementi ricorrenti e stile.\nI film di Tarantino sono rinomati per i dialoghi, la violenza, i salti temporali nella narrazione e le ossessioni della cultura pop. Alcuni elementi sono ricorrenti nelle sue opere. Proprio i dialoghi, sempre sopra le righe, sono il suo \"marchio di fabbrica\". Non a caso Tarantino \u00e8 un fan dello scrittore statunitense Elmore Leonard, romanziere noir celebre per i dialoghi surreali e per i suoi grotteschi personaggi.\nAlcune scene si ripetono simili in molte pellicole di Tarantino:\nAltra sua fissazione sono le riprese effettuate rigorosamente su pellicola, supporto che il regista statunitense, in questo periodo di transizione del cinema dall'analogico al digitale, cerca di difendere ed utilizzare pi\u00f9 che pu\u00f2. Lo stesso New Beverly Cinema di Los Angeles, di sua propriet\u00e0, proietta ancora oggi esclusivamente su celluloide. Su questo, nota \u00e8 la dichiarazione del regista: \u00ab\"As long as I'm alive, and as long as I'm rich, the New Beverly will be there, showing double features in 35mm\"\u00bb (\u00abFinch\u00e9 sar\u00f2 vivo e fino a quando sar\u00f2 ricco, il New Beverly rester\u00e0 l\u00ec, continuando a proiettare double feature in pellicola 35mm\u00bb).\nConosciuto almeno quanto le sue opere per la sua logorrea senza freni e per la sua sterminata cinefilia enciclopedica, sia di film d'autore che popolare, Tarantino \u00e8 famoso anche per il suo amore per i cereali da colazione, e molte delle sue realizzazioni ne mostrano diverse marche, vere o inventate. Marchi inventati come le sigarette Red Apple. Altre costanti dei film di Tarantino sono il fumo (quasi tutti i suoi personaggi fumano), gli hamburger (quelli della \"Big Kahuna\" di \"Pulp Fiction\" appaiono anche in \"Le iene\", \"Four Rooms\", \"Dal tramonto all'alba\" e \"Grindhouse\") e i piedi femminili, spesso oggetto di inquadrature e di riferimenti nei dialoghi.\nDa notare anche il fatto che i titoli dei film in cui Tarantino compare come regista, sceneggiatore o produttore, sono spesso formati da due parole; in ordine cronologico: \"Reservoir Dogs\" (in italiano \"Le iene\"), \"True Romance\" (in italiano \"Una vita al massimo\"), \"Pulp Fiction\", \"Four Rooms\", \"Jackie Brown\", \"Kill Bill\", \"Sin City\", \"Death Proof\" (in italiano \"Grindhouse - A prova di morte\"), \"Planet Terror\" (in italiano \"Grindhouse - Planet Terror\"), \"Inglourious Basterds\" (in italiano \"Bastardi senza gloria\"), \"Django Unchained\".\nTarantino spesso si ritaglia una piccola parte all'interno dei propri film, e il suo personaggio spesso muore. In \"Le iene\" interpreta Mr. Brown, che verr\u00e0 ucciso nel corso della rapina; in \"Pulp Fiction\" \u00e8 Jimmie, l'amico di Jules che aiuta i due protagonisti dopo che Vincent spara a Marvin per sbaglio; in \"Four Rooms\" \u00e8 Chester Rush, ricco e famoso regista di Hollywood che alloggia al Monsignor Hotel; in \"Kill Bill\" interpreta uno degli 88 folli, ucciso dalla sposa; in \"Grindhouse - A prova di morte\" fa la parte di Warren, il barista; in Grindhouse - Planet Terror interpreta uno dei soldati; in \"Bastardi senza gloria\" il primo scalpo nazista fatto dalla compagnia di Aldo Raine \u00e8 un manichino con le sue sembianze (il tutto girato senza effetti visivi); in \"Django Unchained\" \u00e8 prima uno dei membri del Ku Klux Klan (l'unico del gruppo a non togliersi mai il cappuccio dal viso) e successivamente Frank, uno dei tre cowboy incaricati di trasportare Django al campo di lavoro; infine, in \"C'era una volta a... Hollywood\" appare nelle primissime scene su di uno schermo sullo sfondo come personaggio di un film proiettato al pub durante la conversazione tra Rick Dalton (Leonardo DiCaprio) e Marvin Schwarzs (Al Pacino).\nLe influenze e i miti.\nTarantino \u00e8 noto per la sua cinefilia maniacale; anche grazie agli anni di lavoro in un videonoleggio ha sviluppato una conoscenza enciclopedica di film e della storia del cinema. In particolar modo ha da sempre dimostrato una grandissima conoscenza di film stranieri, di genere e di nicchia. Si \u00e8 sempre dichiarato un amante delle pellicole d'exploitation, del cinema d'azione di Hong Kong, degli spaghetti-western, del poliziottesco, della \"Nouvelle Vague\" francese e del cinema britannico. Il suo amore per questi generi si rispecchia in molteplici vie nei suoi lavori: tutti i suoi film regolarmente riportano citazioni, dialoghi, omaggi e situazioni che rimandano a questi generi e al loro stile. Riassumendo questa sua filosofia, una volta ha dichiarato: \"\u00abNon sono mai andato ad una scuola di cinema; sono andato a vedere film.\u00bb\"\nTra i registi preferiti da Tarantino figurano grandi nomi della storia del cinema internazionale come Brian De Palma (lui stesso definisce la sequenza dell'iniezione alla sposa per mano di Elle Driver, in \"Kill Bill\", un \"tocco alla Brian De Palma\"), John Woo, Roger Corman, Jean-Luc Godard, Martin Scorsese, William Friedkin, Jean-Pierre Melville, e molti autori dimenticati come Andr\u00e9 De Toth, Monte Hellman, Jack Hill accanto a molti italiani: Sergio Leone, Mario Bava, Fernando Di Leo, Sergio Corbucci, Lucio Fulci, Sergio Sollima, Enzo G. Castellari, Umberto Lenzi, Michele Soavi, Antonio Margheriti (citato tra l'altro in \"Bastardi senza gloria\"), Sergio Grieco (in \"Jackie Brown\" Robert De Niro e Samuel L. Jackson guardano in televisione \"La belva col mitra\", diretto proprio da Grieco), Carlo Lizzani.\nTra i contemporanei, i registi che pi\u00f9 apprezza sono David Fincher, Paul Thomas Anderson, Richard Linklater, Luc Besson, Sofia Coppola (con la quale ha avuto una relazione) e naturalmente l'amico Robert Rodriguez, oltre ai giapponesi Takeshi Kitano e Takashi Miike, il quale, ha dichiarato lo stesso Tarantino, riesce continuamente a sorprenderlo, e il coreano Park Chan-wook, vincitore con \"Old Boy\" del Grand Prix Speciale della Giuria al Festival di Cannes 2004 (in quell'occasione, Tarantino era presidente della giuria e defin\u00ec il film di Park Chan-wook come \u00abil film che avrei voluto fare io\u00bb).\nNel 2002, in un sondaggio tra diversi registi della rivista \"Sight &amp; Sound\", Tarantino ha rivelato la lista dei suoi 11 \"film storici\" preferiti:\nUna precedente lista di 10 film che Tarantino aveva stilato qualche anno prima comprendeva anche \"Blow Out\", \"I due volti della vendetta\", \"Per qualche dollaro in pi\u00f9\", \"Bande \u00e0 part\", \"Fino all'ultimo respiro\", \"Lo spione\", \"La donna del bandito\", \"Il lungo addio\" e \"Sonatine\"\nTra le pellicole di grande influenza, viene spesso citata \"Zombi\" di George A. Romero, ma anche \"Velluto blu\" di David Lynch: omaggi alla pellicola si possono riscontrare in \"Le iene\", in cui la recisione dell'orecchio di Marvin Nash (Kirk Baltz) riporta naturalmente alla pellicola, e in \"Jackie Brown\", in cui il nome del personaggio interpretato da Chris Tucker \u00e8 Beaumont, cio\u00e8 il cognome del personaggio interpretato da Kyle MacLachlan in \"Velluto blu\".\nIn un'intervista del 2006 con la rivista online EW, Tarantino ha rivelato la lista delle locandine cinematografiche da lui preferite: \"Coffy\" di Jack Hill, unico perch\u00e9 \u00e8 \u00ab\"il\" poster d'exploitation per eccellenza\u00bb, \"Dove osano le aquile\" di Brian G. Hutton, un poster \u00absplendidamente disegnato\u00bb, \"Buio oltre il sole\" di Jack Cardiff, \"Thriller\" (\"Thriller - en grym film\") di Bo Arne Vibenius e \"Questo pazzo, pazzo, pazzo, pazzo mondo\" di Stanley Kramer, realizzato da Jack Davis.\nNel 2009, in una breve intervista a Sky Movies in vista del rilascio di \"Inglourious Basterds\", Tarantino ha formulato un elenco dei suoi 20 film preferiti dal 1992, l'anno in cui fece il suo debutto alla regia con \"Le iene\". \"Battle Royale\" di Kinji Fukasaku \u00e8 l'unico film posizionato al primo posto dal regista, per gli altri si \u00e8 rifiutato di dare un ordine di rilevanza e li ha elencati in ordine alfabetico.\nIn un\u2019intervista del 2020 alla rivista francese \"Premi\u00e8re\", il regista ha invece rivelato che per lui il miglior film del decennio \u00e8 senza dubbio \"The Social Network\" di David Fincher. Il film sulla nascita di Facebook ha \u201cstracciato la concorrenza\u201d secondo Tarantino, che ha poi messo in seconda posizione \"Dunkirk\" di Christopher Nolan e ha mostrato grande apprezzamento anche per \"\" di George Miller.\nCritiche.\nTarantino \u00e8 stato al centro di parecchie critiche e polemiche per il frequente utilizzo di epiteti razziali, o almeno ritenuti tali, nei suoi film, in particolar modo la parola \"negro\" (\"nigger\") in \"Le iene\", \"Pulp Fiction\", \"Una vita al massimo\", \"Jackie Brown\", \"Bastardi senza gloria\", \"Django Unchained\" e \"The Hateful Eight\". Tali critiche vennero mosse dal regista afro-americano Spike Lee. In un'intervista concessa alla rivista \"Variety\", Lee dichiar\u00f2: \"\u00abIo non sono contro quella parola [...] e la uso, ma Quentin \u00e8 infatuato di quella parola. Cosa vuole? Essere considerato un negro onorario?\u00bb\" Tarantino ha difeso il suo uso della parola sostenendo che il pubblico di colore apprezza i suoi film influenzati dalla blaxploitation e che \"Jackie Brown\" \u00e8 stato realizzato soprattutto per un pubblico nero.\nTarantino \u00e8 stato anche pi\u00f9 volte criticato per aver copiato idee, scene, battute e dialoghi dei suoi film da altre pellicole. Per esempio, alcune idee alla base di \"Le iene\" sono tratte liberamente dal film \"Il colpo della metropolitana (Un ostaggio al minuto) (The Taking of Pelham One Two Three)\" e \"City on Fire\", e gli eventi della scena dell'iniezione di adrenalina in \"Pulp Fiction\" ricordano una storia simile narrata nel documentario \"Ragazzo americano (American Boy: A Profile of Steven Prince)\" di Martin Scorsese. In realt\u00e0 la tecnica citazionistica di Tarantino \u00e8 tipica di alcuni movimenti artistici statunitensi della seconda met\u00e0 del Novecento, come la letteratura postmoderna o l'Avantpop. A quest'ultimo, secondo diversi commentatori, Tarantino apparterrebbe a pieno titolo.\nUn ampio dibattito si \u00e8 tenuto sulla questione di quale sia il limite tra plagio e citazione. Tarantino, da parte sua, non ha mai negato tutti i suoi riferimenti ad altre pellicole, affermando che \"\u00abi grandi artisti non copiano, rubano.\u00bb\"\nVita privata.\nNel 2009 conosce la cantante israeliana Danielle Pick (figlia del musicista Tzvika Pick). La coppia si fidanza nel 2016 e si sposa nel dicembre 2018. Il 22 febbraio 2020 nasce il loro primo figlio, Leo.\nDoppiatori italiani.\nNelle versioni in italiano dei film in cui \u00e8 comparso come attore, Quentin Tarantino \u00e8 stato doppiato da:\nDa doppiatore \u00e8 sostituito da:"}
{"id": "32505", "revid": "125775870", "url": "https://it.wikipedia.org/wiki?curid=32505", "title": "Augusta (Italia)", "text": "Augusta (\"A\u00f9sta\" in ) \u00e8 un comune italiano di abitanti del libero consorzio comunale di Siracusa in Sicilia.\nLa citt\u00e0 fu fondata nei pressi del sito dell'antica citt\u00e0 dorica di Megara Hyblaea dall'imperatore Federico II di Svevia, che la fond\u00f2 nel 1232. Federico la chiam\u00f2 \"Augusta Veneranda\" e divenne una delle sue localit\u00e0 preferite. La citt\u00e0 fu ricostruita dopo il terremoto del Val di Noto del 1693. Nella seconda guerra mondiale era una delle principali basi della Regia Marina, e fu uno dei porti di sbarco delle forze anglo-americane.\nGeografia fisica.\nTerritorio.\nLa citt\u00e0 rientra nel comprensorio provinciale siracusano e si affaccia sul Mar Ionio. Il centro storico \u00e8 un'isola, ricavata dal taglio di un istmo nel XVI secolo, collegata alla terraferma attraverso due ponti, uno di costruzione recente, XX secolo, intitolato al fondatore della citt\u00e0, Federico II di Svevia, e uno risalente alla dominazione spagnola, delimitato da un arco detto Porta Spagnola. Augusta ospita due porti: Megarese e Xifonio.\nIl territorio comunale comprende tre isole amministrative: due sono enclavi nel comune di Melilli (Luogo Monaco e Fondacazzo), la terza \u00e8 un territorio costiero tra il comune di Melilli e il mare (ex feudo San Cusumano). A sua volta \u00e8 presente un'enclave melillese (Tufoli).\nStoria.\nLa presenza di vita sulla piccola penisola di Augusta \u00e8 possibile gi\u00e0 dalla preistoria, limitata sempre a un piccolo villaggio. Si narra che in questo sito sorgesse una citt\u00e0 chiamata Xiphonia ma non si sa se fosse una vera e propria citt\u00e0 o un semplice villaggio di pescatori. Una leggenda racconta che intorno al XII secolo nei pressi di questa citt\u00e0 il frate domenicano Reginaldo piant\u00f2 un bastone che gli era stato donato probabilmente da San Domenico. Il giorno dopo il bastone fior\u00ec e per Reginaldo fu il segno che il convento doveva essere costruito sulla penisoletta.\nSi parla di Augusta come citt\u00e0 solamente dopo il 1232, possibile data di fondazione della citt\u00e0 da parte di Federico II di Svevia. Egli per indicare la sua autorit\u00e0 sugli abitanti (si dice deportati da Montalbano e Centuripe) costru\u00ec un grosso castello su un promontorio di circa 30\u00a0m nella parte nord. \nAlla morte dell'ultimo imperatore svevo, Augusta, sede di un castello, venne occupata dagli Angioini. Gli abitanti combatterono nei Vespri siciliani e gi\u00e0 nel 1282 sul castello sventolava la bandiera Aragonese, dominio che durer\u00e0 per quattro secoli.\nNel 1326 Augusta divenne feudale sotto il possesso di Guglielmo Raimondo II Moncada, il primo dei ventiquattro conti del territorio di Augusta.\nPassati due secoli come citt\u00e0 feudale, Augusta torn\u00f2 al demanio nel 1560, dopo che il re, vista l'insufficiente difesa che i conti avevano provveduto durante le invasioni turche del 1551, 1552, 1553 e 1560, decise di provvedere personalmente alla difesa della citt\u00e0. Avvennero infatti tutte dopo il 1560 i primi interventi di fortificazione: dal taglio dell'istmo alla costruzione di bastioni e dei forti Garcia, Vittoria e Avalos. Ma nonostante ci\u00f2 i turchi continuarono ad attaccare, nel 1594 avvenne il miracolo. San Domenico, particolarmente venerato nella citt\u00e0 perch\u00e9 quello domenicano fu il primo ordine religioso ad arrivare, apparve in cielo e mise fuga i turchi. Questo dice la leggenda; in verit\u00e0 molto probabilmente si trattava di domenicani, che gi\u00e0 anni prima vennero autorizzati a tenere armi per difesa.\nNel 1626 Pietro Della Valle descrive cos\u00ec i forti del porto di Augusta:\nIl XVII secolo si rivela fiorente per Augusta anche per l'arrivo dell'ordine dei Cavalieri di Malta che qui costruirono un grande forno per la produzione di biscotti intorno alla met\u00e0 del secolo. Nel 1675 il porto fu campo della \"Battaglia d'Agosta\" tra spagnoli e francesi, che vide la vittoria di questi ultimi che per\u00f2 abbandonarono pochi anni dopo il castello. Ma il 9 e l'11 gennaio del 1693 la citt\u00e0 venne rasa al suolo dal terremoto. Nonostante ci\u00f2 in pochissimi anni la citt\u00e0 si risollev\u00f2 e venne pure elevata alla dignit\u00e0 senatoria. Gli edifici della citt\u00e0 distrutti dal terremoto vennero costruiti in stile tardo barocco come nelle altre citt\u00e0 della Val di Noto. \nDopo ci\u00f2 Augusta incominci\u00f2 un lento declino, dal passaggio ai Borboni fino all'unit\u00e0 d'Italia, e concludere con la costruzione nel 1890 del penitenziario sull'antico castello fridericiano. Nel 1778 Vivant Denon visita Augusta lasciando una descrizione del castello fortificato e del porto all'interno del suo \"Voyage en Sicilie\".\nMa agli inizi del Novecento, per la collocazione strategica del porto poco fuori dalla citt\u00e0, nel 1917 venne incominciata la costruzione di un hangar per dirigibili in cemento armato. Venne ultimato nel 1920, dunque a guerra finita, misura 105,5 metri di lunghezza, 45,2 metri di larghezza e 37 metri di altezza. La struttura \u00e8 costituita da 15 telai in calcestruzzo armato; i tamponamenti in cemento armato alleggerito di minimo spessore, solo parzialmente ancorati alle travi, la soletta di copertura a botte sospesa su una serie di centine a falce. Nel 1925, tramontata l'epoca dei dirigibili, tutta l'area dell'aeroscalo viene inglobata nell'idroscalo della appena nata Regia Aeronautica. L'idroscalo nella seconda guerra mondiale assolve importanti funzioni tattiche. La citt\u00e0 nel 1943 sub\u00ec un bombardamento Alleato, propedeutico a quella che sarebbe stata l'invasione, e che caus\u00f2 danni e molti morti.\nNella notte del 9 luglio 1943 incominci\u00f2 lo sbarco Alleato in Sicilia (operazione Husky) e fra i punti di approdo vi fu la rada di Augusta. La Regia Aeronautica affid\u00f2 al 5\u00ba Stormo Tuffatori (101\u00ba e 102\u00ba Gruppo), e al giovane comandante e \"asso\" Giuseppe Cenni (Medaglia d'oro al valor militare), l'incarico di ostacolare l'invasione alleata su Augusta. Le difficili azioni costarono la vita a pi\u00f9 di 10 piloti.\nAugusta venne quindi occupata dalle truppe Alleate, per rinascere nel dopoguerra come idrosoccorso della rinata aviazione repubblicana. Ma Augusta si risollev\u00f2 anche grazie all'installazione nel 1949 della prima raffineria petrolifera. Dopo pochi anni la costruzione venne seguita da molte altre per arrivare alla selvaggia industrializzazione della costa megarese negli anni ottanta del XX secolo.\nAncora ora molta dell'economia di Augusta, in passato fondata sulla pesca, sull'agricoltura e sulla produzione di sale dalle grandi saline, \u00e8 basata sulle industrie petrolchimiche.\nSimboli.\nDescrizione Araldica dello Stemma: \nAquila con in testa corona e scritta S.P.Q.M.A. posta su fascia recante la dicitura \"Urbs Regalis Augusta Veneranda Fidelis\" \nDi colore verde recante stemma raffigurante un'aquila che trae monete dal mare sottostante su sfondo bianco. Corona 5 torri.\nMonumenti e luoghi d'interesse.\nArchitetture religiose.\nE alcune chiese scomparse\nCultura.\nLetteratura.\nLo scrittore Giuseppe Tomasi di Lampedusa ambienta ad Augusta la rievocazione dell'incontro d'amore tra il senatore Rosario La Ciura e una sirena nel racconto \"La sirena\":\nMusica.\nLa formazione di un Corpo Bandistico avvenne nel 1863 per volere dell'allora sindaco Giuseppe Surdi. Da quel momento, si susseguirono nella direzione della Banda cittadina prestigiosi maestri provenienti da tutta Italia (M\u00b0 Farina, M\u00b0 Confreda e M\u00b0 Annino). Nel 1967, dopo un periodo di crisi decretato dalla sua privatizzazione, a occuparsi della Banda fu il M\u00b0 Giuseppe Passanisi, il quale ricopr\u00ec instancabilmente la carica di direttore fino al 1995. Nel 2008, un cospicuo gruppo di giovani guidati dal M\u00b0 Gaetano Galofaro decide di riformare il complesso musicale con la denominazione \" \"Corpo Bandistico Federico II Citt\u00e0 di Augusta\" \" affermandosi come erede e continuatore della gloriosa tradizione musicale cittadina.\nGeografia antropica.\nUrbanistica.\nAttraverso lo studio della pianta della citt\u00e0 si pu\u00f2 notare come vi \u00e8 una rete di strade a scacchiera nella maggior parte dell'isola. La parte sud di recente urbanizzazione ha rete differente. La parte nord invece \u00e8 la parte pi\u00f9 antica della citt\u00e0 e quindi conserva un sistema di strade di tipo medievale.\nL'architettura di Augusta ha grande spessore artistico. Vi sono gli imponenti sistemi difensivi del castello del XVII secolo, alcune chiese barocche e alcuni palazzi in liberty e barocco. Inoltre \u00e8 presente in citt\u00e0 un grande contrasto architettonico, tra i palazzi antichi e gli edifici costruiti dopo la II guerra mondiale.\nIl Castello Svevo, con la sua struttura quadrata, oggi in un pessimo stato di conservazione, \u00e8 uno dei maggiori colossi architettonici svevi. Si presume che esso doveva comprendere quattro torri quadrate ai suoi vertici e altre due torri poligonali nei restanti lati, ma allo stato attuale si pu\u00f2 ammirare solo una di quelle poligonali.\nPer un lungo periodo il Castello \u00e8 stato utilizzato come penitenziario fin quando, alla fine del Novecento, le continue pressioni dei detenuti spinsero le autorit\u00e0 a trasferirli nella nuova costruzione di Brucoli.\nTra gli altri edifici difensivi cittadini il Forte Avalos, il Forte Garcia e quello Vittoria edificati nel corso del Cinquecento.\nL'ingresso della cittadella \u00e8 segnato dalla Porta Spagnola, una costruzione risalente al 1681, chiusa da due imponenti bastioni. La citt\u00e0 vecchia \u00e8 tagliata da nord a sud dal commerciale corso Principe Umberto.\nL'aspetto sacro \u00e8 rappresentato, tra le altre, dalla Chiesa barocca dedicata alle Anime Sante e dalla Chiesa Madre seicentesca dedicata a Maria SS. Assunta.\nLe antiche mappe catastali rivelano che l'arteria centrale di Augusta, via Principe, \u00e8 stata in passato denominata \"Strada del Cassaro\", \"via Ferdinando\", \"via Corso\" e \"via Mastra\" (tanto che in dialetto molti abitanti ancora oggi la chiamano \"strada mastra\"). Una delibera comunale del 1943 intendeva intitolarla a Giacomo Matteotti, ma in realt\u00e0 da allora il nome non fu mai ufficialmente cambiato.\nPiazza Duomo era invece chiamata in passato \"Piazza Gelida\" perch\u00e9 vi era un mercato in cui si vendeva ghiaccio che veniva portato dalle montagne. Via Megara, che ricorda il nome dell'antico sito Megara Hyblea, era in passato chiamata \"Strada di Ges\u00f9 e Maria\" e \"Via Soccorso\" (in fondo alla strada, tra l'Ottocento e Novecento, venne costruita la Chiesa di Santa Maria del Perpetuo Soccorso). Via Roma, gi\u00e0 denominata \"Crociera dei quattro cannoni e Grazia\", \"via Chersoneso\" e \"via Calvario\", ottenne il suo nome odierno in seguito a una delibera governativa del 1931 che imponeva a ogni Comune di intitolare una via alla Capitale.\nVia Epicarmo si chiama ora cos\u00ec in onore del commediografo dell'antica Megara Hyblaea (in passato era \"Strada dei forni\").\nLa citt\u00e0 possiede anche dei siti archeologici rilevanti come Megara Hyblaea, situata in una posizione privilegiata all'interno del golfo cittadino.\nDegna di nota la frazione di Agnone Bagni, situata nell'omonima baia, che ospita un'estesa spiaggia con ampio panorama della costa fino alle pendici dell'Etna e la federiciana Basilica del Murgo.\nInfine occorre ricordare gli aspetti pi\u00f9 propriamente naturalistici della citt\u00e0 degnamente rappresentati dal borgo marittimo di Brucoli.\nTale baia, ben attrezzata dal punto di vista ricettivo e poco distante dalla citt\u00e0 di Augusta, sa unire le bellezze naturalistiche come il porto-canale formato dall'estuario del torrente Porcaria a quelle storiche come una seicentesca fortificazione costruita per difendere il locale caricatore e il \"Castello\" rappresentato da una quattrocentesca e quadrata torre.\nEconomia.\nL'economia industriale \u00e8 legata al Polo petrolchimico siracusano, tra i maggiori in Europa grazie alle dimensioni del porto naturale (Porto Megarese). Inoltre, il borgo marinaro di Brucoli \u00e8 un importante centro turistico.\nLa storia delle industrie ha inizio nel 1949. L'economia ad Augusta \u00e8 sempre stata di tipo agrario e marinaro. Infatti, all'epoca sveva, l'intera isola era coltivata a ulivi e viti. Fino agli anni cinquanta del Novecento, la pesca \u00e8 stata una fonte di ricchezza (la marineria augustana \u00e8 stata una delle pi\u00f9 importanti di Sicilia). Altro aspetto economico che sempre fino alla met\u00e0 del XX secolo \u00e8 stato attivo, \u00e8 stata la produzione di sale. Nella maggior parte della zona oggi denominata \" Borgata \", esistevano enormi saline (adesso area protetta dal WWF) che gi\u00e0 nel 1200 facevano dare alla zona di Augusta \"maremortum\". Nel XVII secolo, inoltre, Augusta increment\u00f2 i guadagni grazie alla produzione di biscotti da parte dell'ordine dei Cavalieri di Malta.\nAmministrazione.\nGemellaggi.\nPrivati hanno tentato di gemellare il Comune di Augusta con:\nSport.\nCalcio a 5.\nLa societ\u00e0 sportiva pi\u00f9 importante \u00e8 la Augusta 1986 che, tra il 1992 e il 2011, ha militato ininterrottamente per 19 anni in Serie A di calcio a 5, conquistando anche una Coppa Italia nella stagione 2000-01. Oggi milita in serie C1. \nDisputa le partite interne presso il Palajonio, un impianto tensostatico dotato di 2000 posti a sedere; i colori sociali sono il nero e il verde. Altra squadra di calcio a 5 \u00e8 il Maritime Augusta, che ha disputato nella stagione 2018/19 il campionato nazionale di serie A.\nCalcio.\nNel calcio a 11 esistono due societ\u00e0 cittadine: il Megara Club Augusta che milit\u00f2 nella stagione 1947-48 in Serie C e lo Sporting Augusta. Attualmente, entrambe le squadre, militano nel campionato di Promozione 2017-2018 siciliana - Girone D."}
{"id": "32506", "revid": "533647", "url": "https://it.wikipedia.org/wiki?curid=32506", "title": "Buccheri", "text": "Buccheri (pronuncia ; \"Buccheri\" in siciliano e \"Bucchieri\" nel dialetto locale) \u00e8 un comune italiano di abitanti del libero consorzio comunale di Siracusa in Sicilia.\nEtimologia.\nIl nome di Buccheri \u00e8 incerto. Una prima ipotesi sostiene possa derivare dall'arabo \u0628\u0642\u0631\u0629 (\"baqara\") che significa \"vacca\". In particolare una delle variet\u00e0 della forma plurale di questa parola araba \u00e8 \u0628\u064f\u0642\u064f\u0648\u0631 (\"buq\u016br\"), fatto che farebbe propendere appunto verso il significato di \"vaccheria\" e quindi di \"luogo destinato al pascolo dei bovini\". Altri citano un'origine in comune con la parola siciliana \"vucceri\" (\"macellaio\"), derivante dal francese antico \"bouchier\" (\"macellaio\"), proposta che per\u00f2 contraddice la consueta evoluzione della fonologia siciliana non spiegando come una affricata postalveolare sorda possa diventare una occlusiva velare sorda .\nAltre ipotesi sosterrebbero che il nome derivi dal greco antico e cio\u00e8 dalla combinazione delle parole \"\u03b2\u03bf\u1fe6\u03c2\" (\"bo\u00fbs\") e \"\u1f2d\u03c1\u03b1\" (\"H\u1e17r\u0101\") come ad indicare il luogo in cui pascolavano le sacre vacche della dea Era; in questo caso si sarebbe per\u00f2 dovuti passare per una forma intermedia \"*b\u016bs(s)\u0113ra\" o \"*b\u016b\u0113ra\". A tal riguardo giova invece sottolineare come il correlato sostantivo \u03b2\u03bf\u03c5\u03ba\u03cc\u03bb\u03bf\u03c2 (\"bouk\u00f3los\", \"una persona che si occupa del bestiame: mandriano\", \"un seguace di Dioniso\"), soprattutto se declinato al plurale \u03b2\u03bf\u03c5\u03ba\u03cc\u03bb\u03bf\u03b9 (\"bouk\u00f3loi\"), appare un buon candidato sia su di un piano fonetico che semantico, dall'altro lato \u00e8 una parola che corrobora questo riferimento ad una presenza antica di allevamenti di bovini, tutt'oggi presenti nella zona circostante.\nGeografia fisica.\nTerritorio.\nBuccheri sorge sulle pendici settentrionali del Monte Lauro (987\u00a0m s.l.m.), ad un'altitudine di 820\u00a0m s.l.m., le parti abitate pi\u00f9 alte del paese ricadono nel centro storico del Castello proprio al di sotto del Monte Castello e presso l'abitato di Contrada Piana Sottana che \u00e8 situato ad un'altitudine di 910\u00a0m s.l.m. ed \u00e8 l'abitato pi\u00f9 alto di Buccheri, sulle montagne attorno al paese, \u00e8 pi\u00f9 precisamente sul Monte Calvario \u00e8 situato il Santuario del S.S. Crocifisso, che essendo rivolto verso l'Etna sovrasta il paese e si gode di un ampio panorama.\nIl territorio di Buccheri \u00e8 molto vasto e arriva fino ad un'altitudine di 180\u00a0m s.l.m. proprio in contrada Rizzolo. Dal Monte Castello nelle giornate serene e senza foschia, si gode un ampio panorama che va dal golfo di Catania fino ai monti di Enna e Caltanissetta. Inoltre sempre durante le giornate serene e senza foschia dal Monte Contessa (parte di sopra, dove sono situate le antenne della Nato), si gode un ampissimo panorama che va dal golfo di Catania fino alla parte interna della Sicilia.\nClima.\nIl clima, seguendo la classificazione basata sullo schema Koppen-Geiger \u00e8 temperato semicontinentale. Tale clima caratterizza le zone che hanno una media annua da 7\u00a0\u00b0C a 12.4\u00a0\u00b0C; media del mese pi\u00f9 freddo da -2\u00a0\u00b0C a 6.9\u00a0\u00b0C; 3 mesi con media &lt; 18\u00a0\u00b0C; escursione annua da 17\u00a0\u00b0C a 20\u00a0\u00b0C. La media annua si assesta sui 9\u00a0\u00b0C mentre quella di gennaio \u00e8 compresa tra i 0 e i 6\u00a0\u00b0C, con frequenti giorni nebbiosi per nubi basse e gelate di debole o moderata entit\u00e0. La neve ogni inverno fa la sua comparsa e l'entit\u00e0 degli accumuli \u00e8 molto variabile.\nSpesso le nevicate apportano una media del manto nevoso tra i 5 e i 75\u00a0cm, occasionalmente (come avvenne nell'inverno 2005 e 2011 nei mesi di gennaio e febbraio) si pu\u00f2 arrivare ad accumuli di 50 e 100\u00a0cm nelle parti alte. La pluviometria media si assesta tra i 900 e i 1.000\u00a0mm annui con periodi asciutti in estate interrotti dai frequenti fenomeni temporaleschi che si innescano nel pomeriggio per effetto della termo convezione favorita dal rilievo. Le estati sono fresche e spesso piovose, con media in luglio tra i 16 e i 18\u00a0\u00b0C. La temperatura minima pi\u00f9 bassa, dato estratto per interpolazione dei valori delle stazioni meteo ufficiali del Siracusano, non \u00e8 andata al di sotto dei -9/-12\u00a0\u00b0C.\nLa massima pi\u00f9 alta \u00e8 stata registrata nell'estate 2003: +38.9\u00a0\u00b0C, durante l'ondata di caldo Africano che coinvolse tutta l'Italia e la maggior parte dell'Europa. Sulle sue pendici settentrionali, nel territorio di Buccheri \u00e8 installata una Stazione Meteorologica Professionale che monitora il clima, la stazione \u00e8 a norma WMO: World Meteorologica (Organizzazione meteorologica Mondiale), situata a 910\u00a0m s.l.m..\nStoria.\nIl territorio intorno \u00e8 ricco di testimonianze archeologiche che dimostrano la presenza dell'uomo in antichissima data: una serie di capanni pastorali, costruiti con tecnica megalitica ricordano tale presenza. II mito ricorda poi che in queste contrade il pastore Dafni pascolava i suoi armenti e quelli degli dei, al suono del flauto. Collocata lungo le pendici del monte Lauro (987\u00a0m s.l.m.) vide insediarsi sul suo territorio Siculi, Romani, Bizantini e Arabi.\nFurono i Normanni a colonizzare il territorio ed edificarono il castello sul colle.\nQuesto presentava due torrioni a difesa dell'ingresso principale rivolto a Sud-Est e una torre centrale, il mastio. Di questo castello restano oggi alcuni importanti resti. I primi signori di Buccheri, di cui si ha notizia, furono i Patern\u00f2, che si insediarono nel 1088. Nel 1282 il borgo, gi\u00e0 sviluppatosi attorno al castello, pass\u00f2 ad Alaimo di Lentini, investito della contea da Pietro III d'Aragona: il protagonista dei Vespri siciliani vi risiedette saltuariamente insieme alla moglie Macalda di Scaletta. Dagli Alaimo di Lentini il feudo pass\u00f2 alla famiglia Montalto. Primo barone di Buccheri fu Gerardo Montalto, investito nel 1313. Dopo due secoli la signoria del paese passo alla famiglia Morra, e da questa agli Alliata-Villafranca, che governarono fino al 1812.\nIl primo nucleo del paese \u00e8 costituito dalle casette costruite attorno al castello e nell'area lungo il crinale del colle verso est, coincidente con l'attuale quartiere della Badia e del Casale. Qui fu fondata nel 1212 la Chiesa di S. Antonio; nel 1453 il monastero di S. Benedetto e intorno a questa data l'antica Chiesa di S. Maria Maddalena, presso l'ingresso est del paese. Nel corso del XVI e XVII secolo il paese crebbe lungo il pendio sud del castello. Tale tendenza fu accentuata dopo il terremoto del 1693, che distrusse il paese quasi totalmente.\nIl centro fu ricostruito sullo stesso sito, ma verso la sottostante valletta, allora attraversata da un canale d'acque, che fu ricoperto verso il 1770. Dopo il terremoto la Chiesa di S. Antonio fu direzionata verso sud (in origine guardava a nord) e la chiesa della Maddalena spostata nell'attuale sito. La chiesa di S. Antonio domina il paese dall'alto di una scenografica scalinata (costruita nel 1911). Nell'interno a tre navate si possono ammirare due interessanti quadri di Guglielmo Borremans dipinti nel 1728, un bel paliotto d'altare cinquecentesco nell'altare della navata sinistra. La chiesa di S. Maria Maddalena risale al '400 ed era situata prima del terremoto, ad est del castello, sul colle detto della chiana.\nFu ricostruita nel sito attuale lungo l'asse viario della via Vittorio Emanuele. La facciata si deve all'architetto buccherese Michelangelo Di Giacomo, che vi lavor\u00f2 fino al 1750. Nell'interno e nella navata di destra \u00e8 collocata la statua marmorea della Maddalena, scolpita nel 1508 da Antonello Gagini. La chiesa Madre ha una facciata incompleta; notevole nell'altare centrale un crocifisso ligneo del XVI secolo, una tela seicentesca raffigurante San Michele nella navata sinistra e un quadro raffigurante Sant'Ambrogio, patrono del paese, della met\u00e0 del secolo XVIII.\nIsolato su un modesto poggio a ovest del paese, \u00e8 il piccolo ma suggestivo Santuario della Madonna delle Grazie (secoli XVII-XVIII), un tempo cenobio di Frati eremiti. A otto km da Buccheri, in direzione: di Lentini, si incontra la Chiesa di S. Andrea, edificata verso il 1225 per iniziativa di Federico II. \u00c8 in stile gotico, ad una navata, con ingresso originario ad ovest, per i monaci del convento annesso, e a nord per i fedeli. \u00c8 uno degli esempi migliori di architettura religiosa del periodo svevo.\nRitornando a Buccheri, da piazza Loreto si raggiunge la grotta di S. Nicola, una chiesa cristiana scavata nella roccia di fondazione antichissima: e ricoperta di affreschi di cui si vedono le tracce ancora oggi. Sull'altipiano del monte Lauro, che sovrasta il paese, sono ancora visibili le numerose neviere, attive fino agli anni 50 del \u2019900. Le neviere costituivano un vero e proprio commercio locale con le altre citt\u00e0 della Sicilia e persino a Malta tramite i \"nivaroli\" addetti alla raccolta e allo smercio. La neve veniva venduta agli ospedali ma anche per ragioni culinarie (le granite e i gelati). Dal 1700 e fino ai primi del XIX secolo la propriet\u00e0 era del principe Alliata di Villafranca. Le neviere di Buccheri sono suddivise in:\nl'ingresso era tipicamente rivolto a nord e la neve veniva caricata dall'alto. Il trasporto avveniva a dorso d'asino e di notte.\nNumerosi rifugi di pastori a pianta circolare e costruiti con blocchi squadrati di pietra nera sono le tracce pi\u00f9 appariscenti dell'antica civilt\u00e0 agropastorale iblea.\nEconomia.\nIl paese conta una discreta attivit\u00e0 agricola nota soprattutto per la produzione di olio da olive di Tonda Iblea. Nel 2015 Buccheri diventa la \"Capitale Mondiale dell'Olio Extravergine di qualit\u00e0\" nell'ambito del prestigioso concorso internazionale \"Sol d'Oro\" di Verona. Dal giugno 2013 l'Amministrazione Comunale ha spinto in modo significativo sullo sviluppo di un'economia legata al Turismo Naturalistico e Gastronomico. Sempre con la medesima Amministrazione Comunale, nel dicembre 2018 Buccheri, primo classificato nel segmento \u201cagrifoglio\u201d al concorso \u201c100 Mete d\u2019Italia\u201d, diventa Comune d\u2019Eccellenza tra le 100 Mete d\u2019Italia, per aver saputo conciliare e valorizzare la tradizione gastronomica e produttiva con il proprio territorio.\nNell\u2019anno 2021 Buccheri entra nel circuito dei Borghi pi\u00f9 belli d\u2019Italia e viene altres\u00ec insignito del titolo di pi\u00f9 bel Borgo di Sicilia. Sempre nell\u2019anno 2021 Buccheri viene dichiarato Best Culinary destination (migliore destinazione culinaria al mondo) dalla prestigiosa associazione WFTA ed entra altres\u00ec a far parte del circuito dei Borghi dei Tesori. Nell\u2019anno 2022, grazie alla crescente qualit\u00e0 dell\u2019olio extravergine d\u2019oliva, prodotto di punta del Borgo Ibleo, Buccheri viene ammesso all\u2019Associazione Nazionale Citt\u00e0 dell\u2019Olio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0 e Riconoscimenti.\nBuccheri vanta un prezioso palmares:\n2015 Capitale Mondiale dell\u2019Olio Extravergine di qualit\u00e0.\n2018 Comune d\u2019Eccellenza tra le 100 Mete d\u2019Italia.\n2021 Borgo dei Tesori; \nUno dei Borghi pi\u00f9 Belli d\u2019Italia; \nPi\u00f9 bel Borgo di Sicilia; \nMigliore destinazione Culinaria al Mondo.\n2022 Citt\u00e0 dell\u2019Olio."}
{"id": "32507", "revid": "292162", "url": "https://it.wikipedia.org/wiki?curid=32507", "title": "Buscemi", "text": "Buscemi (IPA: ; \"Buxema\" in ) \u00e8 un comune italiano di abitanti del libero consorzio comunale di Siracusa in Sicilia.\nOrigine del nome.\nL'origine del nome odierno viene fatta risalire all'antico arabo \u0642\u064e\u0644\u0652\u0639\u064e\u0629 \u0623\u064e\u0628\u064f\u0648 \u0634\u064e\u0627\u0645\u064e\u0629 (\"Qal\u02beat \u02beAb\u016b \u0160\u0101ma\" ), locuzione cos\u00ec riportata nel 1154 dal geografo hammudita Muhammad al-Idrisi. La traduzione solitamente offerta dell'originale nome arabo \u00e8 'Castello di quel dal neo', ovvero 'Castello dell'uomo con il neo'.\nIl termine \"qal\u02beat\" (\u0642\u064e\u0644\u0652\u0639\u064e\u0629) significa 'castello', 'fortezza', il che denota la rilevante posizione strategica e militare che Buscemi possedeva in passato e che dimostra tutt'oggi per mezzo di un'ottima visuale della valle dell'Anapo.\nPer quanto riguarda \"\u02beab\u016b\" (\u0623\u064e\u0628\u064f\u0648) si tratta del nominativo di stato costrutto di \u0623\u064e\u0628 \"\u02beab\" 'padre', la cui successiva aferesi della sillaba iniziale \u00e8 comparabile attraverso il \"bu\", elemento che rimanda inequivocabilmente alla ormai estinta lingua siculo-araba che veniva parlata localmente nel periodo che va dal IX al XIV secolo. \n\"\u0160\u0101ma\" (\u0634\u064e\u0627\u0645\u064e\u0629) \u00e8 invece l'oggetto a cui si fa riferimento e significa molto semplicemente 'neo'. Secondo alcuni studiosi 'l'uomo dal neo' sarebbe un riferimento al profeta Maometto.\nNei secoli il nome \u00e8 stato latinizzato come \"Abu Xamah\" o \"Abuxama\" oppure ancora \"Abisama\". La versione latinizzata \"Buxemae\" e \"Bussemae\", del periodo normanno, \u00e8 per\u00f2 quella pi\u00f9 vicina alla forma odierna.\nIn \u00e8 correntemente chiamato \"Buxema\"/\"Buscema\" e i suoi abitanti sono detti \"buximisi\"/\"buscimisi\".\nBuscemi (e Buscema) \u00e8 inoltre un cognome molto diffuso in Sicilia, specie nella parte orientale.\nGeografia fisica.\nBuscemi si trova 50 chilometri ad Ovest di Siracusa, 45 a Nord di Ragusa e 70 a Sud di Catania. Il paese sorge sul versante meridionale del Monte Vignitti (788 m s.l.m.), situato nella parte centrale dei Monti Iblei, fra il rilievo di contrada Contessa ed il fiume Anapo ed \u00e8 circondato dai luoghi storici dell'antica Akrai, di Casmene e dalla Necropoli di Pantalica. \nI comuni pi\u00f9 vicini da raggiungere sono Buccheri e Palazzolo Acreide che distano entrambi meno di dieci chilometri.\n\u00c8 il tredicesimo comune della provincia per estensione del territorio con 51\u00a0km\u00b2, nonostante il centro abitato si estenda solo per poco pi\u00f9 di 1\u00a0km\u00b2. Inoltre, sempre all'interno della provincia di appartenenza, \u00e8 il comune con la pi\u00f9 grande altitudine massima (987 m s.l.m.), il terzo pi\u00f9 a ovest in base alla casa comunale (longitudine: 14,8847; preceduto da Buccheri e Francofonte) e il terzo con la maggiore escursione altimetrica (655 m).\nStoria.\nLa storia del paese ha origine nell'Et\u00e0 del bronzo, di cui Paolo Orsi individu\u00f2 alcuni insediamenti.\nSempre l'archeologo di Rovereto rinvenne il sito dell'antica Casmene (\u039a\u03b1\u03c3\u03bc\u03ad\u03bd\u03b1\u03b9, \"Kasm\u00e9nai\"). Fu Tucidide a parlare della fondazione della colonia greca, risalente al 644 a.C.: \nSi rif\u00e0 molto probabilmente al periodo bizantino il primo insediamento \"proto\"urbano del luogo, sullo stesso sito in cui sorge attualmente il centro abitato. Restano di questo periodo la chiesa rupestre di san Pietro e un'ulteriore chiesa rupestre adibita nell'ultimo secolo a frantoio.\nLe prime fonti storiche che parlano di una rocca si hanno durante il periodo della dominazione araba. La traccia pi\u00f9 significativa fu data dal geografo Idrisi nel suo \"Libro di Ruggero\" in cui accenna a un \"Forte dedicato a quello con il neo\" che attesta quindi l'esistenza del \"castrum\" gi\u00e0 prima del 1154. \nDurante il periodo normanno tale forte venne ricostruito da \"Riccardo Montalto\" sui ruderi del fortino musulmano dopo il 1313.\nDurante il devastante terremoto del 1693, Buscemi venne rasa completamente al suolo risultando uno dei paesi pi\u00f9 colpiti con la scomparsa del 41% degli abitanti. Con la ricostruzione del centro abitato, spostato rispetto al precedente sito, si ha la nascita della Buscemi contemporanea con gli esempi di architettura barocca religiosa e civile.\nAlcune famiglie che detennero il possesso di Buscemi furono i Ventimiglia e i Requesens o Requisenz: di questi ultimi restano le rovine del castello all'entrata del paese.\nNel 1777 visit\u00f2 il paese il pittore e architetto francese Jean Houel, il quale lasci\u00f2 una precisa descrizione nel suo \"Voyage\": \nAraldica.\nStemma odierno.\nIl seguente stemma del comune \u00e8 stato adottato dal 1985, dopo deliberazione comunale.\nDescrizione dello stemma: nel primo, d'argento, al castello di rosso, aperto del campo, murato di nero, fondato sulla partizione; nel secondo, di verde, alla banda diminuita, d'azzurro. Ornamenti esteriori da comune.\nStemma vecchio.\nIl precedente stemma era costituito da un monte all'italiana di tre colli verde e una mezza luna rossa; lo stesso era poi attraversato da una banda azzurra su fondo argento.\nGonfalone.\nBlasonatura del gonfalone: drappo partito di bianco e d'azzurro riccamente ornato di ricami d'argento e caricato dello stemma comunale con l'iscrizione centrata in argento: \"Comune di Buscemi\". Le parti di metallo ed i cordoni sono argentati. L'asta verticale \u00e8 ricoperta di velluto dei colori del drappo, alternati, con bullette argentate poste a spirale. Nella freccia \u00e8 rappresentato lo stemma del Comune e sul gambo inciso il nome. Cravatta con nastri tricolorati dai colori nazionali frangiati d'argento. Partizione del Campo: troncato. Colori: argento, azzurro, nero, rosso, verde.\nSociet\u00e0.\nEvoluzione demografica.\nNella provincia di appartenenza \u00e8 il secondo comune pi\u00f9 piccolo per numero di abitanti, il secondo con la pi\u00f9 alta percentuale di dichiaranti IRPEF (69,1%) e il terzo con l'et\u00e0 media pi\u00f9 alta (46,3). Il suo tasso di natalit\u00e0 \u00e8 3,8.\nCultura.\nIstruzione.\nMusei.\nMuseo dedicato ai \"Luoghi del Lavoro Contadino\": si tratta di un museo articolato attraverso un percorso etno-antropologico che coinvolge tutto il centro abitato, proprio per questo Buscemi ha acquisito la definizione di \"paese museo\". Oltre a far visitare le vie del paese si visitano soprattutto i luoghi tipici della vita contadina del XX secolo, che sono: la casa del massaio, il palmento, la bottega del fabbro, la casa del bracciante, la bottega del calderaio, la bottega del falegname, la bottega del calzolaio e del concia brocche. In pi\u00f9 ci sono le sezioni: ciclo del grano, scalpellini, arte popolare, il laboratorio didattico relativo al ciclo del grano, il Centro di documentazione della vita popolare iblea e il mulino ad acqua \"Santa Lucia\", presente nel territorio di Palazzolo Acreide.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "32508", "revid": "292162", "url": "https://it.wikipedia.org/wiki?curid=32508", "title": "Canicattini Bagni", "text": " \nCanicattini Bagni (\"Janiattini\" in ) \u00e8 un comune italiano di abitanti del libero consorzio comunale di Siracusa in Sicilia.\nOrigine del nome.\nIl suo nome deriva dall'arabo \"Ayn-at-tin\" (sorgente del fango), l'appositivo \"Bagni\" non indica la presenza di terme, ma l'appartenenza del territorio ai marchesi Daniele, signori del feudo di Bagni (\"i Vagni\" in dialetto locale). La contrada Bagni, prossima al percorso dell'antica via Acrense, \u00e8 comunque caratterizzata dalla presenza di necropoli ellenistiche, antiche cisterne e vasche. L'archeologo Santino Alessandro Cugno, autore di uno studio sui siti archeologici delle campagne acrensi e netine, ha recentemente ipotizzato che la denominazione dell'ex feudo Bagni potrebbe evocare l'esistenza di antiche strutture termali collegate ad una stazione di sosta, ubicata esattamente a met\u00e0 del cammino per Akrai (39\u00a0km circa in totale), in una posizione strategica lungo l\u2019antica via Selinuntina dove si pu\u00f2 ragionevolmente supporre l\u2019esistenza di una fermata intermedia\nSecondo gli esperti di beni culturali Ray Bondin e Santino Alessandro Cugno, il territorio di Canicattini \u00e8 \u00abuno dei tanti esempi di \"paesaggio\nculturale\" secondo la definizione elaborata dal Comitato per il Patrimonio\ndell'umanit\u00e0 dell'UNESCO, cio\u00e8 un'area geografica che in modo peculiare\n\"rappresenta l'opera combinata della natura e dell'uomo\", nella quale il\npatrimonio culturale non \u00e8 confinato solo nel ristretto ambito urbano ma anche\nnei suoi spazi rurali e in essa natura e cultura si\nincontrano e si intrecciano per formare un complesso storico, artistico e\npaesaggistico molto particolare e variegato\u00bb.\nGeografia fisica.\nCanicattini Bagni dista 23\u00a0km da Siracusa e 58\u00a0km da Ragusa. Sorge in una zona collinare, dove il punto pi\u00f9 basso si trova a 230 metri s.l.m, e il punto pi\u00f9 alto a 476 metri. I comuni pi\u00f9 vicini risultano essere Floridia e Palazzolo Acreide. La citt\u00e0 presenta una pianta a forma di \"Griglia\" che si estende pi\u00f9 in lungo che in largo, dove tutte le vie sono parallele tra loro, fatta eccezione per il quartiere \"Pizzumuru\" il quale, essendo stata la prima zona costruita del paese, presenta delle vie irregolari. Negli ultimi anni molte strutture di Canicattini hanno subito modifiche e ristrutturazioni dando al paese un aspetto molto pi\u00f9 moderno rispetto al passato.\nMonumenti e luoghi d'interesse.\nSiti archeologici di interesse.\nCozzo Guardiole, Cugno Case Vecchie, Petracca, contrada Bagni, cava Cardinale, Stallaini. Le numerose necropoli paleocristiane canicattinesi vennero individuate per la prima volta da Paolo Orsi e studiate in maniera sistematica da Joseph Fuhrer e Salvatore Carpinteri. A Giuseppe Agnello si deve lo studio analitico delle chiese rupestri (San Marco, Grotta dei Santi di Petracca, Santa Maria ad Alfano) e la pubblicazione della scoperta di un tesoro di argenterie paleocristiane.\nImportanti per lo studio della Preistoria siciliana furono gli scavi condotti da Santo Tin\u00e9 nella \"Grotta del Conzo\" e nella \"Grotta Chiusazza\". Area archeologica di notevole interesse per le tombe castellucciane e le abitazioni trogloditiche si trova in \"contrada Cugno Case Vecchie\", a 3\u00a0km a nord-ovest di Canicattini in territorio comunale di Noto. L'area archeologica di \"contrada Case Vecchie\" e gli insediamenti limitrofi sono stati oggetto di una serie di indagini sistematiche nel 2008-2009 effettuate dall'archeologo canicattinese Santino Alessandro Cugno, una seconda necropoli dell'et\u00e0 del Bronzo Antico con tombe monumentali \u00e8 stata documentata nel 2015 all'interno dell'ex feudo Cardinale. Recentemente, il sito di \"Cugno Case Vecchie\" \u00e8 stato sottoposto ad una campagna di accurate indagini scientifiche e analisi del territorio, coordinata dall'archeologo Antonino Cannata, articolate in attivit\u00e0 di acquisizione, registrazione, analisi e restituzione delle informazioni. I dati sono confluiti in una piattaforma GIS, strumento indispensabile sia nell\u2019ambito della ricerca scientifica che della programmazione dello sviluppo territoriale.\nUno studio pubblicato nel 2017, infine, si pone l'obiettivo di presentare alcuni siti rupestri dalle caratteristiche peculiari (un piccolo ambiente scavato nella roccia con le pareti intonacate, tre pilastri monolitici al centro e varie incisioni simboliche situato all'interno della Cava Sture - Canseria, una grande edicola sub divo in localit\u00e0 Cava Paolazzo, ecc), ubicati negli ex feudi Alfano, Canseria e Olivella, a poca distanza dal centro urbano di Canicattini Bagni. Nell'ambito dello stesso studio sono state analizzate anche le differenti tipologie architettoniche sepolcrali presenti all'interno della \"necropoli dell'et\u00e0 del Ferro\" e della \"necropoli a fossa sub divo occidentale\" di contrada Cugno Case Vecchie nell'ex feudo Alfano: i nuovi dati hanno permesso di precisare e meglio definire la cronologia insediativa di questo sito tra il Bronzo Finale e l'et\u00e0 repubblicana.\nEconomia.\nLe attivit\u00e0 economiche principali sono l'agricoltura, l'allevamento e l'artigianato. I prodotti prevalentemente coltivati sono: i cereali, gli ortaggi, le carrube, le olive, le mandorle e i foraggi. Particolarmente caratteristici sono i manufatti in marmo. Gli allevamenti presenti sono quelli di bovini, ovini e suini.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'ASD Citt\u00e0 di Canicattini che milita nel campionato di Promozione: . L'ASD Canicattinese, invece, milita in Terza Categoria.\nImpianti sportivi.\nLo stadio comunale \u00e8 situato nella parte alta della citt\u00e0. ."}
{"id": "32510", "revid": "1801", "url": "https://it.wikipedia.org/wiki?curid=32510", "title": "Prog metal", "text": ""}
{"id": "32511", "revid": "16783986", "url": "https://it.wikipedia.org/wiki?curid=32511", "title": "Raga-rock", "text": ""}
{"id": "32512", "revid": "287204", "url": "https://it.wikipedia.org/wiki?curid=32512", "title": "Scattering Rutherford", "text": "Lo scattering Rutherford (noto anche come scattering coulombiano o di Coulomb) \u00e8 lo scattering elastico tra particelle dovuto alla loro interazione coulombiana. Si tratta di un fenomeno osservato durante l'esperimento di Rutherford nel 1909 da Ernest Rutherford - e successivamente da lui interpretato - quando invi\u00f2 un fascio di particelle alfa (nuclei di elio) contro una lamina sottile d'oro (dello spessore di circa 0,0004 mm, corrispondente a circa 2400 atomi). \nDescrizione.\nAttorno alla lamina d'oro era stato posizionato uno schermo di solfuro di zinco che avrebbe indicato grazie ad un piccolo lampo di luce lasciato su di esso la traiettoria che aveva seguito la particella alfa dopo essere stata deviata. L'idea era quella di determinare la struttura dell'atomo e capire se essa fosse quella supposta da Thomson (atomo senza nucleo, noto anche come atomo a \"panettone\") o se c'era qualcosa di diverso.\nIn particolare, se l'atomo avesse avuto un nucleo al suo interno separato dagli elettroni esterni, allora si sarebbero dovuti osservare anche eventi, ovvero particelle, a grande angolo di deviazione. Ottenuti, effettivamente, questi risultati, il fisico neozelandese concluse allora che l'atomo era costituito da un nucleo piccolo, ma con alta densit\u00e0 di carica, circondato da una nuvola elettronica.\nCalcolo della sezione d'urto.\nPer un calcolo semplice della sua sezione d'urto, si considera, in prima approssimazione, che gli impulsi iniziale e finale, in modulo, siano uguali. Detto quindi formula_1 il parametro d'impatto (vedi i cenni teorici sullo scattering), la forza trasversa di repulsione tra particella alfa incidente e nucleo sar\u00e0:\ndove formula_3 e formula_4 sono il numero atomico rispettivamente della particella alfa e dell'atomo bersaglio, ed \"formula_5\" \u00e8 la carica dell'elettrone.\nPoich\u00e9 formula_6, stimando l'intervallo di tempo come il rapporto tra formula_1 e formula_8 velocit\u00e0 del fascio incidente, \u00e8 possibile calcolare la variazione dell'impulso:\nDividendo, infine, per l'impulso si ottiene la tangente dell'angolo di diffusione, ottenendo il seguente parametro d'impatto:\ne una sezione d'urto, dipendente dall'angolo di diffusione, della seguente forma:\ndove formula_3 e formula_4 sono il numero atomico rispettivamente della particella alfa e dell'atomo bersaglio, formula_5 \u00e8 la carica dell'elettrone e formula_15 l'energia cinetica.\nSezione d'urto differenziale.\nLa sezione d'urto differenziale derivata da Rutherford nel 1911 viene espressa come:\ne collega la densit\u00e0 di particelle diffuse formula_17 con l'angolo solido formula_18.\nNello schema a fianco le particelle entrano attraverso l'anello di sinistra e si diffondono sull'anello a destra con l'angolo formula_19.\nLa stessa formula vale anche in meccanica quantistica (sostituendo formula_20):"}
{"id": "32513", "revid": "436907", "url": "https://it.wikipedia.org/wiki?curid=32513", "title": "Progressive metal", "text": "Il progressive metal \u00e8 un sottogenere dell'heavy metal sviluppatosi verso la fine degli anni ottanta. Il genere unisce l'aggressivit\u00e0 e il volume dell'heavy metal con la maestosit\u00e0 e le ambizioni classiche del rock progressivo. Tra gli esponenti pi\u00f9 rappresentativi del genere figurano gruppi come Dream Theater, Symphony X, Fates Warning, e Queensr\u00ffche.\nStoria del genere: origini ed evoluzione.\nIl progressive metal nasce e si sviluppa principalmente all'interno della scena heavy/power metal statunitense, attorno alla met\u00e0 degli anni ottanta, per opera di gruppi quali Queensr\u00ffche, Fates Warning e, successivamente, Dream Theater. Questi formano la cosiddetta triade, i \"Big Three\" del prog metal, ovvero i gruppi pi\u00f9 importanti ed influenti della scena classica.\nLe origini del genere risalgono agli albori stessi dell'heavy metal/hard rock e del progressive rock, quando alcune band iniziano a fondere i due differenti approcci. Gli stessi King Crimson negli anni settanta virano verso un genere molto pi\u00f9 duro, utilizzando dissonanze e suoni pi\u00f9 graffianti, vicino alla potenza dell'hard rock; mentre i Black Sabbath inseriscono marcate influenze progressive in dischi pionieristici quali \"Sabbath Bloody Sabbath\" (1973) e \"Sabotage\" (1975).\nMa il gruppo pi\u00f9 importante di questa decade, vero ponte sonoro tra il periodo hard rock e il successivo prettamente heavy metal, sono i canadesi Rush. Inizialmente influenzati dai Led Zeppelin, hanno unito la tecnica del rock progressivo al loro background, fino a creare uno stile peculiare - con dischi quali \"2112\" (1976), \"A Farewell to Kings\" (1977), \"Hemispheres\" (1978) e \"Moving Pictures\" (1981) - caratterizzato da suoni molto pi\u00f9 duri ed un approccio pi\u00f9 diretto rispetto al prog inglese.\nI gruppi di heavy metal classico che contribuiscono in modo definitivo a schiudere le porte al genere sono soprattutto gli inglesi Iron Maiden e i danesi Mercyful Fate: i primi iniziando a stratificare gli arrangiamenti di album in album fino al simil prog - con tanto di tastiere \u2013 \"Seventh Son of a Seventh Son\" (1988), invece i secondi componendo brani con numerosi cambi di tempo.\nSia i Queensr\u00ffche, di Washington, sia i Fates Warning, del Connecticut, danno avvio al loro percorso artistico, che porter\u00e0 alla definitiva nascita del prog metal, prendendo inizialmente spunto ed influenza dagli Iron Maiden nei rispettivi esordi, per poi espandere sempre pi\u00f9 la loro musica in direzione progressiva nei dischi successivi (\"The Warning\" 1984, \"The Spectre Within\" 1985) - gli uni attraverso la sperimentazione sonora e raffinatezza compositiva, gli altri mediante strutture estremamente complesse e riff atipici \u2013 fino alle due opere seminali e di svolta uscite nel 1986: il futuristico \"Rage for Order\" e l\u2019arcano \"Awaken the Guardian\". Negli anni successivi le due band, pur percorrendo strade differenti - pi\u00f9 essenziali e semplici i primi, pi\u00f9 articolati e complessi i secondi \u2013 esplorano ed ampliano la ricercatezza tecnica e finezza sonora della propria musica, continuando a gettare le basi del genere con opere importanti quali l\u2019ambizioso ed elegante concept \"\" (1988) dei Queensr\u00ffche, il potente e tecnico \"No Exit\" (1988), nonch\u00e9 lo sperimentale e melodico \"Perfect Symmetry\" (1989) dei Fates Warning. \nAltri gruppi importanti della scena heavy/power statunitense degli anni ottanta sono i Crimson Glory (\"Transcendence\" 1988), gli Heir Apparent e i Savatage, i quali svilupperanno a partire da \"Gutter Ballet\" (1989) un personale heavy metal a tinte progressive e sinfoniche, influenzato dai musical di Broadway.\nPer quanto riguarda il lato estremo, sono gli statunitensi Metallica, con il loro ampio respiro epico, e i Megadeth, con la loro struttura atipica, che, oltre ad influenzare gruppi progressive metal classico, apriranno la strada per la sperimentazione tecnico progressiva nel thrash. I Watchtower del Texas, partendo dalle ricerche di questi gruppi, uniscono il thrash metal tecnico con l'heavy-prog nel loro album \"Energetic Disassembly\" (1985), dando avvio ad un approccio estremamente tecnico basato sulla destrutturazione ritmica di matrice fusion - che trova piena maturazione in \"Control and Resistance\", influenzando sia il metal classico sia quello estremo.\nI gruppi statunitensi importanti di seconda ondata che contribuiscono a delineare ulteriormente il genere sono gli Psychotic Waltz e i Dream Theater. I primi, partiti con un approccio a met\u00e0 strada tra Watchtower e Fates Warning nello psichedelico \"A Social Grace\" (1990), trovano piena maturit\u00e0 in \"Into the Everflow\" (1992), mentre i secondi, facendo propria la lezione dei gruppi che li hanno preceduti, esordiscono con \"When Dream and Day Unite\" (1989), molto pi\u00f9 incentrato sulle tastiere rispetto ai colleghi, per poi dar vita a due dischi fondamentali, che istituzionalizzano il progressive metal classico nonch\u00e9 un certo modo di concepirlo, quali \"Images and Words\" (1992) ed \"Awake\" (1994).\nPer quanto riguarda l'Europa, tra i pionieri vi sono i tedeschi Sieges Even, che, partiti dal prog thrash alla Watchtower, esplorano il lato pi\u00f9 tecnico e spigoloso del progressive metal con \"Steps\" (1990), seguito l'anno seguente da \"A Sense of Change\".\nTra i gruppi importanti che si sono distinti per la peculiarit\u00e0 della proposta, vi sono nel territorio statunitense: per il lato melodico e/o power Shadow Gallery (\"Tyranny\" 1998 e \"Room V\" 2005), i neoclassici Symphony X (\"The Divine Wings of Tragedy\" 1997), Redemption (\"The Fullness of Time\" 2005), gli O.S.I. di Kevin Moore (ex-tastierista dei Dream Theater) e Jim Matheos (chitarrista dei Fates Warning), per quello pi\u00f9 tecnico Zero Hour (\"The Towers of Avarice\" 2001), Power of Omens, gli Arch/Matheos (progetto parallelo dei Fates Warning) con \"Sympathetic Resonance\" e John Arch con l'EP A Twist of Fate (2003, con membri dei Fates Warning e Mike Portnoy), gruppi strumentali come Spastic Ink (\"Ink Complete\" 1997), Liquid Tension Experiment (progetto dei Dream Theater con Tony Levin), Gordian Knot, Canvas Solaris e Animals As Leaders, per un approccio pi\u00f9 heavy gli Hammers of Misfortune(\"The Locust Years\" 2006) e Heart of Cygnus; in Europa: per il lato melodico e/o power i norvegesi Conception (\"Parallel Minds\" 1993) e Ark (\"Burn the Sun\" 2001), gli inglesi Threshold (\"Hypothetical\" 2001), i danesi Royal Hunt (\"Paradox\" 1997), gli svedesi Andromeda (\"II=I\" 2003) ed Evergrey (\"Solitude, Dominance, Tragedy\" 1999), i polacchi Riverside (\"Out of Myself\" 2003), i tedeschi Vanden Plas (\"Christ \u03a6\" 2006) e Secrecy; in Italia si segnalano gli Adramelch e i Dark Quarterer, mentre in Norvegia gli Spiral Architect con l'innovativo \"A Sceptic's Universe\", i Twisted into Form, i Leprous con \"Tall Poppy Syndrome\" (2009) e i Frantic Bleep (\"The Sense Apparatus\" 2005). Tra i gruppi fuori del contesto europeo-statunitense, spiccano per particolarit\u00e0 gli australiani Vauxdvihl (\"To Dimension Logic\", 1994) e per il power-prog i brasiliani Angra (\"Holy Land\" 1996).\nTra le band di fine anni novanta che sono riuscite a portare innovazione alla scena, grazie ad una spiccata personalit\u00e0 e ad una consistente discografia, vi sono gli olandesi Ayreon, progetto di Arjen Anthony Lucassen, e gli svedesi Pain of Salvation:essi hanno contribuito a ridefinire i canoni del progressive metal classico. Lucassen attraverso opere rock teatrali e melodrammatiche (\"Into the Electric Castle\" e \"The Human Equation\"), interpretate da numerosi cantanti ed arrangiate assieme a molti musicisti, i Pain of Salvation rifacendosi all'eclettismo ed anticonformismo dei Faith No More, sempre alla ricerca di album in album (\"One Hour by the Concrete Lake\" e \"BE\") di uno stile inconsueto. Un approccio sperimentale ed \"alternative\" che nel progressive metal vede come antesignani i Thought Industry con \"Mods Carve the Pig: Assassin's Toads and God's Flesh\" (1993), i Mind Over Foure i Voivod con \"Nothingface\"(1989). Dal Canada, d'altronde, proviene un'altra figura importante, il cantante, chitarrista e compositore Devin Townsend, che ha portato ai massimi livelli l'avanguardia all'interno del progressive metal classico nel 2001 con \"Terria\".\nStile.\nIl progressive metal riproduce numerosi degli elementi tipici del rock progressivo, sia dal punto di vista dello stile musicale in senso proprio (uso di segnature ritmiche insolite, brani strutturati in suite, enfasi sulle tastiere, contaminazioni con la musica classica) che rispetto ad elementi accessori (per esempio riferimenti alla mitologia nei testi e impostazione grafica delle copertine degli album). Tutti questi elementi vengono per\u00f2 reinterpretati integrando la tradizione dell'heavy metal, di cui vengono riprese le sonorit\u00e0 generali (ritmiche pi\u00f9 aggressive, enfasi sulla chitarra elettrica distorta come strumento chiave sia melodico che ritmico, riff \"martellanti\").\nLe caratteristiche fondamentali del progressive metal sono:\nCome gi\u00e0 accadeva per il rock progressivo, non esistono una o pi\u00f9 caratteristiche predominanti, ritenute sufficienti per identificare il genere. Infatti vi possono essere gruppi il cui virtuosismo strumentale \u00e8 ridotto, se non addirittura assente, oppure i cui brani utilizzino principalmente tempi regolari e la cui durata media sia relativamente breve. In questi casi vengono esaltate maggiormente le altre caratteristiche, in modo che risulti comunque riduttivo associare questo gruppo all'heavy metal tradizionale. Allo stesso modo gran parte dei gruppi di progressive metal realizzano regolarmente ballad e brani acustici, oppure sono pi\u00f9 vicini al rock sinfonico che non al metal, ma vengono considerati appartenenti a tale genere poich\u00e9 risultano comunque pi\u00f9 \"duri\" rispetto ai canoni del neo-progressive.\nA volte, inquadrare un gruppo in un sottogenere del metal, piuttosto che in un altro, pu\u00f2 essere difficile, perch\u00e9, nell'analizzare tale gruppo, si tende a considerare maggiormente alcune caratteristiche rispetto ad altre e, quindi, vi possono essere dei dubbi sul fatto di considerare pienamente \"progressive\" o meno alcune band. Ad esempio gruppi come Angra, Symphony X, per via di uno stile basato principalmente su ritmiche estremamente veloci e l'uso di sonorit\u00e0 neoclassiche, talvolta vengono considerati appartenenti al genere dello speed metal, anche se facenti parte di un ceppo pi\u00f9 \"evoluto\" e meno vincolato dai suoi canoni. In egual misura, i Savatage e i Queensr\u00ffche, che sono indubbiamente tra i precursori del genere, possono essere associati rispettivamente al metal sinfonico o all'hard rock, per via di un virtuosismo che, seppur presente, \u00e8 decisamente limitato o comunque meno \"appariscente\" rispetto a quello dei Dream Theater. Tuttavia queste sono questioni che sovente sono fini a se stesse, in quanto collocare un gruppo in un genere piuttosto che un altro diventa una questione meramente soggettiva e, talvolta, \u00e8 un'operazione che serve per mere esigenze giornalistiche.\nLa voce.\n\u00c8 molto frequente che i cantanti di gruppi progressive metal utilizzino registri vocali molto acuti, tuttavia non \u00e8 impossibile trovare cantanti bassi o baritoni, come nel caso dei Saviour Machine. In generale la voce dei cantanti prog-metal punta ad un timbro pulito e cristallino, a differenza del canto pi\u00f9 \"grezzo\" solitamente utilizzato nel metal, ma \u00e8 comunque frequente che alcuni gruppi utilizzino una voce pi\u00f9 \"sporca\" nei momenti pi\u00f9 duri dei loro dischi (come i Savatage o i Symphony X). Allo stesso modo alcuni gruppi hanno sperimentato in questo genere l'utilizzo del growl (Come per esempio gli Opeth) o un parlato simile al rap (ad esempio i Pain of Salvation nella canzone \"Spitfall\") spesso per finalit\u00e0 drammatiche, in relazione alle tematiche della canzone.\nCome gi\u00e0 accadeva negli anni settanta, alcuni gruppi utilizzano intricate armonizzazioni e contrappunti vocali, eseguiti anche dagli altri musicisti della band. Ad esempio i Savatage, nei loro concept album, inseriscono sempre un brano in cui viene utilizzata la tecnica del canone; uno degli esempi migliori \u00e8 il brano \"Chance\".\nDerivazioni.\nProgressive power metal.\nIl progressive power metal \u00e8 una miscela tra il tecnico progressive metal e il veloce power metal.\nL'insieme delle due tipologie musicali crea un sound peculiare per passaggi, tempi ed effetti. Il prodotto finale \u00e8 un power metal con stacchi progressive.\nTra le prime band a proporre questo sound troviamo gli ShadowKeep (1999), gli Stygma IV, gli Angra e i Symphony X, che per\u00f2 oltre all'elemento progressive sono pi\u00f9 conosciuti per l'aspetto neoclassico."}
{"id": "32514", "revid": "322321", "url": "https://it.wikipedia.org/wiki?curid=32514", "title": "Cascia", "text": "Cascia \u00e8 un comune italiano di abitanti della provincia di Perugia in Umbria. Fa parte della Comunit\u00e0 Montana Valnerina.\nGeografia fisica.\nIl comune \u00e8 posto al confine con il Lazio (provincia di Rieti), nella bassa provincia di Perugia, in territorio di bassa montagna, poco pi\u00f9 che collinare in Valnerina. A sud il territorio si estende a quote pi\u00f9 elevate verso l'Altopiano di Leonessa.\nStoria.\nCostituitasi in comune nel XII secolo, Cascia fu sottomessa dalla famiglia Trinci e successivamente da Federico II. Come gran parte delle citt\u00e0 umbre, \u00e8 durante il medioevo che la citt\u00e0 conosce il periodo di massimo splendore. Dapprima sotto la dominazione della signoria folignate, pass\u00f2 in seguito sotto il dominio di Federico II di Svevia, a seguire fu contesa senza successo dalle vicine citt\u00e0 di Norcia, Leonessa e Spoleto.\nSolo alle soglie del XVI secolo fu annessa allo Stato Pontificio sotto il cui dominio rimase per meno di trenta anni, da allora mantenne la propria indipendenza. Fu elevata al rango di citt\u00e0 nel 1596 da Papa Clemente VIII. Rest\u00f2 legata allo Stato della Chiesa tranne che durante il breve periodo napoleonico. Nel 1809, durante l'occupazione francese, il territorio di Cascia fu smembrato per costituire il comune di Poggiodomo; in seguito, nel 1850 cedette il villaggio di \"Trimezzo\" a Cittareale, nell'allora Regno delle Due Sicilie, passando il confine di stato tra i due comuni. Nel 1860 fu annessa, con tutta l'Umbria, al Regno di Sardegna, che il 17 marzo del 1861 divenne Regno d'Italia.\nMonumenti e luoghi d'interesse.\nTerremoti.\nIl territorio di Cascia presenta, insieme a quello di Norcia, il pi\u00f9 alto livello di sismicit\u00e0 in Umbria. Nel corso della storia la cittadina \u00e8 stata vittima di alcuni terremoti particolarmente distruttivi. Oltre al gi\u00e0 menzionato evento catastrofico del I secolo a.C. ricordiamo quelli dell'autunno-inverno del 1300, del novembre del 1599 e del gennaio 1703. Quest'ultimo, particolarmente cruento, caus\u00f2 la morte di oltre 700 persone.\nSociet\u00e0.\nEtnie e minoranze straniere.\nSecondo i dati delle fonti ISTAT al 31 dicembre 2010 la popolazione straniera residente era di 171 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nAtri, Avendita, Buda, Capanne di Roccaporena, Castel San Giovanni, Castel Santa Maria, Cerasola, Chiavano, Civita, Colforcella, Collegiacone, Colle di Avendita, Colle Santo Stefano, Colmotino, Coronella, Fogliano, Gubbiano, Logna, Maltignano, Manigi, Ocosce, Onelli, Opagna, Palmaiolo, Poggio Primocaso, Puro, Roccaporena, San Giorgio, Santa Anatolia, Tazzo, Trognano, Villa San Silvestro, Santa Trinit\u00e0, Fustagna, Piandoli, Giappiedi, Capanne di Collegiacone, Sciedi, Serviglio, Valdonica.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione del lino, finalizzata alla realizzazione di tele caratterizzate da figure e temi presi dalla tradizione.\nInfrastrutture e trasporti.\nFerrovie.\nDal 1926 al 1968 Cascia (insieme al comune di Serravalle) fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile.\nSport.\nNel 1981 Cascia \u00e8 stata sede di arrivo della 10\u00aa tappa del Giro d'Italia.\n\"USD Cascia\" \u00e8 il nome della squadra di calcio locale che milita nel campionato di Promozione Umbria girone B (2017/2018), dopo aver vinto nella stagione (2016/2017) la finale Play-Off contro lo Sporting Pila, raggiungendo cos\u00ec il massimo traguardo della sua storia.\n\"ASD Pallavolo Cascia\" \u00e8 il nome della squadra di pallavolo del posto che milita in serie C (2015/2016).\nFutsal Cascia \u00e8 la squadra di calcio a 5 attualmente militante in serie C2 della regione Umbria.\nInoltre Cascia \u00e8 stata, ed \u00e8 ancora oggi, centro di ritiri stagionali di molte squadre di Serie A, Serie B, Lega Pro e campionati esteri come , , , , Bari, , Ebolitana e Latina."}
{"id": "32515", "revid": "1543377", "url": "https://it.wikipedia.org/wiki?curid=32515", "title": "Castiglione del Lago", "text": "Castiglione del Lago \u00e8 un comune italiano di abitanti della provincia di Perugia in Umbria. Sorge su un promontorio situato sulla riva occidentale del lago Trasimeno.\nAbitato gi\u00e0 in epoca etrusca Castiglione del Lago fu ampliato sotto i romani e nuovamente nel XIII secolo dagli aretini con la realizzazione della rocca del Leone, dalla quale prende il nome. Tra il XVI e il XVII secolo fu sede di un marchesato, poi elevato al rango di ducato, retto dalla famiglia della Corgna per conto dello Stato Pontificio. Nel XX secolo fu un'importante sede della Regia Aeronautica grazie alla presenza dell'aeroporto Leopoldo Eleuteri, dismesso nel secondo dopoguerra.\nParte della Comunit\u00e0 montana Trasimeno Medio Tevere, Castiglione \u00e8 stato inserito nella rete dei borghi pi\u00f9 belli d'Italia. Di particolare rilevanza \u00e8 anche la fagiolina del Trasimeno, presidio Slow Food, e l'importante produzione di olio e vino, tanto che la citt\u00e0 fa parte della rete di citt\u00e0 dell'olio e citt\u00e0 del vino.\nGeografia fisica.\nTerritorio.\nCastiglione del Lago \u00e8 situato nell'Umbria occidentale sulle sponde occidentali del lago Trasimeno ed il territorio comunale si estende fino al confine con la Toscana, condiviso con i comuni di Chiusi e Montepulciano, in provincia di Siena, e Cortona, in provincia di Arezzo, e comprende anche l'isola Polvese.\nIl centro storico si trova su un promontorio calcareo che, in origine, doveva costituire la quarta isola del lago ma in seguito all'abbassamento del livello delle acque e al crearsi di una pianura di tipo alluvionale assunse l'attuale configurazione. Questa fertile zona pianeggiante, corrispondente all'antico invaso lacustre, \u00e8 delimitata ad ovest da una serie di rilievi collinari che segnano il confine fisico con la Toscana. La parte moderna del paese si \u00e8 sviluppata nella fascia pianeggiante ad occidente dal centro storico medievale.\nClima.\nClassificazione climatica dei comuni italiani: zona D, 2099 GR/G.\nOrigini del nome.\nIl primo nome della citt\u00e0 fu quello di \"Clusium Novum\", ossia Nuova Chiusi, poi sostituito da \"Castula\" o \"Castellio\" ed in seguito \"Castiglione Chiusino\" o \"Chiugino\". L'attuale toponimo nacque nel XIII secolo con la costruzione della rocca del Leone, chiamata cos\u00ec poich\u00e9 la pianta pentagonale ricorda la composizione della costellazione del Leone; il borgo inizi\u00f2 infatti ad assumere il nome di Castellum Leonis, ossia Castello del Leone.\nStoria.\nEt\u00e0 antica e Medioevo.\nL'area di Castiglione era gi\u00e0 abitata sotto gli Etruschi e si trovava alle dipendenze della citt\u00e0-stato di Clevsins. Dopo la conquista romana dell'Etruria il borgo viene segnalato come stazione ed accampamento lungo la via Cassia Aretina.\nNel X secolo il luogo viene citato come borgo fortificato con il nome Castello Chiusino o Chiugino. Nel 1247, durante i conflitti tra guelfi e ghibellini, la citt\u00e0 fu distrutta dai ghibellini cortonesi e aretini anche se questi ultimi avviarono la ricostruzione con la realizzazione del castello del Leone, punto d'appoggio fortificato lungo la strada tra Roma e Firenze. Negli anni successivi il territorio pass\u00f2 alla signoria perugina dei Baglioni.\nEt\u00e0 moderna.\nNel 1550 papa Giulio III istitu\u00ec la signoria di Castiglione e del Chiugi e don\u00f2 il feudo alla sorella Giacoma Ciocchi del Monte, sposata a Francesco della Corgna. I due figli, Ascanio e Fulvio Giulio, seguirono rispettivamente una carriera militare ed ecclesiastica: il primo, capitano di ventura ed ingegnere militare esperto di fortificazioni divenne marchese di Castiglione nel 1563 per volere di papa Pio IV mentre il secondo divenne cardinale e vescovo di Perugia, ottenendo la co-reggenza del marchesato.\nSotto i della Corgna Castiglione del Lago vide un forte rinnovamento urbanistico; tra le opere di maggior pregio si ricorda l'ampliamento del palazzo ducale, progettato da Jacopo Barozzi da Vignola e Galeazzo Alessi con affreschi realizzati da Niccol\u00f2 Circignani, detto il Pomarancio. Nel progetto di Ascanio il palazzo avrebbe dovuto ospitare una sontuosa corte che rese il paesino molto rinomato in ambito culturale, tanto che il marchese organizzava spesso riunioni dell'Accademia degli Insensati, con la partecipazione di insigni letterati, nobili ed artisti. Sotto i successori di Ascanio operarono, tra gli altri, anche il poeta burlesco Cesare Caporali e lo scrittore Scipione Tolomei.\nIl marchesato costituiva un'importante feudo pontificio compreso tra il granducato di Toscana e lo Stato della Chiesa ma aveva comunque potere di imperio e diritto di battere moneta. Ascanio eman\u00f2 nel 1571 lo statuto, poi integrato dal fratellastro Fulvio Giulio e dal nipote Diomede, succedutogli alla guida dello Stato, che comprendeva un'ampia raccolta di norme giuridiche civili e penali. Il marchesato fu elevato al grado di ducato nel 1617 ma alla morte senza eredi del duca Fulvio Alessandro nel 1647 i territori tornarono sotto l'amministrazione dello Stato Pontificio.\nEt\u00e0 contemporanea.\nSu impulso del tenete Anselmo Cesaroni e del deputato Romeo Gallenga Stuart nei pressi di Castiglione nel 1914 fu inaugurato un idroscalo sulle rive del Trasimeno, poi ampliato con un campo a terra utilizzato come sede della Scuola Caccia della Regia Aeronautica, nota proprio come \"Scuola di Castiglione del Lago\", nonch\u00e9 come sito di collaudo per i prodotti della SAI Ambrosini, che aveva sede nel vicino comune di Passignano sul Trasimeno. La Scuola di Castiglione del Lago, alla fine degli anni '30, fu una tappa fondamentale per tutti i futuri assi della Seconda guerra mondiale e vantava tra i sui istruttori anche una leggenda come l'asso Giuseppe Cenni (Medaglia d'oro al valor militare). \nDurante la seconda guerra mondiale Castiglione fu attraversato dalla linea Albert, una linea fortificata difensiva creata dalla Wehrmacht durante la campagna d'Italia dopo l'armistizio di Cassibile del 1943. L'aeroporto non fu interessato dai bombardamenti ma l'armistizio e la successiva occupazione tedesca ne fermarono il progetto di ampliamento e nel dopoguerra fu progressivamente abbandonato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nSono diversi gli eventi che costellano Castiglione del Lago durante l'arco dell'anno, soprattutto in primavera e nel periodo estivo. Si parte infatti, con la prima domenica di marzo con la \"Strasimeno\", ultramaratona con partenza ed arrivo nel centro storico, fino ad arrivare ai mesi di aprile e maggio, con il \"Meeting di primavera\"., importante raduno internazionale di aviazione da diporto e sportiva, presso il parco dell'ex Aeroporto Eleuteri; \"Coloriamo i cieli\", sempre nel suddetto parco, la quale ha ottenuto l'importantissimo riconoscimento \"Patrimonio d'Italia per la tradizione\", fino ad arrivare alla \"Festa del Tulipano\", con un 2016 particolarmente significativo per la kermesse: verr\u00e0, infatti, festeggiato il mezzo secolo dalla nascita della festa, il cui tema centrale - diverso ogni anno - , ruoter\u00e0 intorno ai film pi\u00f9 belli della Walt Disney. Nel luglio 2015, si \u00e8 svolto il primo \"Festival dello spaventapasseri - Rievocazione storica della trebbiatura - Festa del Borgo Ghiotto\", per le vie del centro storico. Sempre a luglio prende vita \"Trasimeno Blues\", e ad agosto la \"Rassegna Internazionale del Folklore\" e la \"Festa di San Domenico\", la quale rievoca il miracolo di San Domenico per la guarigione della duchessa Eleonora Alarc\u00f2n y Mendozza, moglie del duca Fulvio II.\nGeografia antropica.\nFrazioni e localit\u00e0.\nNel comune sono riconosciute dodici frazioni, di seguito un elenco complessivo di tutte le localit\u00e0 del comune: Badia, Badiaccia, Ballotti, Banditella, Bertoni, Binami, Bol\u00f2gni, Bracacci, Caioncola, Cantagallina, Carraia, Casamaggiore, Case Giorgi, Castagni, Ceraso, Cimbano, Collelungo, Cozzano, Cuffi, Ferretto, Fornacelle, Frattavecchia, Gioiella, I Giorgi, I Guidonami, I Poggi, Isola Polvese, La Villa, Laviano, Lopi, Macchie, Madonna del Soccorso, Marchetti, Mecucciami, Muffa, Mugnanesi, Nardelli, Nonni, Palazzetta, Panicale Stazione, Panicarola, Pentimento, Pescia, Petrignano del Lago, Pieracci, Piana, Pineta, Poggetto, Poggio del Sole, Poggio Vaccaio, Porto, Pozzuolo, Ranciano, Torami, Pucciarelli, San Fatucchio, San Felice, Vaiano, Via delle Parti, Villastrada, Vitellino\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione del merletto e la produzione di reti da pesca.\nInfrastrutture e trasporti.\nStrade.\nCastiglione del Lago \u00e8 raggiungibile attraverso due strade principali: la strada regionale 454 di Pozzuolo, che lo collega alla frazione di Pozzuolo e a quella di Acquaviva, parte del comune di Montepulciano, e la strada regionale 71 ter, che fino all'innesto con la strada statale 71 tocca da un lato la frazione Chiusi Scalo del comune di Chiusi e Citt\u00e0 della Pieve fino ad arrivare nei pressi di Orvieto mentre dall'altro tocca Arezzo e Cesena fino ad arrivare nei pressi di Ravenna.\nFerrovie.\nNella contrada Mulino \u00e8 situata la stazione di Castiglion del Lago, posta sulla linea lenta Firenze-Roma e servita dai treni regionali e regionali veloci di Trenitalia.\nMobilit\u00e0 urbana.\nIl servizio di trasporto pubblico locale a chiamata viene svolto principalmente attraverso l'impiego di autovetture monovolume alimentate a metano. Il comune \u00e8 altres\u00ec collegato da linee interurbane gestite da Busitalia - Sita Nord. Presso il centro storico \u00e8 presente anche un molo servito dai traghetti sul Trasimeno, gestiti sempre da Busitalia - Sita Nord, che collegano Castiglione con Passignano e con le isole lacustri Maggiore e Polvese.\nSport.\nNel 1986 Castiglione del Lago \u00e8 stata sede di arrivo dell'11\u00aa tappa del Giro d'Italia.\n. Ha ospitato numerosi eventi nazionali ed internazionali, tra cui 13 Gran Premi di campionato del mondo."}
{"id": "32516", "revid": "322321", "url": "https://it.wikipedia.org/wiki?curid=32516", "title": "Cerreto di Spoleto", "text": "Cerreto di Spoleto \u00e8 un comune italiano di abitanti della provincia di Perugia in Umbria.\nIl suo nome riprende dalle foreste di cerri che crescono nelle aree circostanti e dalle origini antiche per la sua posizione strategica tra i terreni governati dai duchi di Spoleto.\nIl borgo \u00e8 anche conosciuto come \"Paese dei Ciarlatani\", appellativo riconosciuto a Cerreto nel vocabolario della Crusca del 1612 e diffuso fin dal Cinquecento, quando i suoi abitanti erano descritti come: \"Coloro che per le piazze spacciano unguenti, o altre medicine, cavano i denti o fanno giochi di mano che oggi pi\u00f9 comunemente dicesi Ciarlatani [...] da Cerreto, paese dell'Umbria da cui soleva in antico venir siffatta gente, la quale con varie finzioni andava facendo denaro\".\nStoria.\nLe prime testimonianze del borgo risalgono all'inizio del 1200 e parlano di un \"castrum\" di epoca longobarda caratterizzato da varie torri di vedetta, con lo scopo di controllare le importanti vie del commercio che attraversavano le valli circostanti.\nDurante il periodo medievale Cerreto di Spoleto raggiunse il massimo splendore, sebbene si trov\u00f2 pi\u00f9 volte a dover fronteggiare gli assalti della vicina Norcia e della stessa Spoleto. Nel 1446, dopo lunghe contese tra Chiesa e Impero che portarono anche a numerosi danneggiamenti del castello, venne infine sottomesso dallo Stato della Chiesa. Attenuatesi gli scontri, nel corso del Cinquecento varie torri di guardia vennero dismesse e trasformate in cave di pietra.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 58 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMuseo delle mummie in loc. Borgo Cerreto.\nInfrastrutture e trasporti.\nFerrovie.\nDal 1926 al 1968 Cerreto di Spoleto (insieme al comune di Sellano e alla frazione di Borgo Cerreto) fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile.\nCuriosit\u00e0.\n\u00abI cerretani nel Medioevo godevano di una notevole floridezza economica e \u201cdivennero famosi per gli appalti che essi prendevano con opere pie ed ospedali, per i quali gestivano le questue, con abile astuzia e simulazioni, s\u00ec da far assimilare l'epiteto di cerretano con quello di ciarlatano e imbroglione\u201d\u00bb."}
{"id": "32517", "revid": "322321", "url": "https://it.wikipedia.org/wiki?curid=32517", "title": "Citerna", "text": "Citerna (\"Civitas Sobariae\" in latino, \"Zit\u00e8rna\" in dialetto altotiberino, \"\u0160it\u00e8rna\" in toscano) \u00e8 un comune italiano di abitanti della provincia di Perugia in Umbria. \u00c8 inserito tra i Borghi pi\u00f9 belli d'Italia.\nStoria.\nConosciuta in epoca romana come \"Civitas Sobariae\", sub\u00ec ripetuti saccheggi durante le invasioni barbariche. Risorse poi con i Longobardi e poi, in et\u00e0 medievale fu contesa tra la ghibellina Arezzo e la guelfa Citt\u00e0 di Castello. A quest'ultima l'abitato fa atto di sottomissione nel 1199. Nel Trecento \u00e8 assoggettata alternativamente ai Tarlati di Pietramala e ai Malatesta per essere poi incorporata nello Stato della Chiesa nel 1463. \nAgli inizi del XVI secolo il Papa concesse in vicariato Citerna ai Vitelli, famiglia di condottieri in relazione con i Medici, che la governeranno fino alla fine del Seicento, periodo che rappresenta la migliore fase storica per il borgo, anche per le numerose committenze artistiche della famiglia. \nIl 23-26 luglio 1849 diede asilo a Garibaldi ed alla sua colonna di circa 2.000 volontari, rimasti dai circa 4.000 usciti da Roma al termine dell'assedio ed in marcia verso l'Adriatico. Nel 1860 entra a far parte del Regno d'Italia. Nel corso della I guerra mondiale, nel 1917, il borgo sub\u00ec un disastroso terremoto che rec\u00f2 diversi danni al patrimonio architettonico. A questi si aggiungero quelli gravi ed irreparabili perpretati dall'esercito tedesco nel corso della seconda guerra mondiale quando la gi\u00e0 celebre rocca venne quasi completamente rasa al suolo.\nMonumenti e luoghi d'interesse.\nIl borgo, nonostante il terremoto del 1917 e i danni bellici della seconda guerra mondiale, presenta buona parte del suo aspetto antico. Grazie alla presenza della famiglia Vitelli, l'abitato conserva notevoli opere d'arte nelle sue due chiese principali:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 329 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 95 2,70%\nMarocco 58 1,65%\nCina 55 1,56%\nDialetto.\nIl dialetto di Citerna, \u00e8 caratterizzato solo in parte da influssi gallo-italici (in particolare romagnoli), pi\u00f9 forti invece in altre parlate dell'Alta Valle del Tevere. Tra questi elementi i pi\u00f9 evidenti sono la lenizione della \"t\" e della \"c\" (ad esempio \"pod\u00e9\" - o potere- ed \"aguto\" - o acuto). In realt\u00e0 \u00e8 qui gi\u00e0 percepibile una parlata aretina, nelle aree in pianura gi\u00e0 a Pistrino, dove nonostante le vocali siano pronunciate ancora in modo isocronico completo, gi\u00e0 \u00e8 avvertibile l'affricazione post nasale (\"p\u00e8nzo\" per \"penso\"), nonch\u00e9 la resa toscana della \"c\" e della \"g\", seppur non cos\u00ec intensa come oltreconfine (\"disciamo\" per \"diciamo\", \"sgiornata\" per \"giornata\"): entrambi i fenomeni sono invece meno notevoli nel centro storico di Citerna, dove la parlata \u00e8 pi\u00f9 conservativa e perci\u00f2 mantiene un maggior numero di caratteristiche tifernati.\nInfrastrutture e trasporti.\nFerrovie.\nDal 1886 al 1945 era in funzione anche la Ferrovia Appennino Centrale a scartamento ridotto che partiva da Arezzo e arrivava fino a Fossato di Vico e a Citerna aveva la sua stazione ferroviaria.\nSport.\nCalcio.\nLa squadra di calcio del paese \u00e8 la \"Polisportiva Dilettantistica Artiglio Pistrino\" che milita nel girone A umbro di Seconda Categoria.\n\u00c8 nata nel 2013 dalla fusione della squadra \"Polisportiva Dilettantistica Pistrino 1972\" e \"Societ\u00e0 Dilettantistica Artiglio Fighille\", in seguito ad quasi fallimento della societ\u00e0.\nNella storia della societ\u00e0 calcistica pistrinese si ricorda lo storico nome \"canarini\" dovuto al colore giallo della maglia da gioco. I colori della \"Polisportiva Dilettantistica Pistrino 1972\" erano il giallo-blu, i colori storici del paese di Pistrino, mentre i colori della attuale \"Polisportiva Dilettantistica Artiglio Pistrino\" sono l'azzurro e il blu, mix di colori dei paesi di Fighille e Pistrino sotto l'unione calcistica.\nLa massima serie raggiunta in tutta la storia delle due societ\u00e0 di Pistrino fu la Promozione, raggiunta due volte.\nIl campo da gioco in cui la squadra pistrinese milita \u00e8 lo \"Stadio Carlo Alberto Dalla Chiesa\", formato da una gradinata ed uno dei manti erbosi migliori della seconda categoria umbra.\nAnche il Pistrino ebbe dei derby, il pi\u00f9 sentito fu da sempre quello con la \"Societ\u00e0 Dilettantistica Citerna\" che attualmente non esiste. Ora il derby pi\u00f9 sentito \u00e8 con la \"Unione Sportiva Dilettantistica Sangiustino\".\nFino al 2013, la ex societ\u00e0 pistrinese ebbe le giovanili a s\u00e9 stanti, mente dall'anno della fusione fino ad ora sono insieme alla \"Virtus Sangiustino Srl 2000\" sotto il nome di \"Virtus Pistrino-Sangiustino 2014\", il cui colore delle divise di gioco \u00e8 amaranto."}
{"id": "32519", "revid": "322321", "url": "https://it.wikipedia.org/wiki?curid=32519", "title": "Citt\u00e0 di Castello", "text": "Citt\u00e0 di Castello (\"Tifernum Tiberinum\" in latino; localmente abbreviato in \"Castello\") \u00e8 un comune italiano di abitanti della provincia di Perugia in Umbria. Principale centro dell'alta valle del Tevere, \u00e8 sede vescovile della diocesi di Citt\u00e0 di Castello.\nData la sua posizione, ha forti legami storici e culturali con le zone limitrofe di Toscana, Romagna e Marche.\nGeografia fisica.\nTerritorio.\nSituato nella parte umbra dell'Alta Valtiberina, il comune possiede un'exclave compresa tra i comuni di Apecchio (PU) e Sant'Angelo in Vado (PU) nelle Marche, corrispondente all'area di Monte Ruperto dell'estensione di circa 500 ettari con un numero di abitanti pari a zero. Con una superficie di 387\u00a0km\u00b2, si colloca per estensione al 20\u00ba posto fra i comuni italiani. Il centro ha un'altezza sul livello del mare di 288 metri, mentre il territorio comunale presenta un'altezza minima di 248 metri ed un'altezza massima di 1.006 metri. \u00c8 il comune pi\u00f9 settentrionale della regione Umbria e il suo territorio comunale \u00e8 incastonato al confine con le regioni Marche e Toscana.\nClima.\nCitt\u00e0 di Castello \u00e8 situata nell'alta valle del Tevere, che \u00e8 interna agli Appennini centro-settentrionali. Ci\u00f2 nonostante grazie all'altitudine non elevata, visto che l'intero abitato si estende fra i 270 e i 310\u00a0m.s.l.m. circa, ed agli influssi provenienti dal Mar Tirreno, la citt\u00e0 gode di un clima di tipo temperato sublitoraneo con inverni moderatamente freddi. La temperatura media di gennaio, mese pi\u00f9 freddo, basata sulle medie del periodo 1985-2016 \u00e8 di 4,3\u00a0\u00b0C. Le estati sono contraddistinte da temperature elevate ma non torride, e la loro media stagionale, anch'essa basata sul periodo 1985-2016, \u00e8 di 21,7\u00a0\u00b0C. Le precipitazioni, che si aggirano mediamente sui 900\u00a0mm annui, sono abbastanza ben ripartite nel corso dell'anno e nei mesi invernali, con un massimo in novembre. Queste possono talvolta assumere carattere nevoso. Il clima della parte alto collinare e montuosa del comune con un'altitudine che supera anche i 1000\u00a0m s.l.m., \u00e8 invece generalmente di tipo temperato subcontinentale, con inverni freddi ed estati miti o fresche. Sui rilievi pi\u00f9 elevati possono prodursi nevicate consistenti anche fuori stagione e frequenti gelate notturne.\nStoria.\nUmbri e Romani.\nL'insediamento originario fu fondato dagli Umbri sulla riva sinistra del Tevere in prossimit\u00e0 del territorio assoggettato al controllo degli Etruschi. A partire dal III secolo a.C. a causa dell'espansione romana la citt\u00e0 divenne federata di Roma e successivamente fu inserita nella Regio VI \"Umbria\". Dal I secolo a.C. divenne municipio romano, di cui patrono pi\u00f9 illustre fu Gaio Plinio Cecilio Secondo, detto Plinio il Giovane, il quale, secondo quanto affermato in una sua lettera, fece erigere un tempio, ultimato nel 103 o 104, di cui non si conosce la collocazione.\nCertamente la \"gens\" Plinia possedeva vasti latifondi nelle vicinanze della citt\u00e0 ed una villa, che \u00e8 pi\u00f9 volte ricordata dallo stesso Plinio il Giovane nelle sue lettere. Gli scavi, operati dall'Universit\u00e0 di Perugia in collaborazione con l'Universit\u00e0 di Alicante in localit\u00e0 Colle Plinio nel comune di San Giustino, hanno permesso di individuare la collocazione della villa di Plinio il Giovane. La citt\u00e0 fu chiamata \"Tifernum Tiberinum\" dai Romani, al fine di distinguerla dall'omonimo insediamento posto sul Metauro, \"Tifernum Metaurense\", e sembra che assunse una discreta rilevanza, visto che \u00e8 citata anche da Plinio il Vecchio.\nNon \u00e8 possibile ricostruire con certezza la struttura urbanistica della citt\u00e0 romana. Sicuramente la parte pi\u00f9 antica della citt\u00e0 corrisponde alla zona sud, dove, nel quartiere denominato Mattonata, sono stati rinvenuti alcuni mosaici, resti di strutture idrauliche ed una porzione di muro di quello che con ogni probabilit\u00e0 doveva essere un anfiteatro.\nMedioevo.\nIncerta \u00e8 la datazione della diffusione del Cristianesimo, attribuita dalla tradizione a san Crescentino o Crescenziano. Questo visse tra il III ed il IV secolo, e fu martirizzato a seguito di una condanna emessa proprio a Tifernum. Eubodio \u00e8 documentato come primo vescovo di Tifernum Tiberinum nell'anno 465.\nSecondo la tradizione, la citt\u00e0 fu distrutta nel VI secolo ad opera dell'ostrogoto Totila e successivamente ricostruita dal vescovo Florido, poi santificato e proclamato patrono della citt\u00e0.\nLa citt\u00e0 venne dunque conquistata dai Longobardi, che la chiamarono \"Castrum Felicitatis\" e la ricompresero nel Ducato di Tuscia. In seguito pass\u00f2 sotto il dominio dei Franchi prima e dello Stato della Chiesa poi.\nIntorno al 1100 si organizz\u00f2 in Comune e fu minacciata dalle pretese dell'Impero, dello Stato della Chiesa, di Firenze e di Perugia. Nella prima met\u00e0 del 1200 fu denominata \"Civitas Castelli\" e, nonostante le rivalit\u00e0 tra guelfi e ghibellini che ne mettevano spesso in pericolo la libert\u00e0, pot\u00e9 ugualmente godere di prosperit\u00e0. In questo periodo infatti la diocesi tifernate si estendeva ben oltre i confini attuali, comprendendo anche gran parte dell'attuale altotevere toscano. Essa si estendeva anche nell'alta valle del Metauro verso Fano, nell'alto cesenate e nell'alta valle del Marecchia verso Rimini, cio\u00e8 nelle odierne Marche e Romagna rispettivamente. Fra i secoli XII e XIII acquista indipendenza come comune autonomo il borgo di Sansepolcro, sorto agli inizi dell'XI secolo attorno all'omonimo monastero nel contado di Citt\u00e0 di Castello.\nSul piano amministrativo la collocazione della citt\u00e0 rimane piuttosto indefinita. Pur inserita nelle terre della Chiesa dall'VIII secolo, ancora nel 1312 viene rivendicata assieme alla vicina e \"figlia\" Sansepolcro dall'imperatore Enrico VII, come facente parte dell'impero.\nNello Stato della Chiesa.\nNel 1306 si inizi\u00f2 a costruire la chiesa dei Servi di Maria, che poi verr\u00e0 chiamata Santa Maria delle Grazie e diventer\u00e0 anche nel tempo santuario mariano cittadino. Nella seconda met\u00e0 del XIV secolo divenne maggiore l'influenza esercitata da Perugia, finch\u00e9 nel 1367 la citt\u00e0 fu ricondotta sotto lo Stato della Chiesa dal cardinale Albornoz.\nNell'anno 1368 Brancaleone Guelfucci sollev\u00f2 la cittadinanza ed insorse, anche se il popolo tifernate riacquist\u00f2 la libert\u00e0 solo nel 1375 grazie all'intervento dei fiorentini.\nNel 1422 papa Martino V affid\u00f2 la citt\u00e0 al condottiero Braccio Fortebraccio da Montone, la cui famiglia detenne il dominio fino al 1440. In questo anno iniziarono le lotte per la conquista del potere tra varie famiglie tra le quali sono quelle dei Vitelli, dei Fucci e dei Tartarini.\nInizialmente si assistette ad un'Oligarchia composta da Vitelli, Giustini e Fucci. Si pass\u00f2 poi al dominio dei soli Vitelli, che eliminarono i Fucci e cacciarono i Giustini.\nSuccessivamente seguirono periodi di forti rivalit\u00e0, che videro anche il coinvolgimento di papa Sisto IV ed un lungo assedio alla citt\u00e0 guidata da Niccol\u00f2 Vitelli. In seguito ad alterne vicende tuttavia il dominio fu definitivamente preso dai Vitelli che posero a capo della citt\u00e0 Paolo Vitelli e Vitellozzo Vitelli.\nQuest'ultimo fu ucciso da Cesare Borgia, detto \"il Valentino\", nella congiura di Senigallia nel (1502). Il \"Valentino\" si proclam\u00f2 duca della citt\u00e0 e mantenne il dominio per tutto il pontificato di papa Alessandro VI.\nDa questo momento fino alla fine del XVIII secolo la citt\u00e0 fu assoggettata allo Stato della Chiesa, che concedette per\u00f2 la reggenza ad un governatore alle dipendenze della consulta romana.\nLa famiglia Vitelli nelle alterne vicende del XV e XVI secolo incise notevolmente nello sviluppo economico e nell'importanza politica della citt\u00e0. Famiglia di mecenati e condottieri, molto legati ai Medici di Firenze, abbellirono Citt\u00e0 di Castello con molti palazzi nei quali furono chiamati a lavorare i maggiori artisti del Rinascimento, primi fra tutti Raffaello Sanzio e Luca Signorelli. Fu significativo nel XVI secolo l'apparentamento dei Vitelli con la famiglia dei Rossi di Parma. Prima Vitello e poi Alessandro dopo la morte del fratello, sposarono Angela Paola, sorella di Pier Maria il Giovane conte di San Secondo e di Giovan Girolamo, prima vescovo di Pavia e poi governatore di Roma dal 1551. Angela Paola era anche cugina del granduca di Firenze Cosimo de' Medici e cognata di Camilla Gonzaga.\nDal Risorgimento in poi.\nIl 12 gennaio 1798 fecero il loro ingresso in citt\u00e0 i soldati della Repubblica Cisalpina, che proclamarono la repubblica. Solo il 5 maggio successivo le truppe francesi non furono in grado di sedare una rivolta partita dalle campagne e di spiccata tendenza antirepubblicana.\nL'ordine fu riportato il 18 giugno 1799, quando la citt\u00e0 fu occupata dagli austriaci per volere del Papa.\nNel 1817 il territorio del comune di Citt\u00e0 di Castello fu decurtato nella parte meridionale delle frazioni di Montecastelli, Niccone e Verna, che passarono al comune della Fratta, oggi Umbertide. Nel 1827 dal territorio comunale furono staccate anche le aree dei due nuovi comuni di San Giustino e Pietralunga.\nLa citt\u00e0 durante i moti insurrezionali ottenne provvisoriamente la libert\u00e0 dallo Stato Pontificio la sera dell'11 febbraio 1849. L'11 settembre 1860 fu definitivamente occupata dall'esercito piemontese e l'anno successivo entr\u00f2 nello Stato Italiano, seguendone da questo momento le vicende storiche.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, il rettore del locale Seminario, don Beniamino Schivo, si segnal\u00f2 per la sua coraggiosa opera umanitaria a favore dei civili, dei profughi e dei perseguitati. A lui deve la vita anche una famiglia di ebrei tedeschi che fu accolta, nascosta e protetta dalla deportazione fino alla Liberazione. Per questo suo impegno di solidariet\u00e0, l'8 giugno 1986, l'Istituto Yad Vashem di Gerusalemme ha conferito a don Schivo l'alta onorificenza dei \"Giusti tra le nazioni\".\nFra gli altri trov\u00f2 rifugio nel periodo delle persecuzioni anche Elio Toaff, divenuto poi rabbino capo della comunit\u00e0 ebraica di Roma e nominato cittadino onorario tifernate nel 1999.\nCitt\u00e0 di Castello fu liberata il 22 luglio 1944.\nNella seconda met\u00e0 del XX secolo si \u00e8 verificato un consistente aumento demografico, dovuto anche all'immigrazione dalle vicine Marche e Toscana, che ha portato il Comune di Citt\u00e0 di Castello ad essere il quarto comune dell'Umbria per numero di abitanti. A partire dagli anni sessanta la citt\u00e0 ha conosciuto un significativo mutamento del tessuto economico. Lo sviluppo industriale si \u00e8 avuto specialmente nel settore grafico, meccanico, tessile, del mobile e della ceramica, ed ha cambiato profondamente il volto della citt\u00e0.\nNegli ultimi anni si \u00e8 avuto anche un forte sviluppo di molte aziende di servizi, specialmente nel settore dell'educazione e della formazione a distanza.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era composta da persone. Le nazioni di origine maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto tifernate, come le restanti parlate dell'Alta Valle del Tevere, \u00e8 caratterizzato anche a causa del suo esteso territorio da influssi gallo-italici, umbri ed aretini. Il dialetto tifernate cambia parzialmente anche in base alla zona del comune considerata. In virt\u00f9 di tale ragione, si tratta di un dialetto di difficile classificazione: secondo Pellegrini ed altri, il tifernate sarebbe appartenente ai dialetti mediani, mentre secondo altri studiosi si tratterebbe di un dialetto a s\u00e9, insuscettibile di essere inserito in un gruppo ben determinato proprio per via della forte commistione tra influssi gallo-italici, toscani ed umbri.\nTra le influenze gallo-italiche pi\u00f9 evidenti che contraddistinguono il dialetto di Citt\u00e0 di Castello vi sono:\nQuesti ultimi due fenomeni sono pi\u00f9 evidenti nel dialetto urbano di Citt\u00e0 di Castello e della frazione Selci-Lama di San Giustino. Qui \u00e8 presente una parlata dialettale pi\u00f9 conservativa.\nAltro aspetto peculiare, che ha avuto probabilmente proprio Citt\u00e0 di Castello come centro di irradiazione, e che coinvolge anche le parlate vicine di San Giustino, Monte Santa Maria Tiberina, Citerna e parzialmente quella degli anziani di Monterchi, \u00e8 legato all'isocronismo sillabico. In dialetto tifernate le vocali in sillaba complicata, terminante per consonante, vengono pronunciate tutte aperte (\"\u0161tr\u00e8t-to, qu\u00e8\u0161-to, r\u00f2t-to, c\u00f2r-\u0161o\"), mentre quelle in sillaba libera, terminante per vocale, vengono pronunciate tutte chiuse (\"b\u00e9-ne, \u0161\u00e9-dia, c\u00f3-sa, \u0161t\u00f3-ria\").\nPertanto la resa delle vocali si distingue a seconda della sillaba e lo schema sar\u00e0 il seguente:\nCultura.\nEventi.\nIl Festival delle Nazioni \u00e8 una manifestazione internazionale di musica da camera che si svolge ogni anno tra la fine di agosto e l'inizio di settembre.\nGeografia antropica.\nQuartieri.\nCasella, Gorgone, Graticole, Madonna del Latte, Mattonata, Meltina, Pesci d'oro, Prato, Rignaldello, Riosecco, Salaiolo - La Tina, San Giacomo, San Pio X\nFrazioni.\nAntirata, Astucci, Badiali, Badia Petroia, Barzotti, Bivio Canoscio, Bivio Lugnano, Baucca, San Martino d'Up\u00f2, Belvedere, Bisacchi, Bonsciano, Bivio Bonsciano, Caifirenze, Candeggio, Canoscio, Capitana, Celle, Cerbara, Cinquemiglia, Coldipozzo, Cornetto, Croce di Castiglione, Fabbrecce, Fiume, Fraccano, Galassina, Grumale, Lerchi, Lugnano, Marchigliano, Montemaggiore, Monte Ruperto, Morra, Muccignano, Nuvole, Petrelle, Piosina, Promano, Roccagnano, Ronti, Rovigliano, San Leo Bastia, San Lorenzo Bibbiana, San Maiano, San Martin Pereto, San Martino di Castelvecchio, San Pietro a Monte, San Secondo, San Zeno A Poggio, Santa Lucia, Santo Stefano Del Piano, Scalocchio, Seripole, Terme di Fontecchio, Titta, Trestina, Uppiano, Userna, Valdipetrina, Vallurbana, Vingone, Volterrano\nInfrastrutture e Trasporti.\nStrade.\nCitt\u00e0 di Castello \u00e8 servito dalla SS 3 bis/E45. \u00c8 collegato ad essa con l'omonima uscita (nord - sud), con l'uscita Promano e quella di Cerbara. \u00c8 anche collegato tramite la strada statale 73 ad Arezzo distante circa 38\u00a0km. \u00c8 collegato a Fano tramite la strada provinciale 257 e la strada statale 3 bis a Fano, distante a circa 97\u00a0km. \u00c8 inoltre in progetto il passaggio sul suo territorio della strada in costruzione E78.\nIl comune e le aree limitrofe sono servite su strada da Busitalia Nord ed altre compagnie che assicurano collegamenti con varie localit\u00e0 dell'Emilia Romagna, delle Marche, della Toscana e dell'Umbria.\nFerrovie.\nIl comune \u00e8 servito dalle stazioni Citt\u00e0 di Castello, Citt\u00e0 di Castello Fornace, Citt\u00e0 di Castello Zona Industriale e Trestina, poste sulla ferrovia Centrale Umbra, gestita da RFI e servita da Busitalia-Sita Nord (gruppo Ferrovie dello Stato Italiane).\nAmministrazione.\nGemellaggi.\nIl primo e unico gemellaggio ufficiale della citt\u00e0 \u00e8 avvenuto in data 28 ottobre 2017:\nIn precedenza la citt\u00e0 aveva stretto vari rapporti di partnership, nello specifico con:\nSport.\nSociet\u00e0 sportive.\nLe squadre cittadine sono costituite da:\nIn citt\u00e0 si svolge in maggio un importante torneo nazionale di rugby giovanile, il \"Trofeo Citt\u00e0 di Castello\"; in giugno il \"Trofeo Tifernum Tiberinum\", meeting nazionale di nuoto; in luglio il \"Playground Contest\", torneo di pallacanestro a tre giocatori (in piazza Matteotti), e in dicembre il torneo di pallavolo femminile \"Francesca Fabbri\".\nCiclismo.\nCitt\u00e0 di Castello \u00e8 stata sede di arrivo di due tappe del Giro d'Italia, la prima nel 1984, vinta da Paolo Rosola l'ultima nel 1991 vinta da Mario Cipollini."}
{"id": "32523", "revid": "1543377", "url": "https://it.wikipedia.org/wiki?curid=32523", "title": "Voltaire", "text": "Il nome di Voltaire \u00e8 legato al movimento culturale dell'illuminismo, di cui fu uno degli animatori e degli esponenti principali insieme a Montesquieu, Locke, Rousseau, Diderot, d'Alembert, d'Holbach e du Ch\u00e2telet, tutti gravitanti attorno all'ambiente dell\u2019\"Encyclop\u00e9die\". La vasta produzione letteraria di Voltaire si caratterizza per l'ironia, la chiarezza dello stile, la vivacit\u00e0 dei toni e la polemica contro le ingiustizie e le superstizioni. Deista, cio\u00e8 seguace della religione naturale che vede la divinit\u00e0 come estranea al mondo e alla storia, ma scettico, fortemente anticlericale e laico, Voltaire \u00e8 considerato uno dei principali ispiratori del pensiero razionalista e non religioso moderno.\nLe idee e le opere di Voltaire, cos\u00ec come quelle degli altri illuministi, hanno ispirato e influenzato moltissimi pensatori, politici e intellettuali contemporanei e successivi e ancora oggi sono molto diffuse. In particolare hanno influenzato protagonisti della rivoluzione americana, come Benjamin Franklin e Thomas Jefferson, e di quella francese, come Jean Sylvain Bailly (che tenne una proficua corrispondenza epistolare con Voltaire), Condorcet (anche lui enciclopedista) e in parte Robespierre, oltre che molti altri filosofi come Cesare Beccaria, Karl Marx e Friedrich Nietzsche.\nBiografia.\nInizi (1694\u20131716).\nFran\u00e7ois-Marie Arouet nasce il 21 febbraio 1694 a Parigi in una famiglia appartenente alla ricca borghesia. Come lo stesso pensatore sostenne a pi\u00f9 riprese, la data di nascita riferitaci dai registri di battesimo \u2013 che lo collocano al 22 novembre e affermano che il futuro scrittore nacque il giorno prima \u2013 potrebbe essere falsa: a causa di gravi problemi di salute il battesimo sarebbe infatti stato rimandato di ben nove mesi; egli afferm\u00f2 infatti di essere nato il 20 febbraio 1694. Poich\u00e9 tuttavia la prassi vuole che in caso di pericolo per il bambino il battesimo venga impartito immediatamente, occorre ritenere che se ritardo vi fu esso sia dipeso da altre ragioni. Il padre Fran\u00e7ois Arouet (morto nel 1722), avvocato, era anche un ricco notaio, \"conseiller du roi\", alto funzionario fiscale e un fervente giansenista, mentre la madre, Marie Marguerite d'Aumart (1660-1701), era appartenente a una famiglia vicina alla nobilt\u00e0. Il fratello maggiore Armand (1685\u20131765), avvocato al Parlamento, poi successore del padre come \"receveur des \u00e9pices\", era molto inserito nell'ambiente giansenista all'epoca della fronda contro la Bolla Unigenitus e del diacono P\u00e2ris. La sorella, Marie Arouet (1686\u20131726), l'unica persona della famiglia che fu affezionata a Voltaire, spos\u00f2 Pierre Fran\u00e7ois Mignot, correttore presso la \"Chambre des comptes\", e fu la madre dell'abate Mignot, che gioc\u00f2 un ruolo importante alla morte di Voltaire, e di Marie Louise, la futura \"Madame Denis\", che condivider\u00e0 una parte della vita dello scrittore.\nOriginario dell'Haut Poitou, precisamente di Saint-Loup, piccola localit\u00e0 situata nell'attuale dipartimento Deux-S\u00e8vres, Fran\u00e7ois si trasfer\u00ec a Parigi nel 1675 e si spos\u00f2 nel 1683. Voltaire fu l'ultimo di cinque figli: il primogenito Armand-Fran\u00e7ois mor\u00ec tuttavia ancora piccolo, nel 1684, e stessa sorte tocc\u00f2 cinque anni pi\u00f9 tardi al fratello Robert. Il citato Armand vide la luce nel 1685, mentre l'unica femmina, Marguerite-Catherine, nacque nel 1686. Voltaire perse la madre a soli 7 anni, e venne cresciuto dal padre con cui avr\u00e0 sempre un rapporto molto conflittuale.\nNell'ottobre 1704 entr\u00f2 al rinomato collegio gesuita \"Louis-le-Grand\". In questo periodo il giovane Voltaire dimostr\u00f2 una spiccata inclinazione per gli studi umanistici, soprattutto retorica e filosofia. Bench\u00e9 destinato a essere molto critico nei confronti dei gesuiti, Voltaire pot\u00e9 beneficiare dell'intensa vita intellettuale del collegio. L'amore per le lettere fu favorito in particolare da due maestri. Nei confronti del padre Ren\u00e9-Joseph de Tournemine, erudito direttore del principale giornale dei Gesuiti \u2013 le \"M\u00e9moires de Tr\u00e9voux\" \u2013 con cui avrebbe avuto qualche dissidio in materia di ortodossia religiosa, nutr\u00ec sempre gratitudine e stima. Con il professore di retorica il padre Charles Por\u00e9e, l'adolescente strinse un'amicizia anche pi\u00f9 intensa e altrettanto duratura; l'ecclesiastico, che fu maestro di illustri pensatori quali Helv\u00e9tius e Diderot, era inoltre molto attivo in ambito letterario. Por\u00e9e licenzi\u00f2 un'ampia produzione di poesie, oratori, saggi e canovacci teatrali, messi in scena, questi ultimi, nello stesso Collegio, dove il grande interesse per il teatro mise subito Voltaire a contatto con un'arte che avrebbe praticato lungo tutta la sua carriera. Qualche mese prima di morire, verso gli 85 anni, la famosa cortigiana e protettrice delle arti Ninon de Lenclos, si fece presentare il giovane Arouet, allora circa undicenne e colpita dalle sue capacit\u00e0, nl suo testamento gli lasci\u00f2 2\u00a0000 lire tornesi (l'equivalente di 7800\u00a0\u20ac del 2008) affinch\u00e9 potesse acquistarsi dei libri (in effetti, all'inizio del XVIII secolo, come nota il maresciallo Vauban sulla \"D\u00eeme royale\", un semplice lavoratore a giornata guadagnava meno di 300 lire all'anno).\nNel collegio raggiunge un'approfondita conoscenza del latino, tramite la lettura di autori come Virgilio, Orazio, Lucano, Cicerone; di contro, assai scarso o forse del tutto assente fu l'insegnamento del greco. Nel corso della vita studier\u00e0 e parler\u00e0 in maniera fluente tre lingue moderne, oltre al francese: l'inglese, l'italiano e, in misura minore, lo spagnolo, che user\u00e0 in molte lettere con corrispondenti stranieri.\nNel 1711 lascia il collegio e s'iscrive, per volere paterno, alla scuola superiore di diritto che comunque lascer\u00e0 dopo soli quattro mesi con fermo e deciso disgusto, in quanto egli non aveva mai espresso alcun desiderio di fare l'avvocato. In questi anni s'inasprisce molto il rapporto con il padre, il quale mal sopporta la sua vocazione poetica e i continui rapporti con i circoli filosofici libertini, come la \"Societ\u00e9 du Temple\" di Parigi. Indicativo di ci\u00f2 \u00e8 il fatto che Voltaire si vantava (a torto o a ragione) di essere un figlio illegittimo. Nel 1713 lavor\u00f2 come segretario all'Ambasciata francese all'Aja, poi torn\u00f2 a Parigi per svolgere il praticantato presso un notaio, per cercare di omaggiare rispettosamente le orme del tanto odiato padre; in realt\u00e0 egli desiderava sottrarsi alla pesante influenza del genitore che infatti ripudi\u00f2 dopo poco tempo, e cominci\u00f2 a scrivere articoli e versi duri e caustici verso le autorit\u00e0 costituite.\nPersecuzioni ed esilio in Inghilterra (1716\u20131728).\nI suoi scritti molto polemici trovarono immediato successo nei salotti nobiliari; nel 1716 ci\u00f2 gli cost\u00f2 l'esilio a Tulle e Sully-sur-Loire; alcuni versi satirici, del 1717, contro il reggente di Francia Filippo d'Orl\u00e9ans, che governava in nome del giovanissimo Luigi XV, e contro sua figlia, la Duchessa di Berry, gli causarono l'arresto e la reclusione alla Bastiglia, poi un altro periodo di confino a Chatenay. Alla morte del padre, nel 1722, l'investimento oculato dell'eredit\u00e0 paterna mette Voltaire al riparo per sempre da preoccupazioni finanziarie, permettendogli di vivere con una certa larghezza. La pubblicazione del poema \"La Ligue\" del 1723, scritto durante la prigionia, ottenne invece l'assegnazione di una pensione di corte da parte del giovane re. L'opera, dedicata al re Enrico IV di Francia, giudicato un campione della tolleranza religiosa in contrasto con l'oscurantista e intollerante Luigi XIV (che ebbe contrasti col Papa, ma revoc\u00f2 l'editto di Nantes, tornando alle persecuzioni contro ugonotti e giansenisti), verr\u00e0 pubblicata nuovamente col titolo \"Enriade\", nel 1728. Il favore che gli mostrarono subitaneamente i nobili di Francia non dur\u00f2 a lungo: sempre per colpa dei suoi scritti mordaci, litig\u00f2 con l'aristocratico Guy-Auguste de Rohan-Chabot, cavaliere di Rohan, che l'aveva apostrofato con scherno presso un teatro. Il giorno seguente Rohan lo fece aggredire e malmenare dai suoi domestici, armati di bastone, per poi rifiutare con sprezzo il duello di riparazione del torto, proposto dal giovane poeta. Le proteste di Voltaire gli servirono solo a essere imprigionato nuovamente, grazie a una \"lettre de cachet\", cio\u00e8 un ordine in bianco di arresto (spettava a chi possedeva il documento aggiungere il nome della persona da colpire) ottenuto dalla famiglia del rivale e firmata da Filippo d'Orl\u00e9ans. Dopo un breve periodo in esilio fuori Parigi, Voltaire, sotto minaccia di un nuovo arresto, si vide costretto a emigrare in Inghilterra (1726-1729). In Gran Bretagna, grazie alla conoscenza di uomini di cultura liberale, scrittori e filosofi come Robert Walpole, Jonathan Swift, Alexander Pope e George Berkeley, matur\u00f2 idee illuministe contrarie all'assolutismo feudale della Francia.\nDal 1726 al 1728 visse in Maiden Lane, Covent Garden, nel luogo oggi ricordato da una targa al n. 10. L'esilio di Voltaire in Gran Bretagna dur\u00f2 tre anni, e questa esperienza influenz\u00f2 fortemente il suo pensiero. Era attratto dalla monarchia costituzionale in contrasto con la monarchia assoluta francese, e da una maggiore possibilit\u00e0 delle libert\u00e0 di parola e di religione, e il diritto di \"habeas corpus\". Venne influenzato da diversi scrittori neoclassici dell'epoca, e svilupp\u00f2 un interesse per la letteratura inglese precedente, soprattutto le opere di Shakespeare, ancora relativamente sconosciuto in Europa continentale. Nonostante sottolineasse le sue deviazioni dagli standard neoclassici, Voltaire vide Shakespeare come un esempio che gli scrittori francesi potevano emulare, poich\u00e9 nel dramma francese, giudicato pi\u00f9 lucido, mancava l'azione sul palco. Pi\u00f9 tardi, tuttavia, come l'influenza di Shakespeare crebbe in Francia, Voltaire cerc\u00f2 di contrastare ci\u00f2 con le proprie opere, denunciando ci\u00f2 che considerava \"barbarie shakesperiana\". In Inghilterra fu presente al funerale di Isaac Newton, ed elogi\u00f2 gli inglesi per aver onorato uno scienziato considerato eretico con la sepoltura nell'Abbazia di Westminster.\nDopo quasi tre anni di esilio, Voltaire torn\u00f2 a Parigi e pubblic\u00f2 le sue opinioni nei confronti del governo britannico, la letteratura e la religione in una raccolta di saggi, le \"Lettere inglesi\" (o \"Lettere filosofiche\"), pubblicate nel 1734 e per le quali venne di nuovo condannato, in quanto aspramente critiche contro l\u2019\"ancien r\u00e9gime\" e antidogmatiche. Nell'opera Voltaire considera la monarchia inglese - costituzionale, sorta in maniera compiuta dalla Gloriosa rivoluzione del 1689 - come pi\u00f9 sviluppata e pi\u00f9 rispettosa dei diritti umani (in particolare la tolleranza religiosa) rispetto al suo regime omologo francese.\nIl nome Voltaire.\nDurante l'esilio in Inghilterra assunse lo pseudonimo di \"Arouet de Voltaire\" (gi\u00e0 usato per\u00f2 come firma nel 1719), poi accorciato in Voltaire, per separare il suo nome da quello del padre ed evitare confusioni con poeti dal nome simile. L'uso dello pseudonimo era diffuso nell'ambiente teatrale, come gi\u00e0 era all'epoca di Moli\u00e8re, ma l'origine del \"nom de plume\" \u00e8 incerta e fonte di dibattito; le ipotesi pi\u00f9 probabili sono:\nC\u2019\u00e8 per\u00f2 da dire, afferma Wade, che \u201cmai Voltaire si \u00e8 definito un novello Persio Flacco\u201d e dopotutto ci sono poche similitudini tra i due scrittori, anzi possiamo affermare che appartengono a due concezioni letterarie e filosofiche diametralmente opposte: \"il coraggioso e ascetico stoicismo di Persio Flacco sembra non aver niente a che vedere con il gioioso epicureismo del giovane Voltaire n\u00e8 con il pessimismo della sua vecchiaia\". Quindi \u201cnon \u00e8 cos\u00ec probabile che il giovane Arouet adotti Volterra come nome sentendosi vicino a uno dei pi\u00f9 importanti figli di quella citt\u00e0\u201d, sostiene ancora Wade.Per\u00f2 \u201cil nome di Volterra deve essergli rimasto addosso per qualche altro motivo\u201d, a sostenerlo questa volta \u00e8 il professore newyorchese Lawrence M.Levin in un suo articolo del 1937 \u201cA note on the Arouet &gt; Voltaire problem\u201d pubblicato sulla rivista \u201cStudies in Philology\u201d pubblicata dall\u2019Universit\u00e0 del Nord Carolina. \u201cPotrebbe essere possibile, per esempio\u201d, dice il professore, \u201cche per Arouet, il nome Volterra, abbia evocato una forte suggestione rispetto ad altri nomi di antiche citt\u00e0\u201d. Nelle sue Satire per\u00f2 Persio Flacco, nato a Volterra, non parla mai di Volterra, \u201cnella prima Satira, anche questa citata da Voltaire, parla casualmente di Arezzo, avrebbe dovuto semmai essere Arezzo ad ispirare Arouet. Ma non \u00e8 cos\u00ec, Arezzo e Volterra sono relativamente vicine, sono entrambe citt\u00e0 etrusche, entrambe facenti parte della Lega Etrusca il loro appoggio nel periodo Repubblicano fu molto importante e il loro nome sui libri di storia appare cos\u00ec spesso insieme al punto di poter aver catturato l\u2019attenzione di Francois- Marie\u201d. Cicerone durante il suo consolato si adoper\u00f2 per l\u2019indipendenza di Volterra e Arezzo, Dionigi di Alicarnasso fa riferimento a Volterra e Arezzo, insieme ad altre (Chiusi, Roselle Fiesole e Perugia), come le uniche citt\u00e0 Tirreniche che inviarono aiuti ai Latini nelle guerre contro Tarquinio Prisco e ancora gli aiuti per Scipione, descritti da Tito Livio. Per finire con Tolomeo che descrive Arezzo e Volterra (insieme a Fiesole, Roselle e Perugia) come una sorta di Lega a se stante di cinque citt\u00e0 toscane. Volaterrae un nome molto evocativo, una citt\u00e0 nobile antichissima una terra che vola come volano i pensieri, una citt\u00e0 che ha intuito e si \u00e8 battuta per la democrazia fin dai propri albori, anche attraverso uno dei suoi figli pi\u00f9 illustri, Persio Flacco appunto, che ha dato voce giovane e raffinatissima, ironica e determinata a questa causa. Voltaterrae-Volterra e per un gioco di pronuncia Voltaire... Nel nome e di fatto una citt\u00e0 che presiede la Storia e la democrazia, presiede il primo cristianesimo non ancora, secondo lui, corrotto dal cattolicesimo, con Lino successore di Pietro, insomma una citt\u00e0 che lo ha affascinato studiandola.\n\u201cChe Arouet sia stato influenzato da tutto ci\u00f2 per la scelta del suo pseudonimo immortale \u00e8, naturalmente, pura ipotesi in mancanza di prove concrete, per\u00f2\u201d, conclude il professor Levin, \u201cle coincidenze sono cos\u00ec notevoli che vale la pena sottolinearle\u201d.\nDi nuovo in Francia (1728\u20131749): la relazione con la Ch\u00e2telet.\nCostretto ancora esule in Lorena (a causa dell'opera \"Storia di Carlo XII\" del 1731), scrisse le tragedie \"Bruto\" e \"La morte di Cesare\", cui seguirono \"Maometto ossia il fanatismo\", che volle polemicamente dedicare al Papa Benedetto XIV, \"Merope\", il trattato di divulgazione scientifica \"Elementi della filosofia di Newton\". In questo periodo cominci\u00f2 una relazione con la nobildonna sposata Madame du Ch\u00e2telet, che lo nascose nella sua casa di campagna a Cirey, nello Champagne. Nella biblioteca della Chatelet, che contava 21.000 volumi, Voltaire e la compagna studiarono Newton e Leibniz. Avendo fatto tesoro dei suoi precedenti attriti con le autorit\u00e0, Voltaire cominci\u00f2 a pubblicare anche anonimamente per stare fuori pericolo, negando ogni responsabilit\u00e0 di essere l'autore di libri compromettenti. Continu\u00f2 a scrivere per il teatro, e incominci\u00f2 una lunga ricerca nelle scienze e nella storia. Ancora una volta, la principale fonte di ispirazione per Voltaire erano gli anni del suo esilio inglese, durante il quale era stato fortemente influenzato dalle opere di Newton. Voltaire credeva fortemente nelle teorie di Newton, in particolare per quanto riguarda l'ottica (la scoperta di Newton che la luce bianca \u00e8 composta da tutti i colori dello spettro port\u00f2 Voltaire a molti esperimenti a Cirey) e la gravit\u00e0 (Voltaire \u00e8 la fonte della famosa storia di Newton e la mela caduta dall'albero, che aveva appreso dal nipote di Newton a Londra: ne parla nel \"Saggio sulla poesia epica\").\nNell'autunno del 1735, Voltaire ricevette la visita di Francesco Algarotti, che stava preparando un libro su Newton.\nNel 1736 Federico di Prussia cominci\u00f2 a scrivere lettere a Voltaire. Due anni dopo Voltaire visse per un periodo nei Paesi Bassi e conobbe Herman Boerhaave. Nel primo semestre del 1740 Voltaire visse invece a Bruxelles e si incontr\u00f2 con Lord Chesterfield. Conobbe il libraio ed editore Jan Van Duren, che pi\u00f9 tardi avrebbe preso a simbolo del truffatore per eccellenza, per occuparsi della pubblicazione dell'Anti-Machiavel, scritto dal principe ereditario prussiano. Voltaire visse nella Huis Honselaarsdijk, appartenente al suo ammiratore. Nel mese di settembre Federico II, asceso al trono, incontr\u00f2 Voltaire per la prima volta al castello di Moyland, vicino a Cleve, e a novembre Voltaire and\u00f2 al Castello di Rheinsberg per due settimane. Nell'agosto 1742 Voltaire e Federico si incontrarono a Aix-la-Chapelle. Il filosofo venne poi inviato al Sanssouci dal governo francese, come ambasciatore, per scoprire di pi\u00f9 sui piani di Federico dopo la prima guerra di Slesia. Federico si insospett\u00ec e lo fece fermare e rilasciare dopo poco tempo; per\u00f2 continuer\u00e0 a scrivergli lettere, una volta chiarito l'equivoco. Grazie al riavvicinamento con la corte, aiutato dall'amicizia con Madame de Pompadour, la favorita di re Luigi XV, protettrice anche di Diderot, nel 1746 fu nominato storiografo e membro dell'Acad\u00e9mie Fran\u00e7aise, nonch\u00e9 Gentiluomo di camera del re; ma Voltaire, seppur apprezzato da parte della nobilt\u00e0, non incontrava affatto la benevolenza del sovrano assoluto: cos\u00ec, di nuovo in rotta con la corte di Versailles (che frequent\u00f2 per circa due anni), avrebbe finito per accettare l'invito a Berlino del re di Prussia, che lo considerava un suo maestro. Lo stesso lasso di anni fu doloroso dal punto di vista privato per il filosofo: dopo una lunga e altalenante relazione, tra ritorni e tradimenti nella coppia, la Ch\u00e2telet lo lasci\u00f2 per il poeta Saint-Lambert, e Voltaire rispose cominciando una relazione con la nipote Madame Denis (1712-1790), vedova, che in passato aveva tentato di sposare, secondo consuetudini nobiliari dell'epoca, approvate dalla Chiesa e di moda anche nella borghesia, che non consideravano incestuoso un legame tra zio e nipote. La relazione con Madame Denis fu breve, anche se avrebbero convissuto platonicamente fino alla sua morte. Inoltre quando, nel 1749, Madame du Ch\u00e2telet, rimasta in buoni rapporti con lo scrittore, mor\u00ec di complicazioni legate al parto, dando alla luce la figlia di Saint-Lambert (morta alla nascita), Voltaire l'assistette e rimase molto colpito dalla sua morte, definendola in una lettera \"la sua anima gemella\". Poco dopo la morte di \u00c9milie, Voltaire scriveva a un'amica: \"je n'ai pas perdu une ma\u00eetresse mais la moiti\u00e9 de moi-m\u00eame. Un esprit pour lequel le mien semblait avoir \u00e9t\u00e9 fait\" (\"non ho perduto un'amante ma la met\u00e0 di me stesso. Un'anima per la quale la mia sembrava fatta\").\nIn Prussia e Svizzera (1749\u20131755).\nLasciata la Francia, dal 1749 al 1752 soggiorn\u00f2 quindi a Berlino, ospite di Federico II, che lo ammirava, considerandosi un suo discepolo e lo nomin\u00f2 suo ciambellano. A causa di alcune speculazioni finanziarie, in cui lo scrittore era molto abile, nonch\u00e9 per i continui attacchi verbali contro lo scienziato Pierre Louis Moreau de Maupertuis, che non lo sopportava, ma che presiedeva l'Accademia di Berlino e alcune divergenze di idee sul governo della Prussia, Voltaire litig\u00f2 col sovrano e lasci\u00f2 la Prussia, ma il re lo fece arrestare abusivamente, per breve tempo, a Francoforte. Dopo questo incidente, sarebbero passati molti anni prima che i loro rapporti si pacificassero, riprendendo una corrispondenza epistolare col sovrano dopo circa 10 anni. Voltaire accentu\u00f2 quindi l'impegno contro le ingiustizie in maniera particolarmente attiva, dopo l'allontanamento dalla Prussia. Impossibilitato a tornare a Parigi, poich\u00e9 dichiarato persona sgradita alle autorit\u00e0, si spost\u00f2 allora a Ginevra, nella villa \"Les d\u00e9lices\", finch\u00e9 entr\u00f2 in rotta con la Repubblica calvinista, che egli aveva ritenuto erroneamente un'oasi di tolleranza, e ripar\u00f2 nel 1755 a Losanna, poi presso i castelli di Ferney e Tournay, da lui acquistati, dopo essersi sfogato contro i politici di Ginevra con parole rabbiose e durissime in una lettera inviata all'amico d'Alembert.\nIl patriarca di Ferney: Voltaire guida dell'illuminismo (1755\u20131778).\n\u00c8 di questo periodo la pubblicazione della tragedia \"Oreste\" (1750), considerata una delle opere minori del teatro di Voltaire, completata poco dopo l'abbandono della Prussia. In particolare da allora visse nel piccolo centro di Ferney, che prender\u00e0 il suo nome (Ferney-Voltaire). Qui riceveva numerose visite, scriveva e si dedicava alla corrispondenza con centinaia di persone, che in lui riconoscevano il \"patriarca\" dell'Illuminismo.\nTra le persone che vennero a visitarlo a Ferney, oltre a Diderot, Condorcet e d'Alembert, vi furono James Boswell, Adam Smith, Giacomo Casanova, Edward Gibbon. Nello stesso periodo cominci\u00f2 la pi\u00f9 feconda fase della produzione voltairiana, che univa l'Illuminismo e la fiducia nel progresso col pessimismo dovuto alle vicende personali e storiche (prima fra tutto il disastroso terremoto di Lisbona del 1755, che min\u00f2 la fiducia di molti \"philosophes\" nell'ottimismo acritico). Voltaire dedica al sisma tre opere: il \"Poema sul disastro di Lisbona\", il \"Poema sulla legge naturale\" (scritto precedentemente ma rivisto e allegato al primo) e alcuni capitoli del \"Candido\".\nVoltaire e il contrasto con Rousseau.\nVoltaire collabor\u00f2 all'Enciclopedia di Diderot e D'Alembert, alla quale partecipavano anche d'Holbach e Jean-Jacques Rousseau. Dopo un buon inizio, e un parziale apprezzamento dei \"philosophes\" per le sue prime opere, quest'ultimo si distacc\u00f2 presto, per le sue idee radicali in politica e sentimentali sulla religione, dal riformismo e dal razionalismo degli enciclopedisti; inoltre Rousseau non accettava le critiche alla sua citt\u00e0 fatte da d'Alembert e Voltaire stesso nell'articolo \"Ginevra\", che avrebbe scatenato nuovamente le autorit\u00e0 svizzere contro i due filosofi. Voltaire cominci\u00f2 a considerare Rousseau come un nemico del movimento, oltre che una persona incompatibile col proprio carattere (a causa della paranoia e gli sbalzi d'umore dell'autore del \"Contratto sociale\") e, pertanto, da screditare con i suoi scritti come veniva fatto con gli anti-illuministi espliciti. In una lettera a un componente del Piccolo Consiglio di Ginevra, contraddirebbe le sue affermazioni tolleranti e assai pi\u00f9 note, quando inviterebbe i governanti di Ginevra a condannare Rousseau con la massima severit\u00e0.\nIn realt\u00e0 Voltaire rispose ad alcuni attacchi diretti proprio da Rousseau (notoriamente litigioso e che lo riteneva reo di non averlo difeso dalla censura), e che istigava i ginevrini, nella \"Lettere scritte dalla montagna\", dopo aver affermato che Voltaire era l'autore del \"Sermone dei cinquanta\" (una scandalosa opera anonima che denunciava la falsit\u00e0 storica del Vangelo), di colpirlo direttamente se volevano \"castigare gli empi\", anzich\u00e9 perseguire lui stesso.\nNonostante lo stesso Voltaire gli avesse offerto ospitalit\u00e0 a Ferney dopo le accuse subite per l'opera \"Emilio\", ricevette da Rousseau in cambio diverse accuse, terminando in insulti reciproci.\nVoltaire dal canto suo si vendic\u00f2 allora con la lettera in cui affermava che il vero \"blasfemo sedizioso\" era Rousseau e non lui, invitando ad agire con \u00abtutta la severit\u00e0 della legge\u00bb, cio\u00e8 bandirne le opere \"sovversive\", senza tuttavia affermare esplicitamente di condannare il collega alla pena capitale.\nNel pamphlet \"I sentimenti dei cittadini\" Voltaire, mettendola in bocca a un pastore calvinista, scrive una delle frasi \"incriminate\" (\u00aboccorre insegnargli che se si punisce leggermente un romanziere empio, si punisce con la morte un vile sedizioso\u00bb) e afferma che \u00absi ha piet\u00e0 di un folle; ma quando la demenza diventa furore, lo si lega. La tolleranza, che \u00e8 una virt\u00f9, sarebbe in quel caso un vizio\u00bb.. Vi rivela, poi, alcuni fatti disdicevoli della vita di Rousseau, come la povert\u00e0 in cui faceva vivere la moglie, i cinque figli lasciati all'orfanotrofio e una malattia venerea di cui soffriva.\nPer questo dissidio umano e intellettuale sono interessanti anche le lettere scambiate direttamente tra due filosofi: in una missiva sul \"Discorso sull'origine della diseguaglianza\" di Rousseau, in polemica col primitivismo del ginevrino, Voltaire gli scrisse che \u00ableggendo la vostra opera viene voglia di camminare a quattro zampe. Tuttavia, avendo perso quest'abitudine da pi\u00f9 di sessant'anni, mi \u00e8 purtroppo impossibile riprenderla\u00bb. Dal canto suo, sentimenti contrastanti erano in Rousseau (nel 1770 sottoscrisse una petizione per innalzare a Voltaire un monumento). Gi\u00e0 nel 1760 Rousseau aveva attaccato Voltaire a causa dell'articolo su Ginevra e per non aver preso le sue parti nel dissidio con d'Alembert:\nIn una lettera privata del 1766 al segretario di Stato di Ginevra, Voltaire per\u00f2 neg\u00f2 che lui fosse l'autore de \"I sentimenti dei cittadini\", probabilmente basato sulle confidenze degli ex amici di Rousseau (Diderot, Madame d'Epinay, Grimm): \nL'intellettuale impegnato.\nVoltaire, in questo periodo, si impegn\u00f2 anche al fine di evitare il pi\u00f9 possibile le guerre che insanguinavano l'Europa. Egli disprezzava il militarismo e sosteneva il pacifismo e il cosmopolitismo; un appello alla pace \u00e8 presente anche nel \"Trattato sulla tolleranza\". Cerc\u00f2 di fare da mediatore tra la Francia e la Prussia di Federico II, per evitare la guerra dei sette anni.\nAl contempo per\u00f2 bisogna ricordare che, nella vita privata, portava avanti lucrosi e poco onesti affari proprio nel campo dei rifornimenti all'esercito. Ricco e famoso, punto di riferimento per tutta l'Europa illuminista, entr\u00f2 in polemica coi cattolici per la parodia di Giovanna d'Arco in \"La Pulzella d'Orl\u00e9ans\", opera giovanile riedita, ed espresse le sue posizioni in forma narrativa in numerosi racconti e romanzi filosofici, di cui il pi\u00f9 riuscito \u00e8 \"Candido ovvero l'ottimismo\" (1759), in cui polemizz\u00f2 con l'ottimismo di Gottfried Leibniz. Il romanzo rimane l'espressione letteraria pi\u00f9 riuscita del suo pensiero, contrario a ogni provvidenzialismo o fatalismo. Da qui ebbe inizio un'accanita polemica contro la superstizione e il fanatismo a favore di una maggiore tolleranza e giustizia.\nA questo proposito scrisse il citato \"Trattato sulla tolleranza\" in occasione della morte di Jean Calas (1763) e il \"Dizionario filosofico\" (1764), tra le opere non narrative pi\u00f9 importanti del periodo, che vide anche la continuazione della collaborazione con l'Encyclop\u00e9die di Diderot e D'Alembert. Si dedic\u00f2 anche a numerosissimi \"pamphlet\", spesso anonimi, contro gli avversari degli illuministi. Nel caso di Jean Calas, egli riusc\u00ec a ottenere la riabilitazione postuma del commerciante protestante giustiziato, e quella della famiglia proscritta e ridotta in miseria, arrivando a orientare la Francia intera contro la sentenza del Parlamento di Tolosa. Alla fine la vedova, sostenuta da Voltaire, si rivolse al Re, ottenendo anche l'appoggio della Pompadour, che sostenne la causa dei Calas in una lettera al filosofo. Luigi XV ricevette in udienza i Calas; poi, lui e il suo consiglio privato annullarono la sentenza e ordinarono una nuova indagine, in cui i giudici di Tolosa vennero sconfessati completamente. Questo fatto segn\u00f2 l'apice della popolarit\u00e0 e dell'influenza di Voltaire.\nTra le altre opere del lungo periodo a cavallo tra la Prussia e la Svizzera, i racconti \"Zadig\" (1747), \"Micromega\" (1752), \"L'uomo dai quaranta scudi\" (1767), le opere teatrali \"Zaira\" (1732), \"Alzira\" (1736), \"Merope\" (1743), oltre il citato \"Poema sul disastro di Lisbona\" (1756). E infine, le importanti opere storiografiche \"Il secolo di Luigi XIV\" (1751), scritto durante il periodo prussiano, e il \"Saggio sui costumi e sullo spirito delle nazioni\" (1756). In una delle ultime opere prettamente filosofiche, \"Le philosophe ignorant\" (1766), Voltaire insistette sulla limitazione della libert\u00e0 umana, che non consiste mai nell'assenza di qualsiasi motivo o determinazione.\nRientro a Parigi e accoglienza trionfale (febbraio-maggio 1778).\nLa sua salute intanto cominciava a declinare, ed egli chiese di poter rientrare in patria. Rientrato a Parigi i primi giorni di febbraio del 1778, dopo 28 anni di assenza, ricevette un'accoglienza trionfale, tranne che dalla corte del nuovo re, Luigi XVI, e, ovviamente, dal clero. Il 7 aprile entr\u00f2 nella Massoneria, nella Loggia delle \"Nove Sorelle\". Assieme a lui, venne iniziato anche l'amico Benjamin Franklin.\nNonostante l'ostinato rifiuto, sino alla morte, della religione cattolica e della Chiesa - Voltaire era un deista - viene sostenuta la tesi che il filosofo si sia convertito \"in extremis\" alla fede cristiana. A riprova della conversione di Voltaire abbiamo uno studio dello spagnolo Carlos Valverde. Mentre le sue condizioni peggioravano, Voltaire perse lucidit\u00e0, e assumeva forti dosi di oppio per il dolore.. Un prete, Gauthier, della parrocchia di Saint-Sulpice, dove viveva Voltaire, venne a chiedergli una confessione di fede, perch\u00e9 egli non fosse sepolto in terra sconsacrata. L'unica dichiarazione scritta di suo pugno, o dettata al segretario, fu: \"Muoio adorando Dio, amando i miei amici, non odiando i miei nemici, e detestando la superstizione\". Gauthier non la ritenne sufficiente e non gli diede l'assoluzione, ma Voltaire si rifiut\u00f2 di scrivere altre confessioni di fede che sancissero il suo ritorno al cattolicesimo. Nonostante ci\u00f2, si diffusero, dopo la morte, documenti di dubbia autenticit\u00e0 che indicherebbero che abbia sottoscritto una professione di fede, firmata da Gauthier e dal nipote, l'abb\u00e9 Mignot, anche questa per\u00f2, ritenuta insufficiente, anche se pi\u00f9 esplicita. La confessione \u00e8 stata ritenuta da taluni di comodo, su sollecitazione degli amici, per avere degna sepoltura e funerali oppure totalmente falsa, in quanto in contrasto con tutta la sua vita e la sua opera.\nAnche altri autori hanno riferito di una presunta autenticit\u00e0 della conversione di Voltaire e su i suoi rapporti col parroco Gauthier.\nLa conversione di Voltaire nei suoi ultimi tempi venne decisamente negata dagli illuministi, in particolare dagli anticlericali, in quanto ritenuta offuscare l'immagine di uno dei loro principali ispiratori e spesso non considerata sincera nemmeno dai cattolici. Bisogna notare inoltre che anche Diderot prese accordi con sacerdoti prima di morire, per poter essere decorosamente sepolto ed entrambi erano spinti con insistenza da amici e parenti, bench\u00e9, come sappiamo da documenti, perlomeno Diderot non fosse davvero convertito. Anche l'ateo barone d'Holbach fu sepolto in una chiesa (accanto a Diderot stesso), avendo dovuto tenere nascoste le proprie idee in vita, per aggirare la censura e la repressione. Tutte queste analogie rendono probabile che non si tratt\u00f2 di vere conversioni, e che Voltaire non torn\u00f2 davvero al cattolicesimo, e questo fu il motivo per cui la curia parigina oppose comunque il veto alla sepoltura, in quanto egli era morto senza assoluzione.\nMorte (maggio 1778) e vicende postume.\nLa versione degli amici racconta che, in punto di morte, il filosofo respinse ancora il sacerdote, che avrebbe dovuto dare l'assenso alla sepoltura, e che lo invitava a confessarsi chiedendogli un'esplicita dichiarazione di fede cattolica, che Voltaire invece non voleva fare (intuendo che volesse poi venire usata a fini propagandistici): alla domanda se credeva nella divinit\u00e0 di Cristo, Voltaire replic\u00f2: \"In nome di Dio, Signore, non parlatemi pi\u00f9 di quell'uomo e lasciatemi morire in pace\".\nVoltaire mor\u00ec, probabilmente per un cancro alla prostata di cui avrebbe sofferto gi\u00e0 dal 1773, la sera del 30 maggio 1778, all'et\u00e0 di circa 83 anni, mentre la folla parigina lo acclamava sotto il suo balcone. La morte fu tenuta segreta per due giorni; il corpo, vestito come fosse vivo e sommariamente imbalsamato, fu portato fuori da Parigi in carrozza, come da accordi presi da madame Denis con un suo amante, un prelato che aveva acconsentito al \"trucco\". Il suo funerale, molto sontuoso, fu officiato dal nipote, l'abb\u00e9 Mignot, parroco di Scelli\u00e8res, e nell'attiguo convento ebbe sepoltura lo scrittore. I medici che eseguirono l'autopsia ne asportarono il cervello e il cuore (riunito anni dopo ai resti per volont\u00e0 di Napoleone III), forse per impedire una sepoltura \"completa\", dato l'ordine dell'arcivescovo di Parigi di vietare la sepoltura in terra consacrata a Voltaire, o forse, pi\u00f9 probabilmente, per poterli conservare come reliquie laiche nella capitale; furono tumulati infatti temporaneamente nella Biblioteca Nazionale di Francia e alla Com\u00e9die Fran\u00e7aise. Se Voltaire era comunque morto senza perdono religioso, e la chiesa parigina gli neg\u00f2 ogni onore, tutti i membri della curia dove venne sepolto, vollero invece celebrare una messa cantata in sua memoria, e numerose cerimonie. Le propriet\u00e0 e l'ingente patrimonio di Voltaire passarono, per testamento, a Madame Denis e alla sua famiglia, ossia ai nipoti dello scrittore, nonch\u00e9 alla figlia adottiva Reine Philiberte de Varicourt, che aveva sposato il Marchese de Villette, nella cui casa parigina Voltaire visse i suoi ultimi giorni.\nA tredici anni dalla sua morte, in piena Rivoluzione francese, il corpo di Voltaire venne trasferito al Pantheon e qui sepolto l'11 luglio 1791 al termine di un funerale di Stato di proporzioni straordinarie per grandiosit\u00e0 e teatralit\u00e0, tanto che rimase memorabile persino il catafalco - su cui venne posto un busto del filosofo - allestito per il trasporto della sua salma. Da allora i resti di Voltaire riposano in questo luogo. Nel 1821 rischi\u00f2 la riesumazione, pi\u00f9 volte rifiutata in precedenza da Napoleone I, perch\u00e9 erano molti coloro, nel fronte cattolico, che ritenevano intollerabile la sua presenza all'interno di una chiesa, dato che il Pantheon era stato temporaneamente riconsacrato. Tuttavia re Luigi XVIII non la ritenne necessaria perch\u00e9 \"... il est bien assez puni d'avoir \u00e0 entendre la messe tous les jours.\" (cio\u00e8 \"\u00e8 gi\u00e0 punito abbastanza per il fatto di dover ascoltare la Messa tutti i giorni\"). La tomba \u00e8 vicina a quella dell'altro grande filosofo illuminista, Jean-Jacques Rousseau, il rivale di Voltaire, morto poco meno di un mese dopo (il 4 luglio), spesso fatto bersaglio fino alla fine di satire e invettive, ma nonostante questo accomunato a lui nella gloria postuma, venendo traslato al Pantheon nel 1794.\nSi diffuse per\u00f2 la leggenda che i monarchici ne avessero rubato le ossa nel 1814, insieme con quelle di Rousseau, per gettarle in una fossa comune, nel luogo dove oggi sorge la facolt\u00e0 di scienza dell'Universit\u00e0 parigina di Jussieu. Nel 1878 e successivamente (1898, anno della ricognizione dei sepolcri del Panth\u00e9on), tuttavia, diverse commissioni d'inchiesta stabilirono che i resti dei due grandi padri dell'Illuminismo, Jean-Jacques Rousseau e Francois-Marie Arouet detto Voltaire, si trovavano e si trovano tuttora nel Tempio della Fama di Francia.\nPensiero politico.\nCostituzionalismo e dispotismo illuminato.\nVoltaire non credeva che la Francia (e in generale ogni nazione) fosse pronta a una vera democrazia: perci\u00f2, non avendo fiducia nel popolo (a differenza di Rousseau, che credeva nella diretta sovranit\u00e0 popolare), non sostenne mai idee repubblicane n\u00e9 democratiche; bench\u00e9, dopo la morte, sia divenuto uno dei \"padri nobili\" della Rivoluzione, celebrato dai rivoluzionari, \u00e8 da ricordare che alcuni collaboratori e amici di Voltaire finirono vittime dei giacobini durante il regime del Terrore (tra essi Condorcet e Bailly). Per Voltaire, chi non \u00e8 stato \"illuminato\" dalla ragione, istruendosi ed elevandosi culturalmente, non pu\u00f2 partecipare al governo, pena il rischio di finire nella demagogia. Ammette comunque la democrazia rappresentativa e la divisione dei poteri proposta da Montesquieu, come realizzate in Inghilterra, ma non quella diretta, praticata a Ginevra.\nLa repubblica ginevrina, che gli apparve giusta e tollerante, si rivel\u00f2 un luogo di fanatismo. Lontano da idee populiste e anche radicali, se non sul ruolo della religione in politica (fu un deciso anticlericale), la sua posizione politica fu quella di un liberale moderato, avverso alla nobilt\u00e0 - che gli fa dubitare di un governo oligarchico - ma sostenitore della monarchia assoluta nella forma illuminata (anche se ammirava molto come \"governo ideale\" la monarchia costituzionale inglese) come forma di governo: il sovrano avrebbe dovuto governare saggiamente per la felicit\u00e0 del popolo, proprio perch\u00e9 \"illuminato\" dai filosofi, e garantire la libert\u00e0 di pensiero. Lo stesso Voltaire trov\u00f2 realizzazione delle sue idee politiche nella Prussia di Federico II, apparentemente un re-filosofo, che con le sue riforme acquist\u00f2 un ruolo di primo piano sullo scacchiere europeo. Il sogno del filosofo si rivel\u00f2 poi inattuato, rivelando in lui, soprattutto negli anni pi\u00f9 tardi un pessimismo di fondo attenuato dalle utopie vagheggiate nel \"Candido\", l'impossibile mondo ideale di Eldorado, dove non esistono fanatismi, prigioni e povert\u00e0, e la piccola fattoria autosufficiente dove il protagonista si ritira per lavorare, in una contrapposizione borghese all'ozio aristocratico.\nNelle opere successive esprime la volont\u00e0 di lavorare per la libert\u00e0 politica e civile, concentrandosi molto sulla lotta all'intolleranza, soprattutto religiosa, non appoggiandosi pi\u00f9 ai sovrani che lo avevano deluso.\nNon \u00e8 contrario in linea di principio ad una repubblica, ma lo \u00e8 nella pratica, in quanto egli, pensatore pragmatico, non vede nella sua epoca la necessit\u00e0 del conflitto monarchia-repubblica, che si svilupper\u00e0 11 anni dopo la sua morte con l'inizio della Rivoluzione nel 1789, ma quello monarchia-corti di giustizia (i cosiddetti \"parlamenti\", da non confondere con l'accezione inglese del termine, oggi usata per ogni organo legislativo), ed egli, contrario agli arbitri di tali magistrati di estrazione nobiliare, si schiera col sovrano che pu\u00f2 essere guidato dai filosofi, mentre la riforma delle corti richiede una complicata e lunga ristrutturazione legislativa. Il filosofo deve inoltre orientare la massa e spingerla per il giusto sentiero, guidarla, poich\u00e9 \u00able leggi sono fatte dall'opinione pubblica\u00bb.\nSulle riforme sociali: uguaglianza, giustizia e tolleranza.\nLa tolleranza, che va esercitata dal governante praticamente sempre (egli cita come esempio molti imperatori romani, in particolare Tito, Traiano, Antonino Pio e Marco Aurelio), \u00e8 il caposaldo del pensiero politico di Voltaire. Spesso gli \u00e8 attribuita, con varianti, la frase \"Non sono d'accordo con quello che dici, ma difender\u00f2 fino alla morte il tuo diritto a dirlo\". Tale citazione trova in realt\u00e0 riscontro soltanto in un testo della scrittrice britannica Evelyn Beatrice Hall. La citazione non si trova altres\u00ec in qualsivoglia opera di Voltaire. La frase avrebbe origine non dalla lettera del 6 febbraio 1770 all'abate Le Riche, come spesso si dice ma da un brano delle \"Questioni sull'Enciclopedia\": \nCi sono per\u00f2 molte altre frasi o aforismi di Voltaire che esprimono un concetto affine a questo, con diverse parole: in una lettera sul caso Calas, allegata da Voltaire al \"Trattato sulla tolleranza\": \u00abLa natura dice a tutti gli esseri umani: (...) Qualora foste tutti dello stesso parere, cosa che sicuramente non succeder\u00e0 mai, qualora non ci fosse che un solo uomo di parere contrario, gli dovrete perdonare: perch\u00e9 sono io che lo faccio pensare come lui pensa\u00bb, frase che anticipa il pensiero del liberalismo del secolo successivo; \u00abSiamo tutti figli della fragilit\u00e0: fallibili e inclini all'errore. Non resta dunque che perdonarci vicendevolmente le nostre follie. \u00c8 questa la prima legge naturale: il principio a fondamento di tutti i diritti umani\u00bb; \u00abDi tutte le superstizioni, la pi\u00f9 pericolosa \u00e8 quella di odiare il prossimo per le sue opinioni\u00bb; \u00ab\u00c8 cosa crudelissima perseguitare in questa vita quelli che non la pensano al nostro modo\u00bb; \u00abMa come! Sar\u00e0 permesso a ciascun cittadino di non credere che alla sua ragione e di pensare ci\u00f2 che questa ragione, illuminata o ingannata, gli detter\u00e0? \u00c8 necessario, purch\u00e9 non turbi l'ordine\u00bb; e molte altre.\nContro la pena di morte e la tortura.\nVoltaire accolse favorevolmente le tesi del giovane illuminista italiano Cesare Beccaria sull'abolizione della tortura e della pena di morte, come si evince dal commento molto positivo che fece all'opera \"Dei delitti e delle pene\", invitando i governanti a ridurre drasticamente l'uso della prima, per poi eliminarla completamente. Voltaire e Beccaria ebbero anche uno scambio epistolare. Sulla pena capitale Voltaire si oppone nettamente al suo uso e agli eccessi di violenza che la caratterizzavano; bench\u00e9 in certi casi possa apparire giusta, essa, alla ragione illuministica, si rivela solo una barbarie, in quanto i peggiori e incalliti criminali, anche se giustiziati, non saranno utili a nessuno, mentre potrebbero lavorare per il bene pubblico e riabilitarsi parzialmente, motivazione principale utilitaristica di Beccaria che Voltaire approva in pieno; egli considera l'ergastolo una punizione sufficiente per i delitti peggiori e violenti: \nVoltaire va anche oltre Beccaria, e considera, da un punto di vista umanitario, filantropico e giusnaturalista e in polemica con Rousseau, un arbitrio dello stato il togliere la vita, che \u00e8 diritto naturale di ogni essere umano (mentre la vendetta a sangue freddo squalifica la ragione umana e lo Stato stesso, in quanto non \u00e8 una legittima difesa della societ\u00e0, ma un accanimento), e non \u00e8 nella disponibilit\u00e0 della legge, oltre al fatto che \u00e8 possibile colpire anche innocenti, spesso senza proporzionalit\u00e0: \nVoltaire usa anche la sua arma pi\u00f9 potente, l'ironia, unita al sarcasmo e alla derisione della superstizione popolare: \nPer Voltaire il crimine pi\u00f9 orrendo che un uomo possa commettere \u00e8 la pena di morte applicata per motivi religiosi o ideologici, anche mascherati da crimini comuni, come nel caso Calas, ma dettati dal puro fanatismo religioso, per cui il principio del governo deve essere la tolleranza.\nTuttavia non si pu\u00f2 omettere e sottoporre ad una valutazione critica il fatto che lo stesso Voltaire contraddisse questi principi di tolleranza durante il suo dissidio con Rousseau.\nContro il nazionalismo e la guerra.\nSe l'uomo privato far\u00e0 fortuna proprio con le forniture militari, in un secolo denso di guerre, nello scrittore netta \u00e8 la condanna che emerge anche nei confronti del militarismo, del nazionalismo (in nome del cosmopolitismo) e della guerra fine a s\u00e9 stessa, uno dei motivi di rottura con Federico II, esplicitato anche nei racconti filosofici.\nVoltaire commenta con sarcasmo che\nLa genesi delle guerre settecentesche \u00e8 individuata nelle pretese dei potenti che accampano diritti basandosi su \"prove genealogiche\" remote:\nVoltaire attacca poi l'ampio uso dei mercenari di professione:\nLa guerra fa emergere il peggio dell'essere umano, non ci sono eroismi o idealismi che possano reggere:\nEgli attacca frequentemente l'uso politico della religione per giustificare le guerre e le violenze, e auspica la distruzione del fanatismo religioso: \nL'eguaglianza.\nPer Voltaire l'eguaglianza formale \u00e8 una condizione di natura, l'uomo selvaggio \u00e8 libero, anche se non civilizzato. L'uomo civile \u00e8 schiavo a causa delle guerre e dell'ingiustizia; l'eguaglianza sostanziale non c'\u00e8 perch\u00e9 ognuno svolga la sua funzione, con l'esempio che egli fa, nel \"Dizionario filosofico\", del cuoco e del cardinale, in cui ognuno deve svolgere la propria attivit\u00e0, come \u00e8 utile al momento presente, poich\u00e9 cos\u00ec sussister\u00e0 il mondo, anche se umanamente entrambi appartengono alla stessa condizione esistenziale.\nEconomicamente aderisce in parte al \"laissez faire\" liberale che muove i primi passi con l'Illuminismo, perlomeno nel richiedere la libert\u00e0 del commercio dal controllo statale; tuttavia, egli non \u00e8 un liberista come Adam Smith. Voltaire crede inoltre che il lusso, quando non \u00e8 un mero spreco, faccia bene all'economia e alla societ\u00e0, rendendo tutti pi\u00f9 prosperi e aumentando la sensazione di benessere generale.\nPoliticamente, invece, il suo pensiero non aderisce al liberalismo democratico poich\u00e9 ancora legato ad una concezione oligarchica e gerarchica della societ\u00e0, come si evince ad esempio da questo passaggio: \u00abLo spirito di una nazione risiede sempre nel piccolo numero che fa lavorare il gran numero, ne \u00e8 nutrito e lo governa.\u00bb.\nPensiero filosofico.\nVoltaire e il Regno Unito.\nTra le esperienze pi\u00f9 significative del Voltaire intellettuale sono certamente da annoverare i viaggi, quello nei Paesi Bassi e soprattutto quello nel Regno Unito; qui il giovane parigino vide praticare attivamente la tolleranza religiosa e la libert\u00e0 di espressione di idee politiche, filosofiche e scientifiche. Al suo spirito insofferente di ogni repressione assolutistica e clericale (anche perch\u00e9 reduce dall'esperienza nelle rigide scuole dei gesuiti) il Regno Unito appare come il simbolo di una forma di vita illuminata e libera.\nImmerso nello studio della cultura anglosassone, Voltaire rimane accecato dalle luminose e rivoluzionarie dottrine scientifiche di Newton e dal deismo e l'empirismo di John Locke. Egli trae, da questo incontro con la filosofia del Regno Unito, il concetto di una scienza concepita su base sperimentale intesa come determinazione delle leggi dei fenomeni e il concetto di una filosofia intesa come analisi e critica dell'esperienza umana nei vari campi. Nacquero cos\u00ec le \"Lettres sur les anglais\" o \"Lettres philosophiques\" (1734) che contribuirono ad allargare l'orizzonte razionale europeo ma che gli attirarono addosso i fulmini delle persecuzioni.\n\"Le Lettres\" vengono condannate, per quanto riguarda i princ\u00ecpi religiosi, da coloro che sostenevano la necessit\u00e0 politica dell'unit\u00e0 di culto; dal punto di vista politico, esse, esaltando l'onorabilit\u00e0 del commercio e la libert\u00e0, si opponevano spudoratamente al tradizionalistico regime francese, e dal lato filosofico, in nome dell'empirismo, tentavano di svincolare la ricerca scientifica dall'antica subordinazione alla verit\u00e0 religiosa. Il programma filosofico di Voltaire si delineer\u00e0 in maniera pi\u00f9 precisa successivamente con il \"Trait\u00e9 de m\u00e9taphisique\" (1734), la \"M\u00e9taphisique de Newton\" (1740), \"Remarques sur les pens\u00e9es de Pascal\" (1742), il \"Dictionnaire philosophique\" (1764), il \"Philosophe ignorant\" (1766), per citare i pi\u00f9 importanti.\nNon mancano tuttavia nelle sue opere accenti critici contro gli inglesi..\nLa religione naturale e l'anticlericalismo.\nIl problema che Voltaire principalmente si pone \u00e8 l'esistenza di Dio, conoscenza fondamentale per giungere a una giusta nozione dell'uomo. Il filosofo non la nega, come alcuni altri illuministi che si dichiaravano atei (il suo amico Diderot, D'Holbach e altri) perch\u00e9 non trovavano prova dell'esistenza di un \"Essere Supremo\", ma nemmeno, nel suo razionalismo laico, assume una posizione agnostica. Egli vede la prova dell'esistenza di Dio nell'ordine superiore dell'universo, infatti cos\u00ec come ogni opera dimostra un artefice, Dio esiste come autore del mondo e, se si vuole dare una causa all'esistenza degli esseri, si deve ammettere che sussiste un Essere creatore, un Principio primo, autore di un Disegno intelligente.\nIl deismo come credo universale.\nLa sua posizione fu pertanto deista, come gi\u00e0 accennato: \nDunque Dio esiste e sebbene abbracciando questa tesi si trovino molte difficolt\u00e0, le difficolt\u00e0 che si pongono abbracciando l'opinione contraria sarebbero ancora maggiori, vivendo Voltaire in un'epoca in cui le leggi dell'evoluzione non erano ancora scoperte e l'alternativa al deismo era l'eternit\u00e0 della \"materia\", che comunque \u00e8 un principio originale. Il Dio di Voltaire non \u00e8 il dio rivelato, ma non \u00e8 neanche un dio di una posizione panteista, come quella di Spinoza. \u00c8 una sorta di \"Grande Architetto dell'Universo\", un orologiaio autore di una macchina perfetta (tra l'altro, gli orologi erano una passione di Voltaire, che si dedicava alla costruzione di essi a Ferney). Voltaire non nega una Provvidenza, ma non accetta quella di tipo cristiano, ossia non accetta una provvidenza che sia contemporaneamente buona e onnipotente non aderendo alle risposte leibniziane sul problema del male (come ampiamente spiegato nel \"Candido\"); secondo le sue convinzioni (come quelle di molti del suo tempo), l'uomo nello stato di natura era felice, avendo istinto e ragione, ma la civilt\u00e0 ha contribuito all'infelicit\u00e0: occorre quindi accettare il mondo cos\u00ec com'\u00e8, e migliorarlo per quanto \u00e8 possibile. Aveva contribuito a queste sue convinzioni lo studio di Newton, conosciuto, come detto, nel periodo inglese: la cui scienza, pur rimanendo estranea, in quanto filosofia matematica, alla ricerca delle cause, risulta strettamente connessa alla metafisica teistica, implicando una razionale credenza in un Essere Supremo (\"\u00catre Supreme\", a cui si ispirer\u00e0 vagamente il Culto della Ragione di Robespierre).\nVoltaire inoltre \u00e8 spinto dalla censura, specialmente in alcune opere che egli voleva fossero a larga diffusione, fuori dall'ambiente accademico ed enciclopedico dei \"philosophes\", a non mettere troppo in dubbio il cristianesimo e il concetto di divinit\u00e0 tradizionale, onde convincere i propri interlocutori: ad esempio nel \"Trattato sulla tolleranza\", in cui spesso fa riferimento ai Vangeli o al cattolicesimo, sapendo di dover convincere - in primo luogo i giuristi cattolici - a riaprire il caso Calas, senza quindi entrare troppo in urto con la Chiesa e la fede diffusa.\nVoltaire crede comunque in un Dio che unifica, Dio di tutti gli uomini: universale come la ragione, Dio \u00e8 di tutti.\nCome altri pensatori-chiave del periodo si considera espressamente un deista/teista, esprimendosi cos\u00ec: \u00abCos'\u00e8 la fede? \u00c8 credere in qualcosa di evidente? No. Alla mia mente \u00e8 perfettamente evidente l'esistenza di un necessario, eterno, supremo, e intelligente Essere. Questa non \u00e8 materia di fede, ma di ragione\u00bb. Questa concezione assomiglia a quella del Dio impersonale/\"Logos\" degli stoici, di Cicerone e dei platonici, e in generale di quasi tutta la filosofia antica.\nUtilit\u00e0 filosofica del deismo all'epoca di Voltaire.\nIl deismo di Voltaire comunque si rifiuta di ammettere qualsiasi intervento di Dio nel mondo umano, ed \u00e8 restio, soprattutto dopo il terremoto di Lisbona, ad ammettere l'esistenza di una vera e propria Divina Provvidenza. Il Supremo ha solo avviato la macchina dell'universo, senza intervenire ulteriormente, come gli dei di Epicuro, dunque l'uomo \u00e8 libero, ovvero ha il potere di agire, anche se la sua libert\u00e0 \u00e8 limitata; il filosofo pu\u00f2 comunque rivolgersi all'Essere supremo, anche per incitare alla tolleranza gli uomini che leggeranno.\nAnche il naturalista Buffon, pre-evoluzionista, la condivide, e sar\u00e0 invece Diderot a staccarsene gradualmente dopo che i semi dell'evoluzionismo cominciano a diffondersi (anche se sar\u00e0 solo nel XIX secolo con Charles Darwin che nascer\u00e0 ufficialmente il concetto di selezione casuale delle specie). All'epoca della formazione culturale di Voltaire, la maggioranza dei razionalisti ammettevano la divinit\u00e0 come garante di ordine morale e \"motore immobile\" dell'universo e della vita, in quanto pareva una spiegazione pi\u00f9 semplice del materialismo ateo, propugnato ad esempio da Jean Meslier e da d'Holbach, in senso completamente meccanicista e determinista, e pi\u00f9 cautamente da Diderot. Voltaire accetta l'idea teologica di Newton, John Locke e David Hume, per cui, se in certi frangenti \u00e8 difficile credere, \u00e8 comunque un'idea accettabile, allo stato delle conoscenze dell'epoca. Solo con la scoperta dell'evoluzione darwiniana e la teoria cosmologica del Big Bang, questa molto successiva a Voltaire, molti scienziati e filosofi razionalisti abbandoneranno il deismo per l'agnosticismo e lo scetticismo..\nVoltaire critica razionalmente anche i testi biblici, mettendo in dubbio la storicit\u00e0 e la validit\u00e0 morale di gran parte dei testi. Il suo approccio generale \u00e8 ispirato a quello di alcuni riformatori come i sociniani, ma l'attitudine profondamente scettica del pensatore francese lo separa per\u00f2 sia da Locke sia dai teologi unitariani come appunto Fausto Socini, oltre che da Rousseau, deista tendente al calvinismo, e sostenitore di una religione civile \"imposta\" per legge, cio\u00e8 religione di Stato, che invece Voltaire considera inutile e ingiusta, se ci\u00f2 genera oppressione e violenza verso altri culti.\nLa polemica anticlericale e anticattolica.\nObiettivo principale di Voltaire e di tutto il suo pensiero, o, se si vuole, la missione della sua vita, \u00e8 l'annientamento della Chiesa cattolica (che lui chiama \"l'infame\", anche se utilizza questo termine con riferimento a ogni spiritualit\u00e0 forte, che senza mezzi termini ritiene semplicemente fanatismo religioso). Egli infatti tenta di demolire il cattolicesimo per proclamare la validit\u00e0 della religione naturale.\nIn una lettera a Federico II del 1767, scrive riferendosi al cattolicesimo: \"La nostra [religione] \u00e8 senza dubbio la pi\u00f9 ridicola, la pi\u00f9 assurda e la pi\u00f9 assetata di sangue mai venuta a infettare il mondo\".\nLa sua fede nei principi della morale naturale mira a unire spiritualmente gli uomini al di l\u00e0 delle differenze di costumi e di usanze. Proclama quindi la tolleranza contro il fanatismo e la superstizione (che stanno \u00aballa religione come l'astrologia all'astronomia\u00bb) nel \"Trattato sulla tolleranza\" (1763), nonch\u00e9 la laicit\u00e0 tramite molti scritti anticlericali: uno dei suoi obiettivi \u00e8 la completa separazione tra Chiesa e Stato, ad esempio con l'istituzione del matrimonio civile.\nVoltaire era solito firmare la fine delle sue lettere con \"\u00c9crasez l'infame\" (schiacciate l'infame); in seguito lo abbrevi\u00f2 con \"Ecr. L'inf.\". Per liberare le religioni positive da queste piaghe \u00e8 necessario trasformare tali culti, compreso il cristianesimo, nella religione naturale, lasciando cadere il loro patrimonio dogmatico e facendo ricorso all'azione illuminatrice della ragione.\nDal cristianesimo primitivo Voltaire accetta alcuni insegnamenti morali, ovvero la semplicit\u00e0, l'umanit\u00e0, la carit\u00e0, e ritiene che voler ridurre questa dottrina alla metafisica significa farne una fonte di errori. Pi\u00f9 volte infatti il parigino, elogiando la dottrina cristiana predicata da Cristo e dai suoi discepoli (anche se dubita della veridicit\u00e0 dei racconti evangelici), addebiter\u00e0 la degenerazione di questa in fanatismo, alla struttura che gli uomini, e non il Redentore, hanno dato alla chiesa. Il Cristianesimo, se vissuto in maniera razionale, senza dogmi, riti, miracoli, clero e fede cieca, nel pensiero di Voltaire coincide con la legge di natura.\nContro il cristianesimo moderno e la concezione materialistica.\nVoltaire porta avanti una doppia polemica, contro l'intolleranza e la sclericit\u00e0 del cattolicesimo, e contro l'ateismo e il materialismo, sebbene gran parte della sua speculazione parta da elementi materiali. \u00abVoltaire non si sente l'animo di decidersi n\u00e9 per il materialismo n\u00e9 per lo spiritualismo. Egli ripete spesso che \"come non sappiamo che cosa sia uno spirito, cos\u00ec ignoriamo cosa sia un corpo\"\u00bb.\nIl filosofo dir\u00e0 che \"l'ateismo non si oppone ai delitti ma il fanatismo spinge a commetterli\", anche se concluder\u00e0 poi che essendo l'ateismo quasi sempre fatale alle virt\u00f9, in una societ\u00e0 \u00e8 pi\u00f9 utile avere una religione, anche se fallace, che non averne nessuna. \u00c8 principalmente un problema etico, sulla religione come \"instrumentum regnii\", e come coscienza del popolo e del re, oltre che l'utilizzo della nozione di Dio come una sorta di \"motore primo\" della creazione. Voltaire crede che la colpa non sia per\u00f2 degli atei espliciti e convinti (ed \u00e8 molto pi\u00f9 sfumato nei giudizi verso il generico panteismo o l'irreligiosit\u00e0), ma delle religioni rivelate, principalmente del cristianesimo, che, rendendo odioso il loro Dio, hanno spinto a negarlo del tutto. La religione razionale pu\u00f2 essere utile a mantenere l'ordine nel popolo ignorante, come gi\u00e0 ricordava Niccol\u00f2 Machiavelli, che pure non vi credeva. La superstizione \u00e8 ritenuta sbagliata e ridicola, a meno che non serva a evitare che il popolo divenga intollerante e ancora pi\u00f9 dannoso; Voltaire teme difatti, come un superstizioso intollerante, anche un ateo violento e intollerante, affermando che l'ateo morale (di cui parla invece d'Holbach), \u00e8 cosa molto rara. Fa anche l'esempio delle religioni e delle credenze pagane, che spesso svolgevano una funzione morale ed erano personificazioni di principi e comportamenti, pur essendo ridicole anch'esse agli occhi di un filosofo. Afferma che \"Les lois veillent sur les crimes connus, et la religion sur les crimes secrets\" (la legge vigila sui crimini conosciuti, la religione su quelli segreti).\nNon solo il cristianesimo, soprattutto il cattolicesimo, ma ogni religione rivelata, \u00e8 solo una superstizione inventata dall'uomo, ed \u00e8 ormai troppo corrotta perch\u00e9 si possa recuperare in pieno. Secondo il giornalista cattolico Vittorio Messori l'antipatia di Voltaire per la chiesa cattolica era manifesta e costante: nel 1773 egli si spinse ad affermare la vicina fine del Cristianesimo: \nQuasi ironicamente, la casa parigina di Voltaire divenne un deposito della Societ\u00e0 Biblica protestante di Francia. Voltaire attacca anche, nelle sue opere, l'Islam e altri culti non cristiani, ad esempio in \"Maometto ossia il fanatismo\" e in \"Zadig\". Per spiegare il male, Voltaire afferma che accade per colpa dell'uomo, che combatte guerre e cede a fanatismo e violenza o \u00e8 insito nella natura delle cose, ma il progresso e il lavoro umano lo attenuer\u00e0 per quanto possibile. Del resto, scrive, \"sarebbe strano che tutta la natura, tutti gli astri obbedissero a delle leggi eterne, e che vi fosse un piccolo animale alto cinque piedi che, a dispetto di queste leggi, potesse agire sempre come gli piace solo secondo il suo capriccio\". Sull'immortalit\u00e0 dell'anima e sull'esistenza di una vita dopo la morte, invece, Voltaire \u00e8 pi\u00f9 ambiguo, e mantiene una posizione di agnosticismo, evitando di pronunciarsi esplicitamente su questo argomento.\nDegna di menzione \u00e8 la polemica che Voltaire porter\u00e0 avanti contro Blaise Pascal, che diventer\u00e0 soprattutto polemica contro l'apologetica e il pessimismo cristiano in genere. Voltaire dice di prendere le difese dell'umanit\u00e0 contro quel \"misantropo sublime\", che insegnava agli uomini a odiare la loro stessa natura. Pi\u00f9 che con l'autore delle \"Provinciales\", egli dice di scagliarsi contro quello dei \"Pens\u00e9es\", in difesa di una diversa concezione dell'uomo, del quale sottolinea piuttosto la complessit\u00e0 dell'animo, la molteplicit\u00e0 del comportamento, affinch\u00e9 l'uomo si riconosca e si accetti per quello che \u00e8, e non tenti un assurdo superamento del suo stato.\nIn conclusione si pu\u00f2 asserire che entrambi i filosofi riconoscono che l'essere umano per la sua condizione \u00e8 legato al mondo, ma Pascal pretende che egli se ne liberi e se ne distolga, Voltaire vuole che la riconosca e l'accetti: era il mondo nuovo che si scagliava contro il vecchio.\nEtica e animali.\nTra gli argomenti polemici di Voltaire vi \u00e8 un deciso attacco all'idea teologica della differenza essenziale e sovrannaturale fra l'essere umano e gli animali e della superiorit\u00e0 di diritto divino da parte dell'uomo nei confronti dell'intera natura. Partendo da questa critica, lo scrittore condanna la vivisezione e i tormenti inflitti agli animali d'allevamento, mostrando simpatia per il vegetarismo dei pitagorici, di Porfirio e di Isaac Newton. La questione della crudelt\u00e0 verso gli animali e del vegetarismo \u00e8 affrontata da Voltaire in parecchie opere, dagli \"Elementi della filosofia di Newton\" al \"Saggio sui costumi\" (nel capitolo sull'India), e anche in \"Zadig\", nel \"Dizionario filosofico\" in \"La principessa di Babilonia\" e specialmente nel \"Dialogo del cappone e della pollastrella\".\nVoltaire\u00a0\u2013 che pu\u00f2 essere considerato, sotto questo aspetto, un precursore di Jeremy Bentham \u2013 pone aspramente in discussione le posizioni cartesiane che riducevano l'animale ad una macchina senza coscienza. Nel \"Dizionario filosofico\"\n, egli sottolinea quale vergogna sia stata \u00abaver detto che le bestie sono macchine prive di coscienza e sentimento\u00bb e, rivolgendosi al vivisettore che seziona un animale nella pi\u00f9 assoluta indifferenza, gli chiede: \u00abtu scopri in lui gli stessi organi di sentimento che sono in te. Rispondimi, meccanicista, la natura ha dunque combinato in lui tutte le molle del sentimento affinch\u00e9 egli non senta?\u00bb.\nVoltaire e la storiografia umana.\nVoltaire fu uno dei pi\u00f9 celebri storici del suo secolo. Le concezioni filosofiche di Voltaire sono inscindibili dal suo modo di fare storia. Infatti egli vuole trattare questa disciplina da filosofo, cio\u00e8 cogliendo al di l\u00e0 della congerie dei fatti un ordine progressivo che ne riveli il significato permanente.\nDalle sue grandi opere storiche (\"Historie de Charles XII\" del 1731, \"Les siecle de Louis XIV\" del 1751, \"Essai sur les moeurs et l'esprit des nations\" del 1754-1758), nasce una storia \"dello spirito umano\", ovvero del Progresso inteso come il dominio che la ragione esercita sulle passioni, nelle quali si radicano i pregiudizi e gli errori, infatti l\u2019\"Essai\" presenta sempre come incombente il pericolo del fanatismo. La filosofia della storia di Voltaire inaugura, dopo il precursore Giambattista Vico, il cosiddetto \"storicismo\", per cui la realt\u00e0 \u00e8 storia, calata nel suo contesto, e immanenza.\nLa storia non \u00e8 pi\u00f9 orientata verso la conoscenza di Dio, problema filosofico, non \u00e8 questo lo scopo dell'uomo, il quale deve invece dedicarsi a capire e a conoscere s\u00e9 stesso fino a che la scoperta della storia si identifichi con la scoperta dell'uomo. La storia \u00e8 diventata storia dell'Illuminismo, del rischiaramento progressivo che l'uomo fa di s\u00e9 stesso, della progressiva scoperta del suo principio razionale. A volte, per\u00f2, sacrifica la perfetta veridicit\u00e0, come quando applica la filosofia alla storia, per semplificare alcuni concetti e renderli chiari.\nL'India come culla dell'umanit\u00e0.\nIl modello antropologico di fondo dell'orientalismo settecentesco, ripreso poi da Diderot, pu\u00f2 inoltre essere ben percepito nell\u2032\"Essai sur les m\u0153urs\" di Voltaire. In questa \"storia universale\" - cos\u00ec infatti si intitolava una versione precedente del \"Essai\" che l'autore aveva scritto - Voltaire scosse l'establishment clericale e accademico ponendo la Cina, e soprattutto l'India, a capo della sua cronologia, con gli ebrei (tradizionalmente posti all'origine della cronologia sacra della storia) ben dietro. Voltaire infatti present\u00f2 l'India e la Cina come le prime civilt\u00e0 avanzate del mondo antico e, aggiungendo al danno la beffa, sugger\u00ec che gli ebrei non solo succedettero a delle civilt\u00e0 precedenti, ma anche che le avevano copiati: \u00abGli ebrei hanno copiato tutto da altre nazioni\u00bb. Voltaire diffuse queste affermazioni eterodosse anche nei suoi \"Contes\". e nelle critiche agli ebrei contenute nel \"Dizionario filosofico\".\nSecondo il filosofo di Ferney, i progenitori di tutte le conoscenze erano soprattutto gli Indiani: \u00abSono convinto che tutto provenga dalle rive del Gange, l'astronomia, l'astrologia, la metempsicosi etc...\u00bb. Questa ipotesi era particolarmente seduttiva, perch\u00e9 poteva essere estesa agli aspetti pi\u00f9 sofisticati della cultura umana, vale a dire, ad esempio, le scienze. In qualit\u00e0 di storico, approfond\u00ec anche le convinzioni religiose, , degli asiatici.\nVoltaire e l'astronomo francese Jean Sylvain Bailly ebbero un vivace scambio epistolare che fu pubblicato dallo stesso Bailly nelle \"Lettres sur l'origine des sciences\". Bailly, pur apprezzando l'ipotesi di Voltaire, cerca comunque di confutarla per propugnare la sua tesi di un antichissimo popolo nordico progenitore dell'umanit\u00e0, secondo la propria concezione della storia.\nSecondo lo storico David Harvey, \u00absebbene colpito dalla storia dell'astronomia di Bailly, Voltaire era ben poco convinto dalla sua pretesa delle origini nordiche della scienza\u00bb. Dichiarando di essere \u00abconvinto che ogni cosa sia giunta a noi dalle sponde del Gange\u00bb Voltaire rispose che i Brahmani \u00abdimorando in un clima incantevole e al quale la natura aveva donato tutti i suoi doni, dovevano, mi sembra, avere pi\u00f9 tempo libero per contemplare le stelle rispetto ai Tartari e agli Uzbeki\u00bb facendo riferimento ai territori, quelli della Scizia e del Caucaso, che secondo Bailly avevano ospitato quella sconosciuta civilt\u00e0 avanzata di cui parlava. Al contrario, sosteneva che \u00abla Scizia non ha mai prodotto nulla, se non le tigri, capaci solo di divorare i nostri agnelli\u00bb e chiese ironicamente a Bailly: \u00ab\u00c8 credibile che queste tigri siano partite dalle loro terre selvagge con quadranti e astrolabi?\u00bb. Lo storico Rolando Minuti ha notato che le \u00abmetafore zoomorfe\u00bb erano centrali nella rappresentazione di Voltaire dei popoli \"barbari\" del Asia centrale, e gli servivano, all'interno della sua macro-narrativa sull'origine della civilt\u00e0, per giustapporre la natura distruttiva e animalesca dei popoli nomadi con la coltivazione delle arti e delle scienze dalle civilt\u00e0 urbane originarie del Gange, dipingendo le prime come \u00able antagoniste storiche della civilizzazione\u00bb.\nQuesta concezione dell'India come origine della civilt\u00e0 avr\u00e0 molta fortuna nel XIX secolo, essendo ripresa anche da Arthur Schopenhauer.\nIl reale e l'ironia voltairiana.\nShaftesbury disse che \"non c'\u00e8 miglior rimedio del buon umore contro la superstizione e l'intolleranza e nessuno mise in pratica meglio di Voltaire questo principio\"; infatti \"il suo modo di procedere si avvicina a quello di un caricaturista, che \u00e8 sempre vicino al modello da cui parte, ma attraverso un gioco di prospettive e di proporzioni abilmente falsate, ci d\u00e0 la sua interpretazione\".\nPer Voltaire, nonostante ci sia sempre del buono che ha impedito la totale autodistruzione del genere umano, lungo la storia e nel presente si vedono enormi ingiustizie e tragedie, e l'unico modo per affrontare il male con lucidit\u00e0, \u00e8 quello di riderne, anche cinicamente, tramite un umorismo che ridicolizzi l'ottimismo consolatorio e teorico, scaricando attraverso l'ironia e la satira, fiorente nel Settecento, la tensione emotiva, anzich\u00e9 dirottarla sul sentimento, come faranno i romantici.\nL'umorismo, l'ironia, la satira, il sarcasmo, l'irrisione aperta o velata, sono da lui adoperati di volta in volta contro la metafisica, la scolastica o le credenze religiose tradizionali. Ma talvolta, questo semplicizzare ironicamente certe situazioni, lo porta a trascurare o a non cogliere aspetti molto importanti della storia.\nAccuse di razzismo, eurocentrismo e altre critiche.\nLa filosofia, per Voltaire, deve essere lo spirito critico che si oppone alla tradizione per discernere il vero dal falso, bisogna scegliere tra i fatti stessi i pi\u00f9 importanti e significativi per delineare la storia delle civilt\u00e0. In conseguenza Voltaire non prende in considerazione i periodi oscuri della storia, ovvero tutto ci\u00f2 che non ha costituito cultura secondo l'Illuminismo, ed esclude dalla sua storia \"universale\" i popoli barbari, che non hanno apportato il loro contributo al progresso della civilt\u00e0 umana.\nEmblematici, tra i passi di certa attribuzione, alcune tesi del \"Trattato di Metafisica\" (1734), in cui chiaramente esprime la sua tesi sull'inferiorit\u00e0 della razza \"negra\", che avrebbe avuto origine da amplessi tra uomini e scimmie, riprendendo le tesi di molti scienziati dell'epoca; allo stesso modo come altri riteneva anormale l'omosessualit\u00e0: nel \"Dizionario filosofico\" si esprime contro la pederastia, chiamata \"amore socratico\" (d'altro canto ebbe rapporti di amicizia, seppur burrascosi e intervallati da clamorosi litigi, con Federico II, che lo stesso Voltaire considerava avesse un orientamento omosessuale); afferma anche l'inferiorit\u00e0 degli africani rispetto a scimmie, leoni, elefanti oltre che agli uomini bianchi. Espresse anche, pur deridendo e criticando spesso i gesuiti per il loro presunto regno in Paraguay, un'opinione parzialmente positiva delle riduzioni, dove la compagnia istruiva e armava gli indios, in quanto cos\u00ec li sottraeva allo schiavismo, anche se asservendoli ad una teocrazia che eliminava il \"buon selvaggio\", in cui, peraltro, Voltaire non aveva molta fiducia, a differenza di Rousseau, anche se considerava gli uomini non contaminati come \"migliori\" e naturali, e non malvagi in origine, cos\u00ec come innocenti sono nell'infanzia.\nSullo schiavismo.\nNel \"Saggio sui costumi\" afferma di considerare gli africani inferiori intellettualmente, motivo per cui sono ridotti \"per natura\" in schiavit\u00f9, poich\u00e9, aggiunge, \u00abun popolo che vende i propri figli \u00e8 moralmente peggiore di uno che li compra\u00bb.\nIl giornalista cattolico Francesco Agnoli riporta che Voltaire nel \"Trattato sulla metafisica\" (1734) e nel \"Saggio sui costumi e sullo spirito delle nazioni\" (1756), afferma che, checch\u00e9 ne dica \u00abun uomo vestito di lungo e nero abito talare (il prete, ndr), i bianchi con la barba, i negri dai capelli crespi, gli asiatici dal codino, e gli uomini senza barba non discendono dallo stesso uomo\u00bb. Prosegue situando i negri nel gradino pi\u00f9 basso della scala, definendoli \"animali\", dando credito all\u2019idea mitica di matrimoni tra le negre e le scimmie, e considerando i bianchi \u00absuperiori a questi negri, come i neri alle scimmie, e le scimmie alle ostriche\u00bb.. La stessa posizione \u00e8 sostenuta dallo scrittore apologeta cattolico Vittorio Messori nel volume \"Qualche ragione per credere\". Spesso queste prese di posizione si trovano ripetute nella pubblicistica di area cattolica, anche contemporanea.\nMaurizio Ghiretti, riprendendo Leon Poliakov, ricorda anche che Voltaire \u00e8 \"azionista di una compagnia che commercia schiavi neri\", e forse proprio in uno di questi traffici si trova beffato due volte da bianchi-usurai ebrei.\nAnche secondo un articolo della Soci\u00e9t\u00e9 Voltaire, Voltaire invest\u00ec direttamente 1000 sterline sulla nave Saint-Georges, partita nel 1751 alla volta di Buenos Aires, con scalo nel golfo della Guinea, un investimento che comprendeva quindi la tratta dei negri verso le Americhe.\nAltri scrittori del XIX secolo come Jean Ehrard riportano che Voltaire tenne corrispondenza con i negrieri, anche se Domenico Losurdo ricorda che fu John Locke a possedere azioni in una compagnia schiavista e non Voltaire.\nI sostenitori di Voltaire giudicano tali affermazioni delle \"leggende metropolitane\" diffuse da falsari anti-illuministi e filo-clericali, in particolare la presunta lettera dove Voltaire si complimenta con un armatore negriero di Nantes, non si trova nell'epistolario o nelle carte di Voltaire ma solo in un'opera del 1877 del falsario Jacquot. Esiste invece una lettera di Voltaire indirizzata all\u2019armatore Montadouin, datata 2 giugno 1768, in cui il filosofo ringrazia l\u2019armatore per aver dato il suo nome ad un vascello.\nCome prova del fatto che Voltaire non fosse d'accordo con queste pratiche vengono portati anche alcuni passaggi dei suoi scritti in cui attacca la tratta degli schiavi e l'uso della schiavit\u00f9: nel \"Commentaire sur l'Esprit des lois\" (1777) elogia Montesquieu per aver \u00abchiamato obbrobrio questa odiosa pratica\u00bb, mentre nel 1769 aveva espresso entusiasmo per la liberazione dei propri schiavi effettuata dai quaccheri, nelle Tredici Colonie dell'America del Nord.. Inoltre Voltaire depreca la crudelt\u00e0 e gli eccessi dello schiavismo nel capitolo XIX di \"Candido\", in cui fa parlare delle sue disgrazie uno schiavo nero, il quale viene mostrato avere una mente razionale, umana e niente affatto \"bestiale\", mentre il protagonista Candido simpatizza decisamente per lui.\nNel finale del \"Trattato sulla tolleranza\" (1763), rivolgendosi a Dio, Voltaire scrive al proposito dell'uguaglianza fra gli uomini:\nEbraismo.\nVoltaire \u00e8 un convinto antigiudaico. Alcuni brani del \"Dizionario filosofico\" non sono affatto teneri verso gli ebrei: \nSempre nella stessa voce:\nNella voce \"Stati e governi\" vengono definiti \"un'orda di ladri e usurai\". Tuttavia, nonostante la sua virulenza antigiudaica, non possiamo dire che Voltaire fosse completamente antisemita: in altre occasioni considera gli ebrei meglio dei cristiani, poich\u00e9 pi\u00f9 tolleranti in campo religioso. e nei capitoli XII e XIII (quest'ultimo intitolato \"Estrema tolleranza degli ebrei\") del \"Trattato sulla tolleranza\" arriva anche ad elogiarli in parte:\nVoltaire qui elogia la tolleranza pratica degli ebrei, a dispetto della loro religione \"intollerante\"; gli ebrei pacifici e secolarizzati hanno diritto di vivere tranquilli, ma non sarebbe cos\u00ec se seguissero alla lettera le prescrizioni religiose: \nAltrove prende invece la difesa del cristianesimo delle origini (che altrove spesso critica), contro gli ebrei che lo diffamavano: Siccome nelle lettere private e in altri testi (\"\u00abconcludo dicendo che ogni uomo assennato, ogni uomo probo, deve avere in orrore la setta cristiana\u00bb\"), Voltaire \u00e8 assai critico con il cristianesimo, non \u00e8 chiaro se si tratti di finta ironia elogiativa nei confronti di esso, come appare anche nel \"Trattato sulla tolleranza\" e anche altrove nel \"Dizionario filosofico\", dove parla della \"nostra santa religione\" in termini spesso sarcastici (anche perch\u00e9 essendo Voltaire un non cristiano appare strano che definisca Ges\u00f9 \"il nostro Salvatore\").\nGli ebrei sono bersaglio di ironia anche nel \"Candido\" (in particolare per le loro presunte abitudini, come l'usura e l'avarizia, ma non per razzismo \"biologico\", Voltaire non considera gli ebrei \"una razza\", ma un popolo o un gruppo religioso) dove appare ad esempio un giudeo avaro e corrotto di nome don Issacar, bench\u00e9 si opponga con decisione alle persecuzioni contro di loro, e non da meno il parigino si espresse sui cristiani (nel libro satireggiati ad esempio dalla figura del Grande Inquisitore, contraltare cattolico di don Issacar) e sugli arabi musulmani, fatto che ha portato alcuni ad accusare Voltaire di antisemitismo o perlomeno di razzismo generico.\nPi\u00f9 che di antisemitismo, sarebbe pi\u00f9 giusto, secondo alcuni, parlare di antigiudaismo, in quanto Voltaire prende di mira principalmente quella che giudica la crudelt\u00e0 e l'ignoranza della religione ebraica e di certa cultura giudaica, come fanno anche altri \"philosophes\".\nLa studiosa di ebraismo Elena Loewenthal afferma che il testo della voce \"Juifs\", peraltro spesso espunto da numerose edizioni del \"Dizionario\" e pubblicato anche come pamphlet singolo, lascia \u00abstupiti, colpiti, delusi\u00bb pur riconoscendo l'assenza d'invettive proprie dell'antisemitismo, trattandosi perlopi\u00f9 di riprese delle posizioni di filosofi romani come Cicerone e di attacchi culturali e religiosi, non etnici. Per\u00f2, quando Voltaire scrive sugli ebrei, secondo Loewenthal, l'astio va ben oltre la polemica antireligiosa, anche se il filosofo condanna esplicitamente i pogrom e i roghi d'ogni tempo; egli poi \u00abpropone agli ebrei di tornarsene in Palestina, idea che sarebbe piaciuta ai futuri sionisti se non fosse accompagnata da sarcasmi come \"potreste cantare liberamente nel vostro detestabile gergo la vostra detestabile musica\"\u00bb.\nIn sostanza Voltaire tollera gli ebrei che si riconoscono nelle leggi dello Stato, e sostiene la tolleranza religiosa nei loro confronti, ma non li ama per nulla.\nIslam.\nVoltaire, come espresse numerose opinioni anticattoliche, oltre al suo noto anticlericalismo, in coerenza con la propria filosofia deista critic\u00f2 anche l'Islam. Nel \"Saggio sui costumi\" critica Maometto e gli arabi (pur esprimendo qualche apprezzamento per alcuni aspetti della loro civilt\u00e0), gi\u00e0 bersaglio, ad esempio nell'omonima opera teatrale \"Maometto ossia il fanatismo\", nonch\u00e9 ebrei e cristiani. Nel \"Dizionario filosofico\" parla del Corano: \nCritiche si trovano sparse anche nel \"Candido\" e in \"Zadig\". Nel detto \"Saggio sui costumi e lo spirito delle nazioni\" (francese: \"Essai sur les moeurs et l'esprit des nations\"), una panoramica dei popoli e delle nazioni senza il desiderio di scendere su dettagli statistici, Voltaire dedica:\nRiguardo a Maometto dice: \nLa superiorit\u00e0 della ragione sui \"popoli barbari\".\nAspre critiche vengono da lui anche sui prussiani, sui francesi, definiti, \"folli\" (come del resto defin\u00ec anche gli inglesi) e abitanti di un \"paese dove le scimmie stuzzicano tigri\", popolo a cui lui stesso apparteneva, consentendo di sfumare parte del cosiddetto razzismo voltairiano - che mai invoca stermini e sottomissioni di popoli, per quanto \"inferiori\" siano - nella derisione verso chi non utilizza i \"lumi\" della ragione o a quella verso i generici \"barbari\", atteggiamento eurocentrico tipico degli intellettuali e delle persone del suo tempo: \nVoltaire simbolo dei \"Lumi\".\nIn generale Voltaire ha rappresentato l'Illuminismo, con il suo spirito caustico e critico, il desiderio di chiarezza e lucidit\u00e0, il rifiuto del fanatismo superstizioso, con una ferma fiducia nella ragione, ma senza inclinazioni eccessive all'ottimismo e alla fiducia nella maggior parte degli individui. A questo riguardo \u00e8 esemplare il romanzo satirico \"Candide\" (\"Candido\", 1759), ove Voltaire si fa beffe dell'ottimismo filosofico difeso da Leibniz. Egli infatti accusa violentemente l'ottimismo ipocrita, il \"tout est bien\" e la cosiddetta teoria dei migliori dei mondi possibili, perch\u00e9 fanno apparire ancora peggiori i mali di origine naturale e non, che sperimentiamo, rappresentandoli come inevitabili e intrinseci nell'universo. Ad esso oppone il vero ottimismo, ovvero la credenza nel progresso umano di cui la scienza e la filosofia illuminista si fanno portatori, anche se una minima parte di quei mali sono davvero intrinseci e occorrer\u00e0 comunque sopportarli.\nVoltaire \"era un uomo che godeva sino in fondo della mondanit\u00e0, con i suoi veleni e le sue delizie. Quello che pochi sanno \u00e8 che dedicava, ogni anno, un giorno alla solitudine e al lutto: un giorno in cui si chiudeva in casa, rinunciando ad ogni commercio umano, per elaborare il lutto sino in fondo. E questo giorno era il 24 agosto, anniversario della notte di san Bartolomeo: un evento che il Nostro soffriva quasi fisicamente, perch\u00e9 simbolo degli effetti del fanatismo religioso, benedetto, a cose fatte, dalla gioiosa commozione del papa. A quanto sembra, Voltaire dedicava quel giorno all'aggiornamento di una sua personale statistica: quella dei morti nelle persecuzioni e nelle guerre di religione, arrivando, si dice, ad una cifra di circa 24/25 milioni\"..\nA Voltaire si sono ispirati moltissimi intellettuali successivi, vicini e lontani nel tempo, tra cui, anche in minima parte: Thomas Jefferson, Benjamin Franklin, Maximilien de Robespierre, il Marchese de Sade, Bailly, Condorcet, Cesare Beccaria, Alfieri, Leopardi, Marx, Kant, Schopenhauer, Nietzsche, Victor Hugo, Benedetto Croce e molti altri.\nEgli \u00e8 citato criticamente in molte opere anti-rivoluzionarie, spesso attribuendogli posizioni estremiste che non ebbe mai (ad esempio ne \"L'antireligioneria\" di Vittorio Alfieri, nella \"Basvilliana\" di Vincenzo Monti, oltre che da Joseph de Maistre).\nA Voltaire viene spesso attribuita la frase \u00abNon sono d'accordo con quello che dici, ma darei la vita perch\u00e9 tu lo possa dire\u00bb, che per\u00f2 non \u00e8 sua bens\u00ec di Evelyn Beatrice Hall.\nCronologia.\nDi seguito viene riportata una cronologia riassuntiva della vita e delle opere di Voltaire:\nCinema.\nUn film sulla vita dello scrittore e filosofo francese, intitolato semplicemente \"Voltaire\" fu girato nel 1933 da John G. Adolfi; lo scrittore era in questo film interpretato dall'attore inglese George Arliss. La figura di Voltaire appare in altri film e serie televisive ambientate nella sua epoca, come \"Jeanne Poisson, Marquise de Pompadour\" del 2006.\nDiversi film furono inoltre tratti dalle sue opere, in particolare dal \"Candido\"."}
{"id": "32528", "revid": "399", "url": "https://it.wikipedia.org/wiki?curid=32528", "title": "Zar", "text": "Zar, a volte scritto come czar o tzar o zair, ma anche tsar, (, \"car'\", ; in bulgaro \u0446\u0430\u0440, \"car\"; dal latino \"Caesar\", poi \"C'zar\", infine \"zar\"), \u00e8 un titolo usato per designare i monarchi slavi orientali e meridionali dell'Europa orientale, nato a partire dai monarchi bulgari del Primo Impero Bulgaro dal X secolo in poi e divenuto successivamente popolare coi sovrani dell'Impero russo dal 1547 al 1917. Il termine deriva dalla parola latina \"caesar\", inteso come \"imperatore\" nel senso medievale europeo del termine: un sovrano con lo stesso rango di un imperatore romano, che lo deteneva con l'approvazione di un altro imperatore o di un supremo ecclesiastico (il Papa o il Patriarca Ecumenico).\nIl primo regnante ad adottare ufficialmente il titolo fu lo Zar bulgaro Simeone I il Grande (893-927), che ottenne il titolo dal Patriarca Nicola durante la guerra Bulgaro-Bizantina del 913-927. Il primo sovrano russo ad adottare ufficialmente il titolo fu invece Ivan IV il Terribile (1547-1584), come simbolo del cambiamento della natura della monarchia russa; fino a quel momento il titolo era quello di principe di Moscovia. Nel 1721 Pietro I il Grande adott\u00f2 il titolo di imperatore con cui lui ed i suoi discendenti sono conosciuti e che era considerato interscambiabile con il termine zar.\nLo zar era imperatore di tutte le Russie: Grande, Piccola e Bianca.\nLa fine degli zar russi avviene nel 1917 a causa della rivoluzione russa che port\u00f2 la fine anche della monarchia e la nascita della repubblica, la quale verr\u00e0 instaurata nel nuovo governo, la Repubblica Socialista Federativa Sovietica Russa, creata dagli artefici della rivoluzione, i bolscevichi guidati da Lenin. L'ultimo zar fu Nicola II di Russia. Con la sua abdicazione e l'abolizione della monarchia nel marzo 1917, dopo la Rivoluzione di Febbraio (che era la fase iniziale della rivoluzione russa), vennero instaurati due governi: il Governo provvisorio russo e il Soviet di Pietrogrado dei bolscevichi; quest'ultimi riuscirono ad effettuare un colpo di Stato nel Governo provvisorio russo, facendolo fallire, e la Russia divenne dei bolscevichi. Nicola II di Russia venne assassinato dai bolscevichi insieme alla sua famiglia il 17 luglio 1918.\nNelle lingue slave spesso \u00e8 stato usato il termine zar per tradurre la parola imperatore; per esempio il titolo di imperatore del Giappone veniva tradotto come zar del Giappone. Il termine \u00e8 stato usato anche in altri stati come la Serbia e la Croazia.\nTitolatura completa.\nLa titolatura completa degli zar di Russia iniziava con: \"Per grazia di Dio, Imperatore e Autocrate di tutte le Russie\", \u0412\u0441\u0435\u0440\u043e\u0441\u0441\u0438\u0439\u0441\u043a\u0438\u0439 [\"Bo\u017eiju Milostiju, Imperator i Samoder\u017eec Vserossijskij\"], seguiva poi una lista delle terre governate.\nAd esempio, l'articolo 56 della Costituzione russa del 23 aprile 1906 prescriveva che il titolo completo della Sua Maest\u00e0 Imperiale fosse il seguente:\ncon l'alfabeto cirillico allora in uso:\nEtimologia.\nLa parola Zar deriva dal titolo latino \"Caesar\", attraverso l'antico slavo \"c\u0115sar\u012d\" (\u0446\u0463\u0441\u0430\u0440\u044c). La contrazione della parola deriva dall'abitudine di abbreviare i titoli nei manoscritti ecclesiastici in antico slavo. Durante il fascismo, in Italia il termine \"zar\" veniva sostituito dal termine \"Cesare\".\nAnche il termine tedesco \"Kaiser\" (adottato come titolo imperiale nel Sacro Romano Impero, nell'Impero germanico e in quello Austriaco e successivamente austro-ungarico) derivano da \"Caesar\", cos\u00ec come il titolo imperiale Romano d'Oriente, dal quale il titolo russo prende ispirazione, era \"Kaisar Augustos kai Basileus kai Autokrator ton Rhomaion\"."}
{"id": "32530", "revid": "125895413", "url": "https://it.wikipedia.org/wiki?curid=32530", "title": "Fossato di Vico", "text": "Fossato di Vico \u00e8 un comune Italiano di abitanti della provincia di Perugia in Umbria.\nStoria.\nLe tracce di presenza umana nel territorio di Fossato di Vico risalgono circa al I millennio a.C. Era abitato da antiche popolazioni umbre, che adoravano la dea \"Cupra\", colonizzate dai Romani nel III-II secolo a.C.\nI Romani costruirono la via Flaminia nel 220 a.C. e chiamarono \"Helvillum\" la mansio a 124 miglia da Roma, dove si cambiavano i cavalli, si poteva dormire e mangiare.\nHelvillum nel tardo impero doveva essere diventato un centro di un certo rilievo poich\u00e9 sul suo luogo sono state trovate, colonne romane, sculture e cippi dedicatori al dio Marte ecc. I Goti di Alarico, oltre 100.000 persone tra donne, uomini, bambini con i loro carri, transitando sulla Flaminia diretti verso Roma per stringerla in assedio nel 410 d.C., saccheggiando quanto trovavano, lo rovinarono per la prima volta.\nDurante la Battaglia di Tagina del 552 d.C.,che si svolse nel suo territorio e vi trov\u00f2 la morte il re dei Goti Badwila, chiamato anche Totila, il Vicus probabilmente scomparve.\nNei secoli seguenti un nuovo insediamento prese il suo posto col nome bizantino \"Fossaton\": fortificazione. Il \"di Vico\" fu aggiunto nel 1862, per distinguerlo da tanti centri abitati in Italia e per ricordare il conte longobardo Vic(c)o - detto anche Lupo -, nobile discendente dai conti di Nocera Umbra e dai Monaldeschi di Orvieto, che aveva avuto giurisdizione anche sul suo territorio. Nel IX secolo, Fossato infatti apparteneva alla contea di Nocera Umbra.\nDal conte Vicco discesero nel XII secolo i Bulgarelli Conti di Marsciano che comandarono ancora per circa un secolo e costruirono il \"castrum\", ossia Fossato attuale.\nNel 1386 divenne libero Comune e vennero redatti gli \"Statuta\" che garantivano l'autogoverno, per\u00f2 sempre sotto il controllo di Perugia; durarono fino al XIX secolo.\nNel 1540 fin\u00ec la libert\u00e0 comunale perch\u00e9 Fossato venne aggregato allo Stato Pontificio fino all'Unit\u00e0 d'Italia.\nNapoleone Bonaparte, conquistata l'Italia decret\u00f2 Fossato terra di confine tra il Regno d'Italia e il Regno di Francia.\nMonumenti e luoghi d'interesse.\nA Osteria (frazione dell'attuale comune, oggi nota come Osteria del Gatto) fu istituita una dogana. Tracce architettoniche del Medioevo sono molto evidenti nelle costruzioni dentro le mura del castello. Sono caratterizzate da vie strette, logge costituite da archi a tutto sesto e acuti (dette \"rughe\") e da chiese antichissime come la romanica S. Pietro e stile gotico come S. Cristoforo e san Benedetto. S. Benedetto e la Piaggiola hanno cicli di affreschi di notevole valore artistico. \u00c8 stato allestito nel luogo delle antiche prigioni, un interessante \"Antiquarium\" formato soprattutto dai reperti di Helvillum e dai rocchi di colonne del santuario della Dea Cupra.\nNei pressi della Chiesa di Santa Croce a Collina di Purello si trova un cippo miliare con la croce patente distintiva dei Templari con impresso l'anno 1173. Un cippo miliare simile si trova presso il locale museo civico.\nEdicole.\nNel territorio di Fossato sono presenti numerose edicole sacre: tra di esse annoveriamo\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 548 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nArte.\nA Fossato di Vico, all'interno dell'archivio storico, \u00e8 stata scoperta una pagina di libro con alcuni passi del Paradiso della Divina Commedia di Dante Alighieri. Alla fine di maggio 2006 si \u00e8 celebrato il completamento del restauro della pagina.\nEventi.\nFossato di Vico, nella seconda settimana di maggio, celebra la sua festa tipica: la Festa degli Statuti. In occasione di questa festa gli abitanti del paese si abbigliano come popolani medievali per ritornare nel 1386, anno in cui vennero pubblicati i propri antichi statuti comunali. Si possono osservare battaglie tra soldati, numeri di giocoleria e scene tipiche medievali. Inoltre, chiunque sia vestito da personaggio medievale, pu\u00f2 partecipare all'evento. Per l'occasione, le \"porte\" Porta Portella, Porta Nova, Porta del Castello, Porta del Serrone, si contendono \"Il Palio\", dipinto ogni anno da artisti locali. Ogni porta ha il compito di realizzare nella maniera pi\u00f9 attinente possibile il corteo storico, la rappresentazione degli antichi mestieri e l'allestimento della propria taverna, il tutto sottoposto al giudizio di giudici esterni non residenti nel territorio Fossatano. Ad attribuire punteggio inoltre si svolge anche una competizione ludica: Tiro con l'arco storico ed il gioco della Ciurumella (Lippa).\nAltra festivit\u00e0 di Fossato \u00e8 la festa di San Martino di Tours, celebrata l'11 e il 12 novembre. Durante questa festa sono aperte tutte le cantine (locali tipici medievali) di Fossato e si consumano alimenti e vino di produzione locale.\nNella frazione di Purello, il 5 agosto, si celebra la festa della Madonna della Ghea. Il 5 agosto dell'anno 1000 si verific\u00f2 un'abbondante nevicata nella localit\u00e0 Ghea: da allora si venera la Madonna della Neve.\nIn occasione della festivit\u00e0 del santo patrono (San Sebastiano, 20 gennaio) si svolge ad anni alterni tra la compagnia arcieri storici di Fossato di Vico e Valfabbrica (Pg) il \"Palio di San Sebastiano\" , competizione di tiro con arco storico.\nAltro appuntamento arcieristico \u00e8 il \"Torneo Arco Storico Citt\u00e0 di Fossato di Vico\" che si svolge in agosto, competizione itinerante per le vie del centro storico in rigoroso costume medioevale, tra compagnie arcieristiche provenienti da tutta Italia e valevole per il Campionato Italiano Asd F.I.T.A.S.T.\nInfrastrutture e trasporti.\nFerrovie.\nIl territorio comunale \u00e8 attraversato dalla Ferrovia Roma-Ancona, ed in esso \u00e8 situata la Stazione di Fossato di Vico-Gubbio, che serve anche la vicina citt\u00e0 di Gubbio. Fino al 1945 era in funzione anche la Ferrovia Appennino Centrale, a scartamento ridotto, che partiva da Arezzo e faceva capolinea alla Stazione di Fossato di Vico (FAC). Il fabbricato viaggiatori della FAC, situato in posizione prospiciente all'impianto di RFI, risulta tuttora in buone condizioni.\nAmministrazione.\nAltre informazioni amministrative.\nIl comune di Fossato di Vico ha ottenuto nel 2004, unico comune italiano, il riconoscimento di \"Best Practices\" per il progetto \"The Sustainable Revival of Little Community\", promosso dalla agenzia delle Nazioni Unite UN-Habitat. Questo progetto descrive 10 anni di sviluppo sostenibile, durante il quale \u00e8 stato coniugato il rispetto dell'ambiente e delle tradizioni con lo sviluppo economico."}
{"id": "32531", "revid": "322321", "url": "https://it.wikipedia.org/wiki?curid=32531", "title": "Gualdo Tadino", "text": "Gualdo Tadino \u00e8 un comune italiano di abitanti della provincia di Perugia in Umbria.\nGeografia fisica.\nTerritorio.\nSituato nel nord est dell'Umbria, il suo territorio \u00e8 in gran parte montuoso (gli Appennini Tadinati con la cima pi\u00f9 alta, il \"monte Penna\", 1.432 m); presenta poi una vasta pianura e infine una parte collinare verso Assisi.\nClima.\nIl clima del territorio gualdese \u00e8 di tipo sub-continentale, e si trova in una posizione di transizione tra il clima pi\u00f9 proprio del versante tirrenico col clima del vicino versante adriatico. Per la sua posizione piuttosto elevata, oltre i 500 , e in prossimit\u00e0 della catena appenninica, risulta una citt\u00e0 fredda d'inverno, ove sono solite nevicate spesso a regime di bufera per i venti di tramontana in caduta dalle montagne alle spalle della citt\u00e0 con accumuli anche considerevoli, e nelle giornate serene non sono insolite estese gelate e temperature anche considerevolmente al di sotto degli zero gradi. Le estati tendono ad essere calde ma mai eccessivamente afose. In autunno e primavera si verificano le precipitazioni pi\u00f9 consistenti a seguito delle perturbazioni atlantiche oppure delle irruzioni artiche con correnti da nord-est grazie agli sfondamenti da stau.\nStoria.\nCitt\u00e0 umbra, nota con il nome di Tarsina, venne assoggettata a Roma cambiando denominazione in Tadinum. I suoi abitanti, Tadinates, sono ricordati da Plinio il Vecchio nella sua \"Naturalis Historia\".\nMunicipio romano, ubicato vicino alla lunga catena degli Appennini Tadinati e attraversato dall'importante via Flaminia, a 117 miglia da Roma, divenne una citt\u00e0 florida e con tessuto urbano di quasi 13 ettari di superficie, come dimostrano gli scavi archeologici che si sono aperti recentemente e nel vocabolo Taino. I Goti di Alarico, oltre 100.000 persone, dirigendosi verso Roma nel 409 d.C., saccheggiando e distruggendo quanto trovavano lungo la via Flaminia, gli inflissero il primo colpo. Nel IV secolo era gi\u00e0 sede vescovile. Sono ricordati i vescovi Facondino (secolo IV), Gaudenzio (499) e Martino (591)\nIl suo territorio fu teatro della famosa Battaglia di Tagina (552 d.C.), durante la quale il generale bizantino Narsete sconfisse l'esercito dei Goti, guidato dal re Badwila detto Totila che, ferito a morte sul campo di battaglia, mor\u00ec poche ore dopo presso Capras (l'odierna Caprara) nel territorio di Tadinum. \nIl conflitto gotico-bizantino segn\u00f2 la fine dei Goti in Italia. \nQualche anno dopo, con l'arrivo dei Longobardi, il territorio tadinate entr\u00f2 a far parte del Ducato di Spoleto e probabilmente fu sede dello sculdascio, che amministrava la giustizia e riscuoteva le tasse alle dipendenze del gastaldo che aveva sede in Nocera.\nPoca popolazione rimase ancora nell'antica citt\u00e0 in rovina, la maggior parte si ritir\u00f2 sui colli circostanti.\nDistrutta definitivamente da Ottone III, imperatore del Sacro Romano Impero, nel 996, la citt\u00e0 cambi\u00f2 nome prendendo il longobardo Gualdo (luogo boscoso) e gli abitanti si rifugiarono in Val di Gorgo alle pendici del Serrasanta.\nDistrutta ancora da un violentissimo incendio, poich\u00e9 le sue abitazioni erano quasi tutte in legno, venne ricostruita nel 1237 intorno all'abbazia di S. Benedetto con la bella pietra bianca della sua montagna, sull'attuale Colle Sant'Angelo (il santo dei Longobardi), dominato dalla Rocca Flea, dandosi libere istituzioni comunali sotto la protezione di Federico II, imperatore del Sacro Romano Impero, presente alla cerimonia di fondazione, e seguendo la sua politica ghibellina. Contesa tra Gubbio e Perugia, successivamente si sottomise malvolentieri a Perugia prima di essere consegnata allo Stato della Chiesa da Iacopo P. Canino (1458).\nLa citt\u00e0 venne seriamente danneggiata da una forte scossa tellurica il 27 luglio 1751. Il sisma cancell\u00f2 gran parte delle sue caratteristiche tardo-medioevali, pur restando in piedi alcuni bei palazzetti e belle chiese romaniche e gotiche, come Santa Maria di Tadino (ora detta Santa Chiara), San Benedetto (secolo XIII), San Francesco (secolo XIV). \nLa citt\u00e0 antica \u00e8 stata da sempre saccheggiata dei suoi marmi, colonne, mosaici, portati soprattutto a Perugia. \nLa Rocca Flea custodisce attualmente un bel museo ricco di dipinti e arredi, tra cui un famoso polittico del secolo XV di Nicol\u00f2 detto l'Alunno e alcune tavole di Matteo da Gualdo, fine pittore locale della fine del Quattrocento.\nNel 1833 il papa Gregorio XVI confer\u00ec all'abitato il titolo di citt\u00e0 con il nome di Gualdo (Waldum) Tadino (Tadinum) e nel 1860 venne annessa al Regno d'Italia.\nLa citt\u00e0 \u00e8 stata gravemente danneggiata dal terremoto del 26 settembre 1997.\nMonumenti e luoghi d'interesse.\nIl comune possiede ricchezze ambientali naturali soprattutto nella fascia montana con le suggestive localit\u00e0 di Valsorda, San Guido e Rocchetta, le pinete e la straordinaria fioritura.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2020 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nGualdo Tadino \u00e8 sede di talune manifestazioni culturali e folcloristiche:\nGeografia antropica.\nFrazioni.\nBoschetto, Busche, Broccaro, Voltole, Caprara, Casale, Cerqueto, Corcia, Casone, Crocicchio, Gaifana, Pastina, Grello, Morano Osteria, Morano Madonnuccia, Nasciano, Palazzo Ceccoli, Palazzo Mancinelli, Petroia, Piagge, Pieve di Compresseto, Poggio Sant'Ercolano, Rasina, Rigali, Roveto, San Lorenzo, San Pellegrino, Sant'Antonio di Rasina, Sassuolo, Toccio, Vaccara.\nEconomia.\nGualdo Tadino \u00e8 nota per la produzione di ceramica.\nQuest'arte antica segna l'identit\u00e0 economica e artistica della citt\u00e0.\nAlla ceramica era legata la manifestazione del \"Concorso Internazionale della Ceramica\", che vedeva ogni anno la presenza di artisti di oltre 20 paesi del mondo ed ha consentito di acquisire nel tempo un patrimonio di oltre 100 opere, che rappresentano uno spaccato rilevante della moderna ricerca artistica nel settore.\nInoltre, a Gualdo Tadino si trova uno stabilimento di imbottigliamento di acqua minerale che prende il nome dalle omonime fonti della Rocchetta, situate alle pendici del monte Serrasanta.\nL'utilizzo dell'acqua gualdese a fini commerciali e le problematiche economico-sociali ad esso connesse sono da anni motivo di forti tensioni tra la popolazione, le ammininistrazioni locali e le societ\u00e0 private coinvolte. \nIl caso dell'acqua Rocchetta e del Rio Fergia \u00e8 spesso utilizzato come emblematico nel confronto al livello nazionale sull'utilizzo della risorsa acqua.\nSport.\nA livello calcistico il , fondato nel 1920, negli anni 1990 \u00e8 salito alla ribalta nazionale militando stabilmente nel campionato nazionale di Serie C1. Nel 2013 la societ\u00e0 ha operato una fusione con il Casacastalda, assumendo la denominazione di . La nuova squadra milita ora nel campionato di Eccellenza Regionale Umbra.\nAltre squadre del comune, militanti nei campionati dilettantistici umbri, sono il Cerqueto (Prima Categoria), il Morano ed il Rigali (Seconda Categoria).\nNel basket, Gualdo Tadino \u00e8 da sempre una realt\u00e0 umbra molto importante. Attualmente, dopo una lunga permanenza nella B Dilettanti, la squadra maschile milita nella serie C interregionale, mentre il team femminile \u00e8 in serie B d'Eccellenza.\nA Gualdo Tadino sono inoltre presenti altre associazioni sportive di calcio a 5, calcio femminile, rugby a 15, nuoto, tennis, pallavolo e una compagnia arcieri (Rocca Flea) detentori del titolo italiano individuale e a squadra arco nudo \"senior\" maschile per l'anno 2015."}
{"id": "32533", "revid": "322321", "url": "https://it.wikipedia.org/wiki?curid=32533", "title": "Lisciano Niccone", "text": "Lisciano Niccone \u00e8 un comune italiano di 580 abitanti della provincia di Perugia in Umbria.\nGeografia fisica.\nIl comune si trova nella Valle del Niccone che prende il nome dal torrente Niccone, tributario del Tevere e si trova a met\u00e0 strada tra Umbertide (PG) e Cortona (AR). Il Niccone lo divide dalla Toscana, pi\u00f9 precisamente dalle frazioni di Mercatale, Mengaccini, frazioni del comune di Cortona. Il punto pi\u00f9 elevato del territorio comunale \u00e8 il monte Castiglione (802 m).\nStoria.\nDi origine medievale, appartenne a Perugia per lungo tempo, sin dal 1202, come possedimento dei marchesi del Monte. Dopo un breve periodo in cui appartenne alla famiglia Casali di Cortona, nel 1479 torn\u00f2 sotto lo Stato pontificio e vi rest\u00f2 sino al 1861, quando fu unito al Regno d'Italia.\nSul suo territorio comunale si trovano i ruderi di un castello dell'XI secolo e una chiesa edificata nello stesso periodo e dedicata a San Tommaso Apostolo. Appartenuto anche ai Marchesi di Sorbello, del vecchio castello rimangono oggi solo pochi ruderi, a testimonianza della sua imponente mole. Qui aveva sede il comune, prima di essere trasferito a valle. In localit\u00e0 Val di Rose, vicino alla frazione di Crocicchie, si trova la chiesa di San Niccol\u00f2 che custodisce una pala di scuola raffaelliana dipinta, intorno al 1515, da Eusebio di San Giorgio.\nCultura.\nProduzioni tipiche.\nI Bringoli sono il piatto tipico di Lisciano Niccone, sono spaghetti di acqua e farina tagliati e fatti a mano.\nSport.\nLa squadra di calcio locale \u00e8 l'ASD Valdipierle, che gioca in Prima Categoria umbra girone A, la squadra di calcio a 5 dell'UPD Valdipierle disputa il campionato amatoriale UISP della provincia di Perugia."}
{"id": "32534", "revid": "322321", "url": "https://it.wikipedia.org/wiki?curid=32534", "title": "Magione (Italia)", "text": "Magione \u00e8 un comune italiano di abitanti della provincia di Perugia situato su una collina della sponda orientale del lago Trasimeno.\nGeografia fisica.\nTerritorio.\nMagione fa parte della Comunit\u00e0 Montana Monti del Trasimeno. Scorrono nel territorio comunale i torrenti Formanuova e Caina. Parte del territorio comunale fa parte della Valnestore.\nStoria.\nMenzionata per la prima volta attorno al 1075 con il nome di \"Pian di Carpine\", una pianura che si estende davanti alla collina dove sorge la citt\u00e0. Nell'XI secolo entra a far parte dei possedimenti di Perugia.\n\"Villa Pian di Carpine\" era un importante crocevia posto sull'itinerario dei pellegrini, e fu l\u00ec che i Cavalieri gerosolimitani costruirono un ospizio dove assistere e curare chi ne avesse bisogno: una \"Magione\", insomma, cio\u00e8 una casa per i pellegrini. Il nome si sarebbe poi consolidato e rimasto nell'uso per indicare tutto l'agglomerato urbano intorno ad esso.\nL'edificio originario fu poi trasformato in abbazia ma, dopo pochi anni, venne fortificato e assunse pi\u00f9 le sembianze di una fortezza che di un luogo di culto. Ulteriormente fortificata nel XV secolo, nel 1502 il castello divenne luogo in cui fu ordita, da parte di alcuni signori umbri e marchigiani, la cosiddetta Congiura della Magione contro Cesare Borgia; congiura che vedr\u00e0 la maggior parte dei congiurati venire tragicamente uccisi a Senigallia e a Citt\u00e0 della Pieve dagli uomini di Cesare Borgia. Nei secoli successivi il castello ospit\u00f2 alcuni personaggi illustri, fra cui Papa Benedetto XIV e Pio VII.\nFrazioni comprese.\nIl Comune di Magione comprende 15 frazioni, divise a loro volta in zone minori. Data l'etereogenit\u00e0 del territorio compreso, alcune di esse sono direttamente confinanti con le rive del bacino lacustre del Trasimeno, includendone anche le parti d'acqua demaniali limitrofi. In elenco le Frazioni comunali, non incluse le zone minori:\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata lavorazione del ferro battuto, finalizzata alla produzione di lampadari, lanterne, attrezzi domestici ed oggetti raffiguranti animali, e quella del rame, realizzata a freddo ed impiegata per la produzione di numerosi oggetti. Importante \u00e8 anche la produzione di reti da pesca.\nSport.\nNelle vicinanze di Magione, precisamente presso la localit\u00e0 Bacanella, sorge l'Autodromo dell'Umbria, circuito attivo a livello nazionale con gare di moto ed auto.\nLa principale squadra di calcio della citt\u00e0 \u00e8 l\"'A.C.D. Magione\" che milita nel girone B di Prima Categoria."}
{"id": "32538", "revid": "322321", "url": "https://it.wikipedia.org/wiki?curid=32538", "title": "Monte Santa Maria Tiberina", "text": "Monte Santa Maria Tiberina \u00e8 un comune italiano di abitanti della provincia di Perugia in Umbria. Fino al 1927 faceva parte della provincia di Arezzo, in Toscana.\nGeografia e territorio.\nIl comune di Monte Santa Maria Tiberina \u00e8 situato ad ovest di Citt\u00e0 di Castello. In virt\u00f9 della posizione collinare, il territorio \u00e8 ricoperto da boschi di castagni, lecci, faggi e querce che forniscono l'habitat adatto alla crescita di porcini, russole, gaitelli, carpignoli e tartufi (in particolare, il tartufo nero di Monte Santa Maria Tiberina). L'agricoltura, caratterizza dalle coltivazioni della vite e dell'ulivo, si affianca all'allevamento di ovini, bovini ed equini.\nStoria.\nIl marchesato del Monte Santa Maria (1250-1815).\nFeudo imperiale dei marchesi Bourbon del Monte dall'XI secolo, mantenne una propria indipendenza nel corso dei secoli fino al 1803. Zona di franchigia tra la Toscana e lo Stato della Chiesa, aveva come forma di governo una monarchia elettiva ed era retto dal membro pi\u00f9 anziano della famiglia di qualunque ramo fosse: i Bourbon di Sorbello e di Petrella amministravano i rispettivi vicini marchesati.\nGuido di Montemigiano fu il primo marchese reggente (1250-93), dopo aver preso possesso del Monte Santa Maria: spos\u00f2 Agnese dei Buonconti e poi Elena Feliciani.\nNel 1355 l'imperatore Carlo IV invest\u00ec formalmente Ugolino del territorio montesco.\nIl diploma prevedeva, tra gli altri, i seguenti diritti feudali:\nIl diploma imperiale di investitura fu rinnovato nel 1699 da Leopoldo I. Lo staterello montesco, in posizione strategica tra Stato Pontificio e Granducato di Toscana, sottoscrisse con quest'ultimo un atto di accomandigia, che contemplava la rinuncia ad alcuni poteri in cambio di protezione militare (ogni anno, nel giorno di san Giovanni Battista il marchese partecipava a Firenze, unitamente ai reggenti di altri minuscoli Stati, al corteo di omaggio feudale nei confronti del granduca).\nLo stemma generale dei Bourbon del Monte Santa Maria era cos\u00ec illustrato:\nNel 1815 Ferdinando III di Toscana, in virt\u00f9 delle decisioni del Congresso di Vienna, prese possesso del territorio montesco ponendo fine al dominio marchionale (gi\u00e0 sospeso durante il periodo napoleonico).\nL'ultimo reggente fu Pietro II (1805-09; 1814-15). Il palazzo principale fu ceduto ai Boncompagni Ludovisi.\nNel 1859, sotto re Vittorio Emanuele II di Savoia il territorio fu annesso al Regno d'Italia. Fino al 1927 fece parte della Toscana (Provincia di Arezzo), prima di passare in Provincia di Perugia in Umbria.\nSociet\u00e0.\nDialetto.\nIl dialetto parlato in questo centro \u00e8 di tipo alto-tiberino ed \u00e8 riconducibile a quello di Citt\u00e0 di Castello: infatti si rinvengono tutte le caratteristiche di transizione con il romagnolo proprie del castellano, come la pronuncia sibilante della \"s\" e della \"z\" o la lenizione delle consonanti, nonch\u00e9 l'isocronismo sillabico, per cui tutte le vocali in sillaba complicata, cio\u00e8 terminante per consonante, si pronunciano aperte (str\u00e8t-to, m\u00e8s-so, r\u00f2t-to, c\u00f2r-so), e tutte quelle in sillaba libera, cio\u00e8 terminante per vocale, si pronunciano chiuse (b\u00e9-ne, s\u00e9-dia, c\u00f3-sa, st\u00f3-ria).\nCultura.\nEventi.\nSagra della Porchetta.\nSi svolge dal gioved\u00ec alla 1\u00aa domenica di agosto. Sono quattro giorni dedicati alla degustazione di piatti tipici locali, con al centro delle degustazioni il porcello cotto al forno e i fagioli con le cotiche.\nFesta d'Autunno.\nLa festa, con ingresso gratuito, si tiene con cadenza annuale in un periodo il 3\u00ba sabato e domenica di ottobre. \u00c8 caratterizzata dalla presenza di prodotti del bosco (castagne, funghi, tartufi), lavorazioni dell'artigianato locale, degustazioni di prodotti tipici, da spettacoli folcloristici e sfilate in stile medioevale."}
{"id": "32541", "revid": "322321", "url": "https://it.wikipedia.org/wiki?curid=32541", "title": "Nocera Umbra", "text": "Nocera Umbra \u00e8 un comune italiano di abitanti della provincia di Perugia in Umbria.\nStoria.\nFu un insediamento di origine umbra (dal nome \"Noukria\", sign. \"La Nuova\"), fondata dai \"Camers\" (Camerinesi) a 109 miglia da Roma e vicina alla catena degli Appennini Nocerini.\nLa localit\u00e0 si svilupp\u00f2 prevalentemente in et\u00e0 romana (col nome di \"Nuceria Camellaria\"), grazie alla sua ubicazione lungo la via Flaminia, proprio dove si diramava un ramo della Flaminia che portava a Fanum. I Romani costruirono anche un'altra strada, la \"Septempedana\", che attraversati i \"vici\" di Dubios, Prolaqueum e Septempeda proseguiva per Ancona. Plinio il Vecchio, nella sua \"Naturalis Historia\", nell'elenco dei Popoli Umbri cita i \"Nucerini cognomine Favonienses et Camellani\", (i Nocerini chiamati Favoniensi e Camellani), i primi (Favoniensi) avrebbero abitato nella vicina localit\u00e0 oggi chiamata Pievefanonica, mentre un gruppo di Camellani si sarebbero trasferiti vicino ad Arcevia nel Piceno.\nDal V secolo fino alla fine del XX fu sede di diocesi e prima del sec. X inglob\u00f2 anche il vastissimo territorio gi\u00e0 delle antiche citt\u00e0 di Tadinum, Plestia e Sentinum.\nIl primo saccheggio, se non una vera e propria distruzione, come ci tramanda lo storico Jordanes, si ebbe al passaggio dei circa 100.000 Goti di Alarico, diretti verso Roma (che presero nel 410). Occupata nel 571 dai Longobardi, data la sua importanza strategica, divenne sede di un Gastaldo, (uno dei 10 del Ducato di Spoleto, con un'autorit\u00e0 simile al prefetto di provincia attuale) che aveva responsabilit\u00e0 militari, amministrative e giudiziarie, coadiuvato da alcuni Sculdasci dislocati nel vasto territorio. Gi\u00e0 dalla prima invasione longobarda fu sede anche di una Arimannia, formata da famiglie di guerrieri nobili e molto ricchi dei quali alla fine dell'Ottocento \u00e8 stata trovata una vasta necropoli. Con i Franchi, divenne contea dell'estremo nord-ovest del Ducato di Spoleto, a ridosso di quella che, fino a non molto tempo prima, era stata zona di confine con le terre dipendenti dall'Esarcato Bizantino di Ravenna.\nLa citt\u00e0 medioevale, chiusa nelle sue mura inaccessibili e con la sua rocca inespugnabile in cima, circondata da torri, aveva circa tremila abitanti. L'intera vastissima diocesi (1500\u00a0km\u00b2) intorno ai diecimila abitanti.\nFu presa e incendiata da Federico II, imperatore del Sacro Romano Impero, nel 1248, per il suo essere di parte guelfa e per via di una ribellione, e pochi anni dopo, nel 1279, distrutta da un violento terremoto.\nRicostruita, fu prima sotto il governo di conti longobardi e poi, dalla met\u00e0 del XV secolo, pur avendo un proprio governatore, fece parte dello Stato della Chiesa fino all'Unit\u00e0 d'Italia, nel 1860.\nNel settembre 1997, un terremoto del 6\u00ba grado Richter, con epicentro nel segmento Colfiorito-Nocera, ha reso completamente inabitabile l'antico centro storico, causando l'esodo degli abitanti e delle attivit\u00e0 commerciali, sia in altre zone del comune, sia nelle vicine citt\u00e0 della Valle Umbra Sud. Le notevoli dimensioni del centro storico di Nocera e l'importanza del patrimonio artistico e monumentale presente nell'area, hanno allungato i tempi di riparazione e restauro, che in alcuni casi si sono protratti fino al biennio 2015/2016, a quasi vent'anni di distanza dagli sconvolgimenti sismici del 1997. Solo allora sono stati definitivamente completati i lavori di ripristino del capoluogo comunale e di quelle frazioni che pi\u00f9 avevano riportato danni e distruzioni a causa del sisma.\nMonumenti e luoghi d'interesse.\nCaratteristica citt\u00e0 medioevale arroccata su una collina e famosa per la bont\u00e0 delle acque del suo territorio, portate nel Seicento fino a Costantinopoli, \u00e8 dotata di diversi monumenti storici:\nNel Museo dell'Alto Medioevo di Roma, sono conservati importanti reperti trovati a fine Ottocento in quasi duecento tombe longobarde, del VI e VII secolo, dell'arimannia stanziata nel territorio di Nocera.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (10,96%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nAcciano, Africa, Aggi, Bagnara, Bagni, Bandita, Boschetto, Capannacce, Casaluna, Casa Paoletti, Case, Case Basse, Castiglioni, Castrucciano, Catecuccio, Cellerano, Ceresole, Colle, Collecroce, Colpertana, Colsaino, Gaifana, Grillo, Isola, La Costa, Lanciano, Largnano, Le Cese, Le Molina, Le Prata, Maccantone, Mascionchie, Molinaccio, Montecchio, Mosciano, Mugnano, Nocera Scalo, Pettinara, Ponte Parrano, Salmaregia, Schiagni, Sorifa, Stravignano, Villa Postignano, Ville Santa Lucia.\nInfrastrutture e trasporti.\nStrade.\nIl comune \u00e8 servito dalla SS3 Via Flaminia ricostruita in variante tramite gli svincoli di Nocera Scalo, Nocera Umbra e Colle/Gaifana.\nFerrovie.\nNocera \u00e8 servita dalla linea ferroviaria Roma-Ancona, sulla quale \u00e8 ubicata la omonima stazione.\nSport.\nCalcio.\nLa principale squadra di calcio della citt\u00e0 era l\u2019\"A.S.D. Nocera Umbra\", nata nel 1969.\nHa vissuto il suo periodo d'oro negli anni 70, sotto la presidenza di Mario Timi \"Mr. Panu\", in cui \u00e8 arrivata a militare in Serie D.\nMentre il picco pi\u00f9 basso \u00e8 stato toccato nella stagione calcistica 2017/2018 in cui la Citt\u00e0 non \u00e8 riuscita a iscrivere nessuna squadra ai campionati dilettantistici.\nDiscorso diverso per la stagione 2018/2019 in cui sono state iscritte due squadre al campionato di Seconda categoria Umbra girone B, la ASD Nocera Umbra 2017 e la ASD Calcio Nocera 1969. La prima si \u00e8 classificata seconda perdendo i Play Off contro il Costano e mancando cos\u00ec la promozione, mentre la seconda si \u00e8 classificata nona."}
{"id": "32542", "revid": "741864", "url": "https://it.wikipedia.org/wiki?curid=32542", "title": "Norcia", "text": "Norcia \u00e8 un comune italiano di abitanti della provincia di Perugia in Umbria: posta a 96\u00a0km dal capoluogo umbro, a circa e al limite nord dell'altopiano di Santa Scolastica, un pianoro di origine tettonica collocato nel cuore dell'Appennino umbro-marchigiano e inserito nel comprensorio del parco nazionale dei Monti Sibillini, \u00e8 il comune pi\u00f9 orientale della regione Umbria. Il suo territorio confina con il Lazio e le Marche.\nGeografia fisica.\nTerritorio.\nDal punto di vista geografico e naturalistico Norcia si trova nel punto di raccordo di due realt\u00e0 paesaggistiche assai diverse ma contigue: la Valnerina, ovvero il comprensorio della stretta valle fluviale scavata dal fiume Nera e dai suoi affluenti, con le sue pendici montane scoscese ricoperte di vegetazione a foglia caduca, e i Monti Sibillini, la zona montuosa di origine tettonica caratterizzata da vette in grado di raggiungere e superare i 2000 metri di altezza, con pendii erbosi o ricoperti da faggete, arrotondati dall'azione glaciale ed eolica, all'interno della quale si aprono vasti altopiani carsici sfruttati per il pascolo di bovini e di greggi e ricchi di specie floreali montane tra le quali l'artemisia, l'anemone, la genziana e il giglio martagone.\nI boschi che circondano la valle sono popolati dal capriolo, dal gatto selvatico e dallo scoiattolo mentre negli anni passati, grazie ad opere di ripopolamento, ha potuto fare la sua ricomparsa anche il cinghiale. Nelle faggete di alta montagna sono segnalati alcuni piccoli branchi di lupo appenninico, che vivono per\u00f2 in difficile equilibrio con la presenza umana legata soprattutto alla pastorizia, ampiamente praticata nella zona. Rara ma presente l'aquila reale, mentre sono relativamente frequenti le specie del falco pellegrino, del picchio rosso e del picchio muraiolo. Nelle acque del Lago di Pilato, un piccolo bacino lacustre dal livello variabile, alimentato dallo scioglimento nevoso, posto in una conca glaciale in prossimit\u00e0 della cima del Monte Vettore, vive una specie endemica di crostaceo: il Chirocefalo del Marchesoni.\nI fenomeni carsici sono assai frequenti e in prossimit\u00e0 del centro urbano, a ridosso delle mura cittadine, danno luogo a delle risorgive localmente denominate \"marcite\", ovvero zone in cui l'acqua, raccolta e ridistribuita attraverso un razionale sistema di canali, allaga in maniera continuativa e controllata per lunghi periodi dell'anno ampie zone di terreno, consentendo la raccolta di un fieno abbondante. In alta montagna il fenomeno si manifesta con la presenza di numerosi inghiottitoi che, soprattutto nella parte meridionale dell'altopiano del Castelluccio, sono ben visibili per estensione e morfologia.\nL'altopiano di Castelluccio \u00e8 costituito da un sistema di diversi bacini glaciali svuotatisi in era geologica in seguito ad una serie di sconvolgimenti tettonici. L'altopiano si sviluppa su una direttiva Nord-Sud per una lunghezza complessiva di circa 20\u00a0km e prende il nome dal piccolo centro abitato che occupa una delle sue sommit\u00e0 calcaree marginali. Il \"Pian Grande\" rappresenta l'altopiano di maggiore estensione (circa 15\u00a0km quadrati): ad esso si aggiungono degli altopiani minori (\"Pian Piccolo\", \"Pian Perduto\", \"Quarto San Lorenzo\" e il \"Pian dei Pantani\"). Nella tarda primavera l'altopiano \u00e8 teatro di un particolare fenomeno naturale denominato \"Fioritura\" e dovuto appunto alla fioritura contemporanea di decine di specie floreali diverse che danno luogo ad un tappeto multicolore che ricopre tutta la valle.\nStoria.\nNorcia pre-romana.\nTracce di insediamenti umani nella valle risalgono al Neolitico, mentre \u00e8 testimoniata con certezza una presenza umana continuativa a partire dall'VIII secolo a.C. La fondazione della citt\u00e0 risale probabilmente al V secolo a.C. per opera dei Sabini, che a \"Norcia\", nella zona oggi identificata con il toponimo di \"Capolaterra\", collocano l'avamposto pi\u00f9 settentrionale del territorio da essi controllato. Probabilmente il nome \"Norcia\" deve essere posto in relazione con il nome etrusco \"Northia\" della dea Fortuna romana.\nLa conquista romana.\nLa citt\u00e0 \u00e8 conquistata dai Romani all'inizio del III secolo a.C., ottiene la cittadinanza romana nel 268 a.C., venendo aggregata alla trib\u00f9 Quirina, ed \u00e8 alleata di Roma nella guerra contro Cartagine. Diviene nel II secolo a.C. prima Prefettura e quindi Municipio nella IV Regione Sabina. Nella guerra civile che vede Ottaviano contrapposto a Marco Antonio \"Norcia\" si allea con quest'ultimo e ne condivide la sorte all'indomani della sconfitta patita ad opera del futuro primo imperatore. Publio Virgilio Marone cita Norcia nel VII libro dell'Eneide come patria di Ufente, alleato del re Turno contro i troiani.\nCon l'ascesa al potere dell'imperatore di origini sabine Vespasiano, nella seconda met\u00e0 del I secolo d.C., Norcia, diviene la romana \"Nursia Valeria\". La sua fama in questo periodo \u00e8 legata ai prodotti della campagna, alla rigidit\u00e0 del clima (che le valse l'epiteto virgiliano di \"frigida\"), e a quella dei suoi figli pi\u00f9 illustri (\"Nursina duritia\"), con il generale repubblicano Sertorio in prima fila e la madre dell'imperatore Vespasiano, Vespasia Polla.\nNel 250, la citt\u00e0 ospita il vescovo folignate san Feliciano che la converte al Cristianesimo e diventa sede di un'importante diocesi gi\u00e0 a partire dal IV secolo.\nAlto Medioevo.\nCon la decadenza dell'Impero Romano d'Occidente e le invasioni che ne conseguono ad opera delle popolazioni barbariche, Norcia viene a pi\u00f9 riprese saccheggiata e devastata prima dai Goti e quindi dai Longobardi che nel 572 la sottomettono e l'assoggettano poi al Ducato Longobardo di Spoleto. Proprio in questo periodo, alla fine del V secolo, Norcia vede la nascita del suo cittadino pi\u00f9 illustre, San Benedetto fondatore del monachesimo occidentale. Nonostante la sua collocazione in una regione montuosa e non facilmente accessibile la cittadina umbra subisce ripetuti attacchi da parte di pirati Saraceni all'inizio del IX secolo.\nDurante l'Alto Medioevo Norcia attraversa un periodo di profonda depressione e decadenza economica che la vedono quasi soccombere sotto il peso di un elevatissimo tasso di emigrazione e di un alto indice di mortalit\u00e0, tanto che nell'890 la citt\u00e0 viene abbandonata dalla popolazione. All'inizio del IX secolo una colonia di Franchi si stabilisce nella pianura nursina, a quel tempo pressoch\u00e9 completamente spopolata. L'agricoltura autarchica di sopravvivenza caratteristica di questo periodo storico determina lo sviluppo dell'allevamento del maiale la cui carne, lavorata e rivenduta ai centri urbani vicini, diviene un importante mezzo di sostentamento e di scambio per i contadini della zona, altrimenti privi di altre risorse fondamentali.\nMedioevo.\nNel corso di tutto il Medioevo Norcia \u00e8 citt\u00e0 guelfa subordinata al dominio papale ma riesce comunque a costituirsi in libero comune all'inizio del XII secolo e a vivere un periodo di relativa floridezza economica. Particolarmente interessante e meritevole di citazione \u00e8 il connubio che si instaura in questo periodo tra la citt\u00e0 e la abbazia benedettina di Sant'Eutizio, collocata nel territorio della odierna Preci. Connubio che tra l'altro d\u00e0 luogo alla nascita della cosiddetta \"Schola Chirurgica\" nella quale le conoscenze anatomiche dei monaci si fondono con le conoscenze empiriche e le pratiche chirurgiche che gli allevatori nursini sono in grado di svolgere con successo sui suini. La scuola chirurgica nursina viene riconosciuta ufficialmente dalla Chiesa che autorizza un esiguo gruppo di persone, provenienti da alcune famiglie locali, a eseguire interventi chirurgici fino ad ora esclusivamente praticati da religiosi.\nTra il 1200 e il 1300 Norcia \u00e8 impegnata in continui conflitti con la vicina Accumoli e con Amatrice e Arquata del Tronto per il possesso della Rocca, alleate di Ascoli, che nel 1255 portano Norcia a stipulare il trattato di cessione dei territori di Arquata del Tronto, Accumoli, Tufo, Rocchetta e Capodacqua ad Ascoli.\nAll'inizio del 1300, Norcia consolida la sua influenza economica e il suo prestigio politico che la vedono, insieme con Visso, ricoprire il ruolo di principale centro urbano nella regione montuosa che la circonda. Vengono costruite delle mura di difesa ma la vicinanza della potente Spoleto la costringe ad una conflittualit\u00e0 costante che alla fine mina irreparabilmente le prospettive di sviluppo e di potere politico.\nNel dicembre del 1328, a causa di un catastrofico terremoto che distrugge la maggior parte degli edifici pubblici e privati provocando circa 5000 vittime, Norcia subisce un colpo di grazia definitivo alle sue ambizioni territoriali. Nel 1354 la citt\u00e0 \u00e8 definitivamente assoggettata alla Chiesa.\nNel 1438 Norcia fu costretta a sottoscrivere presso Capodacqua dei capitoli ad essa sfavorevoli con Francesco Sforza in cambio della sua protezione con la perdita del castello di Cerreto che venne solo temporaneamente recuperata nel 1442 con l'aiuto di Niccol\u00f2 Piccinino dopo che lo Sforza aveva perso il favore del papa Eugenio IV. Negli anni successivi cessato il dominio dello Sforza la citt\u00e0, soprattutto durante i pontificati di Niccol\u00f2 V e di Paolo II quando nella vicenda vi si trovano coinvolti Everso II degli Anguillara e i comuni limitrofi, fu traviata dalle lotte tra le fazioni guelfa e ghibellina con messa al bando di alcuni suoi cittadini e scomunica per alcuni di loro. Tra di essi fu esule a Roma, vittima degli scontri Andrea di Tartaglia, uno dei primi comandanti noti della guardia pontificia.\nIl Rinascimento.\nNel tardo Rinascimento, i pontefici assegnano a Norcia la sede di una prefettura pontificia con giurisdizione su gran parte dei territori montuosi circostanti, posti da una parte e dall'altra del versante appenninico, consolidano a scopo difensivo la cinta muraria che a tutt'oggi cinge, pressoch\u00e9 intatta, l'antico centro abitato ed erigono, su disegno del Vignola, la fortezza detta \"La Castellina\" che con il suo stile sobrio ma elegante, domina la piazza centrale della citt\u00e0 dedicata a san Benedetto.\nNel corso del XVII secolo Norcia, fortemente vincolata a Roma da una forte dipendenza politica ed amministrativa, vive un interessante periodo di vivacit\u00e0 artistica e culturale, come riflesso allo splendore barocco che le corti papali inaugurarono sulle rive del Tevere in quel periodo infatti si intensificano gli scambi culturali con altre citt\u00e0 della penisola e alcuni artisti di fama giungono a Norcia per dipingervi alcune opere. Sorge un'accademia letteraria, vengono aperte delle scuole e fondato un teatro e la citt\u00e0 si popola di chiese, conventi e monasteri.\nEra moderna.\nNel corso del XVIII secolo la citt\u00e0 \u00e8 nuovamente sconvolta da una serie di terremoti catastrofici che ne sconvolgono l'assetto urbanistico. La ricostruzione che si rende necessaria cancella in gran parte la personalit\u00e0 medioevale della cittadina umbra e imposta la struttura tipicamente ottocentesca che \u00e8 oggi visibile in gran parte del centro storico.\nNorcia, fortemente e tradizionalmente filo-papale, respinge dapprima in armi un tentativo di instaurare nella zona un governo filo-francese nel 1798 ma viene successivamente inclusa nella Repubblica che sotto il dominio napoleonico, controlla Italia centrale sino alla Restaurazione, che ristabilisce il potere pontificio sulla regione.\nIl 1859 \u00e8 teatro di un nuovo devastante terremoto che, secondo quanto riportato dal sito ufficiale del comune di Norcia, distrugge 600 edifici sui 676 esistenti. L'amministrazione pontificia impone da quel momento delle rigide norme che proibiscono di elevare nella citt\u00e0 edifici oltre i tre piani di altezza e prescrivono l'impiego di particolari materiali da costruzione.\nNel 1860, all'indomani dei plebisciti di annessione, Norcia si unisce al nuovo Regno d'Italia ma con l'avvento del XX secolo la citt\u00e0 vive uno dei momenti economici pi\u00f9 difficili. L'agricoltura tradizionale non riesce a sostenere la concorrenza delle agricolture intensive gi\u00e0 preindustriali e le campagne vivono nuovamente un periodo di forte emigrazione in diverse direzioni: verso gli Stati Uniti dove, tra Pennsylvania e Ohio, si stabiliscono colonie numerose di \"Nursini\" e soprattutto verso Roma dove gli esperti artigiani nell'arte della lavorazione del maiale impiantano e gestiscono numerose attivit\u00e0 commerciali nel settore, il cui nome, norcineria, \u00e8 fortemente evocativo.\nIl fenomeno migratorio prosegue per gran parte del secolo e porta ad un progressivo spopolamento delle campagne e delle piccole frazioni che circondano la cittadina.\nNegli ultimi mesi del II conflitto mondiale, tra la fine del 1943 e l'estate del 1944, la cittadina nursina, unitamente ad altre localit\u00e0 limitrofe e al territorio montuoso che la circonda, diviene teatro di aspri combattimenti che contrappongono le truppe tedesche di occupazione alla Brigata Garibaldi \"Antonio Gramsci\", l'unit\u00e0 partigiana operante nella zona.\nL'ennesimo terremoto (1979), che provoca il crollo di alcune cavit\u00e0 sotto l'area cittadina facendo sprofondare numerose case sotto il loro peso, sconvolge ulteriormente il territorio e causa seri danni a tutto il patrimonio artistico e alla gran parte degli edifici privati, ma il piano di risanamento e di ricostruzione che prende il via negli anni successivi e si protrae per tutti gli anni ottanta, seppur tra polemiche politiche violentissime e denunce alla magistratura per casi di corruzione e clientelismo, porta ad una rinascita economica della zona, con l'avvio di una piccola attivit\u00e0 industriale, l'abbandono della attivit\u00e0 agricola di sussistenza e soprattutto con la promozione turistica alberghiera che diventa preponderante nel bilancio economico della cittadina.\nTerremoto del 2016.\nNorcia \u00e8 stata danneggiata dai terremoti del 24 agosto e del 26 ottobre 2016: quest'ultimo ha fatto crollare gran parte della chiesa di San Salvatore. Il 30 ottobre 2016 una scossa di magnitudo 6.5, alle 07:41 del mattino, ha provocato il crollo della navata centrale e del campanile settecentesco della Basilica di San Benedetto. Sono inoltre crollati i tetti della Concattedrale di Santa Maria Argentea e delle chiese di San Francesco e di Sant\u2019Agostino. Il Santuario della Madonna Addolorata con il suo campanile e porzioni delle mura medievali sono stati totalmente rasi al suolo. Il sisma ha danneggiato lievemente il Palazzo Comunale e la Castellina.\nMonumenti e luoghi d'interesse.\nIl patrimonio artistico della cittadina nursina, seppur ancora cospicuo ed interessante, risente tuttavia degli eventi sismici, spesso catastrofici, che nel corso dei secoli hanno inferto ferite gravissime, distruggendo monumenti importanti e tracce di un passato remoto che risale all'epoca pre-romana. Sono del resto caratteristici, in gran parte del centro storico, gli edifici bassi e con i muri perimetrali \"a scarpa\", testimonianza delle normative che furono adottate nella legislazione pontificia \"ad hoc\" dopo il sisma del 1859, ove si raccomandavano \"costruzioni a baracca\".\nIl fulcro artistico-monumentale della citt\u00e0 ruota certamente intorno alla sua piazza centrale dove, con una organizzazione di sapore rinascimentale si concentrano gli edifici simbolo della identit\u00e0 nursina, ma anche all'esterno della cinta muraria sono numerosi i monumenti di un certo interesse artistico\nArchitetture religiose.\nBasilica di San Benedetto.\nLa basilica di San Benedetto la cui costruzione originale, con la splendida facciata gotica, il rosone e i fregi dei 4 evangelisti risale al XII secolo. La tradizione vuole che sia stata costruita sui resti della casa natale del santo ma pi\u00f9 probabilmente nello stesso luogo sorgeva una basilica di epoca romana andata successivamente distrutta. Lo storico edificio \u00e8 crollato, ad eccezione della facciata, dell\u2019abside e del transetto, a seguito del sisma del 30 ottobre 2016.\nChiesa di Santa Scolastica.\nLa chiesa di Santa Scolastica risalante al 580, fortemente restaurata nel corso dei secoli, ora \u00e8 inclusa nel cimitero comunale con la funzione di cappella cimiteriale\nConvento di Santa Maria di Montesanto.\nNei pressi della frazione di San Pellegrino sorge il convento di Santa Maria di Montesanto, un edificio del XIV secolo eretto dai frati Clareni e affidato via via nel corso dei secoli a diversi ordini religiosi, sino all'inizio del secolo scorso, da quando giace abbandonato. Il convento, in pessimo stato di conservazione, possiede un pregevole chiostro interno, una chiesa attigua con alcune tele del XVII secolo ed una statua lignea di \"Madonna col Bambino\" risalente al XIV secolo, oggetto di particolare devozione da parte della popolazione.\nMadonna della Neve.\nA 12\u00a0km dal centro abitato, nei pressi della frazione di Savelli, sono visibili i ruderi consolidati e restaurati, unitamente ai superstiti affreschi, della Madonna della Neve, una elegante costruzione a pianta ottagonale, edificata su disegni del Bramante, andata pressoch\u00e9 distrutta nel corso del sisma del 1979.\nGeografia antropica.\nFrazioni.\nAgriano, Aliena, Ancarano, Biselli, Campi, Capo del colle, Casali di Serravalle, Castelluccio, Cortigno, Forca Canapine, Fontevena, Forsivo, Frascaro, Legogne, Nottoria, Ocricchio, Ospedaletto, Paganelli, Pescia, Pi\u00e8 del colle, Pi\u00e8 la Rocca, Piediripa, Popoli, San Marco, San Pellegrino, Sant'Andrea, Sant'Angelo, Savelli, Serravalle, Valcaldara.\nEconomia.\nLa Norcia contemporanea \u00e8 una citt\u00e0 a forte vocazione turistica per la quale l'emorragia demografica sembra essersi arrestata. Il territorio assiste ad una crescita della popolazione e ad un rinascere anche delle piccole frazioni, un tempo quasi abbandonate. Come il resto della regione Norcia \u00e8 caratterizzata da una certa immigrazione, dovuta soprattutto a manodopera straniera richiamata dalla possibilit\u00e0 di lavoro stagionale offerto dalla industria alimentare e da quella turistica.\nLe attivit\u00e0 tradizionali, legate alla lavorazione della carne di maiale e della raccolta del tartufo nero, unite alla bellezza paesaggistica del comprensorio montano, ne fanno una meta discretamente ambita da parte di clientela anche internazionale che, soprattutto in estate, affolla i numerosi alberghi e centri di ospitalit\u00e0.\nI prodotti di carne suina tipici di Norcia trovano la loro peculiarit\u00e0 nelle tecniche di produzione, assolutamente tradizionali. Uno fra i prodotti pi\u00f9 celebri \u00e8 il Prosciutto di Norcia, premiato con il riconoscimento del marchio IGP gi\u00e0 nel 1998, cui si aggiunge la \"Corallina di Norcia\", un salame costituito da tre parti di carne suina e una di grasso duro rifilato a dadini.\nDalla nota produzione alimentare della citt\u00e0, inoltre, deriva il termine norcineria usato nell'Italia centrale per indicare la salumeria.\nTra le altre attivit\u00e0 economiche tradizionali, diffuse e attive vi sono quelle artigianali, come la rinomata lavorazione del ferro battuto, finalizzata alla produzione di lampadari, lanterne, attrezzi domestici ed oggetti raffiguranti animali.\nInfrastrutture e trasporti.\nFerrovie.\nDal 1926 al 1968 Norcia fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "32543", "revid": "322321", "url": "https://it.wikipedia.org/wiki?curid=32543", "title": "Paciano", "text": "Paciano \u00e8 un comune italiano di abitanti della provincia di Perugia in Umbria.\nInserito tra \"i borghi pi\u00f9 belli d'Italia\", \u00e8 posto sul monte Petrarvella () dove, in antichit\u00e0, si trovava un tempio consacrato al dio Giano. Vi si pu\u00f2 accedere da tre porte: la Fiorentina, la Perugina e Porta Rastrella.\nGeografia fisica.\nPaciano fa parte di:\nIl territorio comune di Paciano \u00e8 ricompreso nel bacino del fiume Arno.\nStoria.\nDi origine medievale (XIV secolo), il paese fu dato in feudo da Carlo IV a Guglielmo di Beaufort e successivamente incorporato allo Stato della Chiesa (prima met\u00e0 del XVI secolo).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (12,31%). Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "32544", "revid": "322321", "url": "https://it.wikipedia.org/wiki?curid=32544", "title": "Panicale", "text": "Panicale \u00e8 un comune italiano di abitanti della provincia di Perugia in Umbria. Sorge su una collina a 431 m.s.l.m. ai piedi del monte Petrarvella () nella Val di Chiana romana, situata tra la vallata del lago Trasimeno e la Valle del Nestore.\nPanicale fa parte del circuito de I borghi pi\u00f9 belli d'Italia ed \u00e8 stato insignito della bandiera arancione dal Touring Club Italiano.\nGeografia fisica.\nPanicale \u00e8 situato in Umbria e dista solamente dalla Toscana. Scorre nel territorio comunale il fiume Nestore e il torrente Rigalto, suo affluente.\nOrigini del nome.\nPer quanto riguarda l'etimologia del nome \"Panicale\" ci sono diverse ipotesi: una lo fa derivare da \"pan colis\", cio\u00e8 \"luogo dove si coltiva il pan\u00ecco\" (un cereale simile al miglio), ipotesi riportata anche nello stemma del comune; un'altra, la pi\u00f9 probabile, da \"Pani calet\" cio\u00e8 \"luogo dove ardono are al dio Pan\". Altro etimo ipotizzato dallo storico Corintio Corsetti nel XVII sec. \u00e8 \"Pan Kalon\", dal greco \"dove tutto \u00e8 bello\".\nStoria.\nSi ipotizza che l'origine di Panicale sia antichissima anche se non ci sono fonti certe che lo testimoniano. Nel Medioevo la storia del castello di Panicale \u00e8 legata a quella di Perugia, sia economicamente che militarmente: infatti Panicale \u00e8 sia un importante centro per il rifornimento di cibo (pane e carne), sia un avamposto di Perugia verso ovest e la Val di Chiana. Nel XIII secolo si sottomette alla Signoria di Perugia, anche se ha avuto una discreta autonomia. Nel 1316 risale un fatto importante: \u00e8 testimoniato, infatti, il primo abbozzo della compilazione di uno Statuto vergato in lingua latina dal notaio Pietro di Vannuccio Vannucci, che sar\u00e0 eleborato e modificato negli anni 1356 e 1386. redatto. Successivamente, nel 1484, il suddetto documento sar\u00e0 tradotto in volgare per facilitarne la comprensione ai cittadini. La citt\u00e0 di Perugia, dal 1416 al 1424, \u00e8 dominata dal capitano di ventura Braccio da Montone, il quale eserciter\u00e0 il proprio potere anche su Panicale, che vedr\u00e0 l'abitato al centro di una serie di Signorie, che la assoggetteranno per molti anni. Durante l'epoca rinascimentale, Panicale vive un periodo di sviluppo economico, espansione territoriale e di generale benessere, che consente la realizzazione di diverse opere d'arte da parte di artisti celebri come Il Perugino.\nNel 1540 Perugia viene conquistata dallo Stato pontificio che manterr\u00e0 il controllo sulla zona - quindi Panicale compresa - fino all'Unit\u00e0 d'Italia, eccezion fatta per gli anni dell'occupazione napoleonica. Vengono cos\u00ec introdotte nuove leggi, norme e regolamenti che sostituiranno il vecchio Statuto del 1316.\nIl XVII secolo \u00e8 per Panicale un secolo di lento declino: nei giorni dell'undici e del dodici maggio del 1798, l'esercito napoleonico entra in Panicale e decreta la sospensione del potere papale, e nel 1860 si assiste alla sua annessione al Regno d'Italia.\nSimboli.\nLo stemma araldico di Panicale \u00e8 diviso in due parti: nella parte destra \u00e8 raffigurato il Castello (si tratta nello specifico di una torre con tre torricelle a merlatura guelfa, con ai fianchi due spighe di pan\u00ecco); a sinistra, invece, c'\u00e8 il grifo perugino, a testimonianza delle innumerevoli battaglie combattutte al fianco di Perugia, tra cui la memorabile vittoriosa difesa di Perugia, assalita dai Bretoni nel 1378, ad opera di un condottiero panicalese, Boldrino Paneri (1331-1391). In segno di gratitudine, Perugia concesse a Panicale di usare il suo simbolo in quanto citt\u00e0 dominante.\nMonumenti e luoghi d'interesse.\nTeatro Cesare Caporali (XVII - XIX secolo).\nI panicalesi il 14 agosto 1692 fondarono una societ\u00e0 di giovani, che \u201c\"Per fuggire l'ozio ed unire gli animi (\u2026) avendo portato a buon termine un nuovo teatro\"\u201d, come recita il documento originale, si impegn\u00f2 a rappresentare ogni anno nuovi drammi. Nel 1786, grazie ad una nuova accademia teatrale, il teatro venne ricostruito da Francesco Tarducci e fu denominato Teatro del Sole. La sala rettangolare era composta da un palcoscenico, una platea e da una galleria sorretta da colonne. Nel 1856 il Teatrino venne arricchito di 24 palchetti e sei barcacce, distribuiti in due ordini, da Giovanni Caproni che ampli\u00f2 il palcoscenico e sopra i palchi progett\u00f2 un loggione con ringhiera di ferro fuso. Il pittore perugino Alceste Ricci ne decor\u00f2 l'interno con ornati a colori, dorature e stucchi, conferendo eleganza al nuovo teatro Cesare Caporali (1530-1601), cos\u00ec denominato per celebrare il poeta \u201cbernesco\u201d, di probabili origini panicalesi. Nel 1869 Mariano Piervittori, celebre pittore marchigiano attivo in zona, dipinse il sipario rappresentando il capitano di ventura Boldrino Paneri da Panicale mentre riceve le chiavi della citt\u00e0 di Perugia da lui liberata dall'assedio dei Bretoni, tuttora visibile. In questo spazio, per 318 anni, la tradizione teatrale si \u00e8 perpetuata, anche se nel 1957, per un trentennio, si \u00e8 trasferita presso il teatrino parrocchiale (ex chiesa di San Giovanni Battista) a causa della chiusura per inagibilit\u00e0. Il Caporali \u00e8 stato riaperto al pubblico nel novembre del 1994 dopo un radicale restauro e ospita ogni anno molteplici spettacoli grazie alla Compagnia del Sole che lo gestisce, e all'associazione T\u00e9athronMusik\u00e8, la quale mette in scena ogni anno rare produzioni di prosa e musica.\nCultura.\nEventi.\nIl Luned\u00ec di Pasqua il Fosso Largo, ovvero l'antica via del fosso esposta a Sud, viene chiusa al traffico per dare modo ai Panicalesi di divertirsi con l'antico Gioco del Formaggio. Questo gioco viene citato su diverse fonti d'archivio del XVII secolo.\nIl secondo venerd\u00ec di settembre fino alla domenica si svolge la Festa dell'Uva, che prevede alla domenica pomeriggio una sfilata di carri allegorici costruiti dai quattro rioni storici chiamati Centro Storico, Rosario, Colgiordano e Aldo Moro al termine della quale viene premiato il pi\u00f9 bello; la festa si conclude con una cena a base di prodotti tipici. I temi dei carri possono riguardare la storia o l'attualit\u00e0, ma devono essere pertinenti con l'uva e il vino.\nL'ultima domenica di ottobre si svolge la Festa della Castagna, mentre nei primi giorni di settembre si svolge a Tavernelle la Festa della Pannocchia.\nPer quanto riguarda gli eventi religiosi sono da menzionare:\nDa luglio a settembre, a cura dell'associazione Pan Kalon, si tiene il Festival organistico Morettini.\nA settembre dal primo fine settimana al penultimo fine settimana, a cura dell'associazione T\u00e9athronMusik\u00e8, presso lo storico Teatro Caporali si tiene il PAN OPERA FESTIVAL festival di opera da camera.\nEconomia.\nL'economia di Panicale e del suo territorio \u00e8 prevalentemente agricola: importante \u00e8 la presenza degli oliveti, diffusi in tutta la zona, che forniscono un olio privo di acidit\u00e0 e che rappresenta uno dei pilastri della cucina locale. Nei boschi si trovano asparagi e molte variet\u00e0 di funghi.\nAltro settore importante \u00e8 quello dell'artigianato, da menzionare la riscoperta del ricamo su tulle \"Ars Panicalensis\".\nL'attivit\u00e0 industriale \u00e8 diffusa nella frazione di Tavernelle, con fabbriche che spaziano dall'industria chimica (vernici) a quella tessile, da quella elettronica a quella delle casseforti e degli strumenti di chiusura delle porte."}
{"id": "32545", "revid": "322321", "url": "https://it.wikipedia.org/wiki?curid=32545", "title": "Passignano sul Trasimeno", "text": "Passignano sul Trasimeno (\"Passign\u00e8no ntol Trasim\u00e9no\" in dialetto perugino) \u00e8 un comune italiano di abitanti della provincia di Perugia in Umbria. Sorge su un promontorio situato sulla sponda settentrionale del Lago Trasimeno e fa parte della \"Comunit\u00e0 montana dei Monti del Trasimeno\" e dell'Associazione de I borghi pi\u00f9 belli d'Italia\nGeografia fisica.\nClima.\nIl clima di Passignano \u00e8 di tipo temperato sublitoraneo con una media annuale di circa 14\u00a0\u00b0C ed \u00e8 caratterizzato da inverni non particolarmente rigidi (la temperatura media sia di gennaio sia di febbraio, i mesi pi\u00f9 freddi, \u00e8 di 6\u00a0\u00b0C) ed estati con temperature elevate, ma non torride (la temperatura del mese pi\u00f9 caldo, agosto, \u00e8 di 23,5\u00a0\u00b0C). Nel corso dell'anno si registrano mediamente 40 - 41 giorni di gelo distribuiti nei mesi compresi tra ottobre e aprile. Le precipitazioni, piuttosto consistenti nella stagione autunnale, presentano una media di 546\u00a0mm annuali. Nei mesi invernali possono prodursi precipitazioni di tipo nevoso.\nStoria.\nIl nucleo pi\u00f9 antico della citt\u00e0 mantiene intatto l'aspetto di borgo fortificato, ancora oggi visibile e racchiuso entro la cinta di mura medievali, della quale sopravvivono le porte di accesso e le torri come la cosiddetta Torre di Ponente, che ancora custodisce lo stemma del Comune.\nNel XV secolo vi aveva delle propriet\u00e0 la potente famiglia dei degli Oddi, che deteneva vari possedimenti sul Trasimeno (a Vernazzano, Montalera, Castiglione del Lago e altrove) e nel Chiugi, dove aveva la contea di Laviano.\nNel punto pi\u00f9 alto della citt\u00e0 sorge la Rocca, edificata in et\u00e0 medievale al cui interno \u00e8 allestito il Museo delle Barche, dove sono esposte alcune imbarcazioni del Lago Trasimeno, di Piediluco, del Padule di Fucecchio mentre l'abitato si svilupp\u00f2 soprattutto in epoca moderna, fra il Cinquecento e il Seicento. Nel XVI secolo videro la luce sia la chiesa di san Rocco, in stile rinascimentale, che il santuario della Madonna dell'Oliveto, progettato, probabilmente, da Mariotto Radi.\nTra gli edifici di pregio artistico c'\u00e8 la Chiesa di San Cristoforo, chiesa del cimitero, antica Pieve costruita prima del 1000 sulle rovine di un precedente tempio pagano, la quattrocentesca Chiesa di San Rocco, di Chiesa di San Bernardino e l'Oratorio di San Rocco.\nNel XVIII secolo i Bourbon di Sorbello fecero edificare, come residenza estiva, a pochi chilometri dal borgo, la settecentesca Villa del Pischiello.\nIl cinquecentesco Santuario della Madonna dell'Uliveto, conserva opere pittoriche e scultoree di pregio come quella in pietra arenaria \"Madonna col Bambino\" di Ascanio da Cortona.\nNel piccolo borgo di Castel Rigone, si trova il Santuario della Madonna dei Miracoli, considerato uno dei capolavori del Rinascimento umbro.\nCultura.\nEventi.\nNell'ultima settimana di luglio il paese di Passignano sul Trasimeno accoglie turisti ed organizza una delle manifestazioni popolari pi\u00f9 interessanti del territorio: il Palio delle Barche, evento storico che mira a rievocare l'antica rivalit\u00e0 tra due nobili famiglie di Perugia, quella dei Baglioni e quella dei degli Oddi. Il Palio delle Barche rievoca l'ultimo atto delle ostilit\u00e0 tra le nobili famiglie perugine dei Baglioni e dei degli Oddi, una sanguinosa battaglia che vide nel 1495 Passignano al centro delle operazioni militari, quando, un piccolo esercito della famiglia degli Oddi dovette fuggire, barche in spalla, dal castello, inseguito dalle milizie dei Baglioni e dei Della Corgna. L'ultima domenica di luglio i quattro Rioni del Paese, il Centro Storico, Il Centro Nuovo o Centro Due, l'Oliveto e il San Donato, si affrontano in una competizione che prevede tre fasi. Nella prima le barche dei Rioni si sfidano in acqua sino a giungere al pontile del paese. Da qui barche in spalla inizia la velocissima corsa, quasi tutta all'interno del centro storico, con un tragitto tortuoso e difficile tra viuzze ripide e scalinate. Ritornati al molo i concorrenti riprendono poi la via del Lago per concludere la gara. Durante la settimana precedente i Rioni del Paese organizzano taverne nelle quali i visitatori possono degustare piatti tipici del Trasimeno e dove vengono intrattenuti con spettacoli e rappresentazioni storiche in costume. Dal luned\u00ec al gioved\u00ec si svolgono le prove dei singoli Rioni partecipanti alla gara mentre il venerd\u00ec viene disputata la Prova Generale. Il sabato sera i Signori dei Rioni si incontrano in piazza per il Lancio della Sfida. Il Rione che detiene il Palio sfida gli altri ad una nuova gara. Tra gli eventi pi\u00f9 attesi di tutta la settimana, seguito da migliaia di spettatori, \u00e8 \"L'Incendio del Castello\", spettacolo pirotecnico musicato unico in Umbria nel suo genere, per la particolarit\u00e0 dei giochi di luce a ritmo di musica.\nUna rotonda sul mare.\nIl testo della canzone Una rotonda sul mare, interpretata da Fred Bongusto, \u00e8 stato scritto da Franco Migliacci durante una serata sulla piattaforma sul lago che ospita il Ristorante Lid\u00f2: in origine dedicato ad essa \u00e8 stato variato verso Senigallia dalla casa discografica.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata lavorazione del ferro battuto, finalizzata alla produzione di lampadari, lanterne, attrezzi domestici ed oggetti raffiguranti animali."}
{"id": "32546", "revid": "287204", "url": "https://it.wikipedia.org/wiki?curid=32546", "title": "Adynaton", "text": "Ladynaton (plurale \u1f00\u03b4\u03cd\u03bd\u03b1\u03c4\u03b1, \"adynata\"; in latino, \"impossibilia\", sostantivo neutro plurale), talora italianizzato in \"ad\u00ecnato\" (singolare e plurale) \u00e8 una figura retorica il cui nome deriva dal greco \"\u1f00\u03b4\u03cd\u03bd\u03b1\u03c4\u03bf\u03bd\", da \u03b1- (\"a-\", mancanza, privazione) + \u03b4\u03cd\u03bd\u03b1\u03bc\u03b1\u03b9 (\"dynamai\", \"io posso\"), \"cosa impossibile\". Esso \u00e8 un metalogismo che consiste nel citare una situazione assolutamente irrealizzabile attraverso il confronto con un'altra, descritta con una perifrasi iperbolica e paradossale.\nEsemplificazione.\nEsempi:"}
{"id": "32547", "revid": "125724345", "url": "https://it.wikipedia.org/wiki?curid=32547", "title": "Ironia", "text": "L'ironia (dal greco \u03b5\u1f30\u03c1\u03c9\u03bd\u03b5\u03af\u03b1 \"eir\u014dne\u00eda\", \u00abdissimulazione\u00bb) consiste nell'affermare il contrario di ci\u00f2 che si pensa con lo scopo di ridicolizzare o sottolineare concetti per provocare una risata. L'ironia implica una critica, ma si differenzia nettamente dal sarcasmo, che implica anche disprezzo. Si possono definire tre accezioni di ironia: \nIn letteratura, l'ironia \u00e8 una figura retorica in cui vi \u00e8 una incongruit\u00e0, una discordanza oppure una involontaria connessione con il vero, che va al di l\u00e0 del semplice ed evidente significato della parola.\nL'ironia verbale e situazionale viene spesso usata intenzionalmente per enfatizzare l'affermazione di una verit\u00e0. La forma ironica della similitudine, del sarcasmo o della litote pu\u00f2 includere l'enfasi di un significato mediante l'uso deliberato di una locuzione che afferma l'esatto opposto della verit\u00e0 o che drasticamente e ovviamente sminuisce una connessione di fatto.\nIronia sociale.\nIl modo di ironizzare tipico dello stare in societ\u00e0 o in gruppo sta nel rapporto di un soggetto che ironizza con degli ascoltatori o degli interlocutori, per cui il significato, il valore e l'efficacia dell'ironia sono in funzione del contesto in cui la si fa e dell'argomento che viene considerato.\nIronia psicologica.\nIneludibile il riferimento a Freud per questo tipo di ironia, colui che ne ha fatto oggetto di studio profondo, analizzando i modi e le circostanze in cui un soggetto diventa comico o pu\u00f2 esser visto come tale. In questo caso l'analisi, in quanto scientifica, non ha come fine di indurre al riso, ma piuttosto di sensibilizzare alle problematiche connesse alla psiche, alla sua normalit\u00e0 e alle sue anormalit\u00e0.\nIronia filosofica.\nIn senso freudiano l'ironia consiste nell'esprimere idee che violano la censura dei tab\u00f9. In alcuni casi consiste nel far intendere una cosa mediante una frase di senso esattamente opposto. Ne sono alcuni semplici esempi:\nIn effetti Freud ha dato al suo concetto di ironia uno spessore ben maggiore, che l'avvicina a quella filosofica.\nNumerosissimi sono gli utilizzi a cui questa figura retorica e le sue derivazioni si prestano nel mondo della comicit\u00e0 e ancor pi\u00f9 specificatamente nella satira.\nIl termine viene inoltre generalmente associato al sarcasmo, presentando nell'uso comune significati affini se non proprio sinonimi. In realt\u00e0 i due termini si differenziano molto tra loro.\nA questi significati di ironia dove prevale l'elemento psicologico si affiancano quelli filosofici, che sono completamente differenti e semmai pi\u00f9 vicini all'auto-ironia. Ma anche l'autoironia non \u00e8 sempre la stessa. L'ironia di Socrate \u00e8 un'autoironia finta, perch\u00e9 egli si finge ignorante per meglio mettere poi in difficolt\u00e0 il dialogante, mentre nel caso di Diderot nel \"Il nipote di Rameau\" il filosofo, nel confrontarsi con l'ignorante opportunista e senza scrupoli, \u00e8 realmente autoironico. Se questi due casi sono gli estremi di un'ironia filosofica astuta in Socrate e sofferta in Diderot, tra essi si pone una gamma molto vasta di atteggiamenti ironici filosofici, che si caratterizzano sempre per una messa in discussione di ci\u00f2 che si \u00e8 o si pu\u00f2 essere. Da un lato l'ironia come strumento e dall'altro lato come risultato di una sofferenza esistenziale.\nIronia socratica.\nL'ironia socratica consiste storicamente nella pretesa del filosofo Socrate di mostrarsi ignorante in merito a ogni questione da affrontare, ci\u00f2 che costringe l'interlocutore a giustificare fin nei minimi dettagli la propria posizione (il che lo conduce sovente a rilevarne l'infondatezza e il carattere di mera opinione). Ci\u00f2 coerentemente con il metodo socratico, che conduce l'interlocutore a trovare da solo le risposte alle proprie domande piuttosto che affidarsi a un'autorit\u00e0 intellettuale in grado di offrire risposte preconfezionate.\nLa parola greca \"eir\u014dne\u00eda\" si riferisce appunto a una tale dissimulazione, che Socrate eleva a metodo dialettico. Essa implica l'assunzione di una posizione scettica, un atteggiamento di rifiuto del dogma e di ogni convinzione che non basi la sua validit\u00e0 sulla ragione.\nInfluenza culturale.\nNel romanzo \"Il nome della rosa\" di Umberto Eco viene affrontato il tema dell'ironia definendola \"\"figura di pensiero\" che \"si deve sempre usare facendola precedere dalla pronunciatio, che ne costituisce il segnale e la giustificazione\"\"."}
{"id": "32549", "revid": "322321", "url": "https://it.wikipedia.org/wiki?curid=32549", "title": "Poggiodomo", "text": "Poggiodomo \u00e8 un comune italiano di abitanti della provincia di Perugia in Umbria.\nParticolarmente noto per essere uno dei comuni meno popolosi d'Italia, \u00e8 anche il secondo pi\u00f9 elevato della regione, con un'altitudine media che si aggira attorno ai 1000 metri s.l.m.\nGeografia fisica.\nTerritorio.\nIl comune di Poggiodomo, posizionato lungo il versante orientale del Monte Coscerno e arroccato su uno sperone di roccia nella tipica posizione dei castelli di poggio, \u00e8 sito nella Valnerina. Il comprensorio si affaccia sulla Valle del Fiume Tissino, il cui andamento lineare \u00e8 sottolineato dal perfetto allineamento delle tre frazioni del comune: Usigni, Roccatamburo e Mucciafora. Gli alti e ripidi versanti che circondano i paesi sono interamente occupati da boschi compatti e fittissimi di orniello e di faggio, un prezioso rifugio per la fauna selvatica che comprende una grande variet\u00e0 di uccelli.\nOrigine del nome.\nL'etimologia di Poggiodomo viene fatta risalire ai termini latini \"podium\" (poggio, pedana) e \"domo\" (mettere a coltura). Secondo un'altra interpretazione, invece, la seconda parte del toponimo deriverebbe da \"domus\" (casa).\nStoria.\nLa cittadina \u00e8 immersa in luoghi in cui la natura domina incontrastata; proprio per questa sua posizione isolata Poggiodomo \u00e8 stata da sempre luogo di rifugio per monaci, eremiti, fuoriusciti del ghibellinismo medievale e partigiani, che nel corso della seconda guerra mondiale vi fondarono le brigate pi\u00f9 operative. Nata nel XIII-XIV secolo attorno ad un castello situato su di uno sperone di roccia, Poggiodomo entr\u00f2 ben presto a far parte del Ducato di Spoleto. Dopo l'anno 1000 essa appartenne alle citt\u00e0 di Leonessa, Cascia e Spoleto. Come tutti i castelli circostanti, anche il castello di Poggiodomo fu coinvolto dalle vicende che colpirono le citt\u00e0 di Cascia e di Spoleto. Divenuta Comune nel 1809 durante l'occupazione Napoleonica col distacco dei suoi territori da Cascia, Poggiodomo riusc\u00ec a mantenere il proprio assetto politico anche dopo la restaurazione pontificia e, nel 1860, entr\u00f2 a far parte dello Stato italiano.\nMonumenti e luoghi di interesse.\nMonumenti.\nNella frazione di Roccatamburo sorge l'Eremo della Madonna della Stella la cui fondazione risale all'VIII secolo."}
{"id": "32550", "revid": "322321", "url": "https://it.wikipedia.org/wiki?curid=32550", "title": "Preci", "text": "Preci (\"Le Pr\u00e9\u0161i\" in dialetto locale) \u00e8 un comune italiano di abitanti della provincia di Perugia in Umbria.\nStoria.\nBorgo di origine medievale (XIII secolo) sviluppatosi all'interno di una fortezza. Il terremoto del 1328 lo distrusse quasi completamente. Ricostruito, venne elevato a Comune nel 1817. Durante gli ultimi secoli del Medioevo ed in et\u00e0 moderna (fino almeno al XVII secolo), raggiunse una certa notoriet\u00e0 per una scuola di chirurgia specializzata nell'estrazione di calcoli renali. Nell'ottobre del 2016 Preci, come Castelsantangelo sul Nera, Visso e Ussita, \u00e8 stato colpito da alcune scosse sismiche che hanno raggiunto una magnitudo 5,4 e 5,9 rispettivamente alle 19:10 e alle 21:18 del 26 ottobre e una scossa di magnitudo 6,5 alle 7:41 del 30 ottobre. Questi terremoti hanno danneggiato l'Abbazia di Sant'Eutizio e reso il centro storico completamente inagibile.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (11,46%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nAbeto.\nFrazione di Preci a 970 metri di altitudine.\nTodiano.\nFrazione di Preci a 920 metri di altitudine.\nPoggio di Croce.\nFrazione di Preci nella valle Oblita.\nL'abitato, ben fortificato, dominava anticamente la strada che da Triponzo conduceva alla VaI Castoriana. Nella parte alta resta un'antica porta ogivale con sovrastante campanile. Fuori dalle mura si trova la chiesa dedicata a Sant'Egidio, caratterizzata da una facciata che accoglie resti di affreschi del XV secolo di scuola marchigiana. Sopra l'altare \u00e8 presente una tela seicentesca che raffigura la Madonna col Bambino tra due santi. Scendendo verso il borgo si arriva alla chiesa dell'Annunziata, di origine trecentesca, che accoglie l'opera pi\u00f9 importante del trecento: \"L'annunciazione\", di Giovanni del Biondo, pittore fiorentino del XIV secolo. L'opera \u00e8 divisa in due parti da una colonna centrale con in aIto la mano di Dio che invia una colomba al seno della Madonna. A sinistra \u00e8 raffigurato un angelo avvolto in un manto verde, a destra la Vergine siede \u00ecn lettura. Questa opera \u00e8 il pi\u00f9 importante esempio di arte fiorentina della zona. Il borgo accoglie altre due chiese: quella del Santissimo Crocifisso, dedicata a Santa Lucia, e quella della Madonna della Quercia.\nCollazzoni.\nCollazzoni \u00e8 una frazione del comune di Preci (PG), posta a 868\u00a0m s.l.m.; secondo i dati Istat del 2001, gli abitanti sono 28.\nSi tratta di una \"villa di transito\" posta tra gli abitati di Montebufo e Forsivo, di cui controlla i collegamenti: nasce probabilmente come nucleo rurale e riunione di altre piccole ville, quali Civitelle, Villa del Guado e Villa Campanara. Nei secoli passati, molti fabbri di Roma provenivano da questo paese.\nTra i monumenti da ricordare, la chiesa di S. Giuliana e S. Alberto. La domenica dopo il Ferragosto si celebra la festa della Madonna delle Grazie.\nCorone.\nCorone (con San Vito) \u00e8 una frazione del comune di Preci (PG), localizzata a 495\u00a0m s.l.m.; secondo i dati Istat del 2001, gli abitanti sono 50.\nLa sua posizione in valle (villa di transito) gli permetteva di fungere in passato come luogo per i commerci e gli scambi tra tutti i paesi vicini. Esso sorge lungo il corso del fiume Campiano, con un antico mulino ora dismesso. Nel paese si trova anche un centro di produzione ittica per la pesca sportiva.\nAnche in questo paese \u00e8 presente la tradizione del \"Piantamaggio\".\nDa menzionare la chiesa di S. Antonio Abate (XVI secolo).\nMontebufo.\nMontebufo \u00e8 una frazione del comune di Preci (PG), il pi\u00f9 elevato della valle Oblita, trovandosi a 1 016\u00a0m s.l.m.; secondo i dati del censimento Istat del 2001, gli abitanti sono 16. Una filastrocca locale descrive la sua posizione geografica: \"Montebufo fra tre monti sta rinchiuso: Ciuppino, Laguarda e Cacalupo.\" in riferimento alle tre montagne che lo delimitano.\nTra i principali monumenti citiamo la chiesa parrocchiale di San Leonardo di Limoges (XVI secolo), con due portali del '400, un basso porticato ed un interno a due navate con colonna centrale. Gli interni barocchi sono abbelliti da alcuni altari; la facciata destra ospita un'opera pittorica del XVI secolo, la \"Madonna con Bambino tra San Rocco e Sant'Antonio da Padova\". Durante il terremoto del settembre 1997, la chiesa fu molto danneggiata e sub\u00ec anche diversi saccheggi ad opera di trafugatori. Nell'altopiano si trovano un buon numero di casali antichi.\nL'8 settembre si festeggia la \"Festa dell'Icona\". Nella zona viene coltivata una particolare variet\u00e0 di farro, il farro dicocco (\"Triticum dicoccum Schubler\"). Inoltre, vi si trova una Comunanza Agraria.\nValle.\nValle \u00e8 una piccolissima frazione posta tra le due valli, Oblita e Castoriana, originariamente sorta come \"castello di pendio\" per difendere l'abbazia di Sant'Eutizio. Tra i monumenti d'interesse, la chiesa di S. Macario (XVI secolo) e la chiesa di S. Fiorenzo (XIII secolo).\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Preci\" che milita nel girone C umbro di 2\u00aa Categoria."}
{"id": "32551", "revid": "125895385", "url": "https://it.wikipedia.org/wiki?curid=32551", "title": "San Giustino (Italia)", "text": "San Giustino (anticamente chiamata in latino \"Meliscianum\", \"\u0160an Giu\u0161tino\" in dialetto altotiberino) \u00e8 un comune italiano di abitanti della provincia di Perugia in Umbria.\nSituato nell'Alta Valle del Tevere, il paese di San Giustino, insieme alla contigua citt\u00e0 toscana di Sansepolcro, costituisce un unico agglomerato di circa abitanti. Seppure oggi appartenenti a regioni e province diverse, esse sono, fin dall'antichit\u00e0, legate da un doppio filo di continuit\u00e0 territoriale e demografica.\nStoria.\nSan Giustino, le cui prime tracce possono essere gi\u00e0 ritrovate grazie a notizie giunte dall'archivio aretino sui resti di una grande pieve del VII secolo, \u00e8 stata fondata dal martire cristiano Giustino (ucciso a Pieve de' Saddi, nel comune di Pietralunga), a cui deve il nome sia l'intero comune sia la grande chiesa arcipretale posta al centro della citt\u00e0, al cui interno \u00e8 custodita una cripta paleocristiana eretta utilizzando materiale proveniente da Colle Plinio, .\nFu feudo dei Dotti di San Sepolcro e, dalla fine del sec. XV, dei Bufalini, fu poi soggetto a Citt\u00e0 di Castello, a Perugia, ai Vitelli. Divenne definitivamente possedimento della Chiesa nel sec. XVI.\nLa frazione di Cospaia corrisponde a un microstato esistito tra il 1441 e il 1862 con il nome di Repubblica di Cospaia.\nSociet\u00e0.\nLingue e dialetti.\nOltre alla lingua italiana, vi si parla un dialetto di tipo alto-tiberino, \u00e8 riconducibile a quello di Citt\u00e0 di Castello, ossia al tifernate, malgrado la maggiore vicinanza a Sansepolcro: ci\u00f2 \u00e8 dovuto a ragioni storiche, in quanto San Giustino ha fatto parte per secoli del comune di Citt\u00e0 di Castello, costituendone una \"testa di ponte\" verso la Toscana, all'interno dello Stato Pontificio, mentre Sansepolcro era territorio del Granducato di Toscana, per via dell'assegnazione a quest'ultimo dopo la battaglia di Anghiari. La ragione di una tale marcata differenziazione \u00e8 da ricondurre alle vicende storiche che hanno riguardato la Valtiberina: a seguito della Battaglia di Anghiari, presso Sansepolcro, venne tracciato il confine tuttora esistente tra Toscana ed Umbria, per cui ci\u00f2 ha influito sulle successive vicende linguistiche. Non \u00e8 pertanto escluso che anche a Sansepolcro ed aree limitrofe dovette essere vitale, prima di tale evento, una pronuncia non difforme da quella tifernate, per via di un comune substrato umbro e gallico, ma l'assetto sarebbe poi stato irrimediabilmente stravolto da massicci afflussi di persone dalle aree casentinesi (e dunque aretine) che hanno riguardato il tratto toscano della Valtiberina. Per secoli dunque si sono avuti scambi culturali esclusivamente con l'area tifernate, e ci\u00f2 si riflette tuttora sulla parlata, nella quale manca qualsiasi apporto di matrice toscano-aretina, mentre si rinvengono tutte le caratteristiche di transizione con il romagnolo proprie del castellano, come la pronuncia sibilante della \"s\", della \"z\" e della \"c\" (ad es. la frazione \"Selci\" \u00e8 pronunciata come \"\u0160\u00e8l\u010di\") o la lenizione delle consonanti: tali fenomeni sono pi\u00f9 evidenti nelle aree pi\u00f9 prossime a Citt\u00e0 di Castello, come Selci-Lama, mentre nel centro storico, per via della maggiore vicinanza alla Toscana, risultano fortemente indeboliti, se non addirittura completamente regrediti presso le generazioni pi\u00f9 giovani. In tale ultima area anche la cadenza risulta maggiormente influenzata dal biturgense, ed sono inoltre gi\u00e0 avvertibile l'affricazione post nasale (\"p\u00e8nzo\" per \"penso\"), nonch\u00e9 la resa toscana della \"c\" e della \"g\", seppur non cos\u00ec intensa come oltreconfine (\"disciamo\" per \"diciamo\", \"sgiornata\" per \"giornata\"): entrambi i fenomeni sono invece meno evidenti a Selci-Lama, dove la parlata \u00e8 pi\u00f9 conservativa e dunque di stampo pi\u00f9 schiettamente tifernate.\nInoltre, mentre a Sansepolcro la pronuncia delle vocali risulta quasi del tutto coincidente con quella toscana (ed anche italiana standard), a San Giustino vige l'isocronismo sillabico, per cui tutte le vocali in sillaba complicata, cio\u00e8 terminante per consonante, si pronunciano aperte (str\u00e8t-to, m\u00e8s-so, r\u00f2t-to, c\u00f2r-so), e tutte quelle in sillaba libera, cio\u00e8 terminante per vocale, si pronunciano chiuse (b\u00e9-ne, s\u00e9-dia, c\u00f3-sa, st\u00f3-ria): tale tipo di pronuncia deve aver avuto Citt\u00e0 di Castello come centro di irradiazione, e si \u00e8 diffusa in tutti i centri limitrofi storicamente legati ad essa, come appunto San Giustino, ma anche Citerna, Monte Santa Maria Tiberina ed in parte Monterchi. Le ragioni di una cos\u00ec marcata differenziazione di pronuncia nel giro di pochissimi chilometri costituiscono un'ulteriore controprova delle differenti vicende storiche dei due centri, i quali forse dovettero subire nel corso dei secoli massicci afflussi di popolazioni linguisticamente distinte (aretine Sansepolcro e tifernati San Giustino).\nEconomia.\nPatria dei marchesi Bufalini, San Giustino si \u00e8 espansa, favorita dal flusso migratorio proveniente dai comuni limitrofi, soprattutto da Sansepolcro. Grazie anche allo sviluppo industriale, \u00e8 divenuta sede di fabbriche, come la Arrow (produzione di impianti di scarico).\nGrazie alla sua posizione, che ne fa il punto di raccordo fra tre regioni quali l'Umbria, la Toscana e le Marche, San Giustino intrattiene rapporti commerciali con quasi tutte le regioni centrali beneficiando, dal punto di vista economico, di fattori quali lo sviluppo demografico, quello industriale, e soprattutto turistico, grazie anche alla vicinanza di centri quali Perugia, Assisi, Arezzo, Firenze e Urbino.\nInfrastrutture e trasporti.\nPosta all'estremit\u00e0 nord dell'alta valle del Tevere, San Giustino, si trova lungo la strada SS3bis/E45, di cui \u00e8 collegata con le uscite di San Giustino, Selci-Lama e Cerbara (quest'ultima in comune con Citt\u00e0 di Castello).\nLa SS3bis/E45, collega Orte e Ravenna, passando per appunto lungo tutta l'Umbria, toccando anche la Toscana e infine l'Emilia-Romagna.\nNel territorio comunale, in localit\u00e0 Parnaciano ha uno dei due sbocchi anche la Galleria della Guinza, facente parte del tracciato previsto per la futura Superstrada E78.\nDa menzionare anche il passaggio nel territorio comunale, con tre fermate (San Giustino - La Dogana, San Giustino - Centro e San Giustino - Selci Lama), della Ferrovia Centrale Umbra (FCU) che collega Terni e Perugia con Sansepolcro.\nSport.\nIl paese ha due squadre di calcio: l'Unione Sportiva San Giustino; la prima squadra di San Giustino, fondata nel 1974, milita nel Campionato Provinciale di Seconda Categoria Umbra Girone A, mentre la Virtus San Giustino S.s.d., fondata nel 2000, milita nel Campionato Regionale di Prima Categoria Umbra Girone A\nLo stadio comunale \u00e8 situato in via Olimpia ed \u00e8 gestito in concessione dalla Virtus Sangiustino ssd Lo stadio ha beneficiato negli anni di un importante restyling diventando un'area sportiva tra le pi\u00f9 attrezzate della provincia a livello dilettantistico. L'attivit\u00e0 svolta in maniera preminente riguarda il settore giovanile della Virtus Sangiustino, che nella stagione agonistica 2018/2019 vanta oltre 200 iscritti..\nNel 2010 San Giustino \u00e8 divenuta sede della Societ\u00e0 Sportiva RPA Luigi Bacchi.it di pallavolo maschile, militante nel campionato nazionale di A1 e proveniente da Perugia, che ha scelto la citt\u00e0 e il relativo palasport, a cui \u00e8 stato dato il nome di PalaKemon, come sede della societ\u00e0 e della squadra. Nel luglio 2012 i diritti sportivi dell'Umbria Volley vengono acquisiti dalla societ\u00e0 Altotevere Volley, militante sempre nel campionato nazionale di Serie A1 maschile. Il settore giovanile \u00e8 composto da oltre 140 tra ragazzi e ragazze che militano dal campionato di seconda divisione femminile a scendere fino alla palla rilanciata. Il 4 maggio 2013 la societ\u00e0 comunica che per problemi economici non si iscriver\u00e0 al campionato di A1 2013-2014.\nBasata a San Giustino \u00e8 la societ\u00e0 Tennis Tavolo Club Edera \"Amicis\" San Giustino, che nel corso della sua storia ha anche militato nella massima categoria nazionale italiana in A1. Oggi prende parte ai due campionati nazionale C1 maschile e B femminile e alle altre categorie regionali. Allenamenti e incontri in casa si tengono presso il Centro Sportivo \"Peter Pan\". Da alcuni anni, la societ\u00e0 \u00e8 cresciuta anche fuori regione, stabilendo una succursale nella confinante citt\u00e0 toscana di Sansepolcro."}
{"id": "32552", "revid": "322321", "url": "https://it.wikipedia.org/wiki?curid=32552", "title": "Sant'Anatolia di Narco", "text": "Sant'Anatolia di Narco \u00e8 un comune italiano di abitanti della provincia di Perugia in Umbria.\nStoria.\nSituata in prossimit\u00e0 del fiume Nera, la localit\u00e0 era abitata fin dall'antichit\u00e0 ma deve il suo aspetto attuale al periodo tardomedievale.\nIl castello che domina l'abitato \u00e8 della seconda met\u00e0 del XII secolo mentre le mura furono costruite due secoli pi\u00f9 tardi.\nMonumenti e luoghi d'interesse.\nChiesa di Sant'Anatolia.\nLa chiesa parrocchiale di Sant'Anatolia contiene pregevoli affreschi del XIV secolo. Di grande interesse artistico \u00e8 anche la piccola chiesa di Santa Maria delle Grazie in stile rinascimentale, di recente oggetto di attento restauro conservativo.\nConvento di Santa Croce.\nIl convento di Santa Croce, sorse nel XIII secolo. Vi visse nel XIV secolo la beata Cristina, terziaria francescana.\nLasciato in abbandono, venne ricostruito nel 1610. Si trovava sotto il giuspatronato della basilica lateranense e fu attribuito all'ordine francescano.\nA Sant'Anatolia \u00e8 attivo dal 2008 il Museo della Canapa, che ha sede nel cinquecentesco palazzo comunale e costituisce una delle antenne dell'Ecomuseo della Dorsale Appenninica Umbra. Esso ripercorre le vicende dello sviluppo di tale coltivazione nei secoli nella media Valnerina.\nAbbazia di San Felice e Mauro.\nNella frazione di Castel San Felice sorge l'abbazia di San Felice e Mauro, dedicata ai due eremiti siriani che nel V secolo evangelizzarono questa zona; la chiesa fu riedificata nel XII secolo.\nInfrastrutture e trasporti.\nFerrovie.\nDal 1926 al 1968 Sant'Anatolia di Narco fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "32554", "revid": "322321", "url": "https://it.wikipedia.org/wiki?curid=32554", "title": "Scheggino", "text": "Scheggino \u00e8 un comune italiano di abitanti della provincia di Perugia in Umbria, ubicato in prossimit\u00e0 del fiume Nera.\nGeografia fisica.\nIl piccolo borgo di Scheggino \u00e8 situato nel cuore della Valnerina, nella parte sud-orientale dell'Umbria. Il territorio \u00e8 interamente montano ed \u00e8 attraversato dal fiume Nera.\nDal castello di pendio incastonato al vertice di una roccia, Scheggino si sviluppa verso valle, fino al borgo che costeggia il fiume aritificiale, fondendosi in un unico complesso. La zona \u00e8 ad elevato rischio sismico come indicato nel P.C.M. n. 3274 del 20/03/2003 e nella Delibera Giunta Regionale del 18 settembre 2012 n. 1111, che colloca Scheggino insieme ai comuni limitrofi nella zona 1, la pi\u00f9 pericolosa e con intensit\u00e0 sismica alta. \nStoria.\nPaese di origine medievale con resti di mura e di un torrione semidiroccato della stessa epoca, fu edificato nel XII secolo dal Ducato di Spoleto come avamposto difensivo e per questa ragione fu pi\u00f9 volte attaccato e saccheggiato. Il XVI secolo fu caratterizzato da una serie di lotte tra le famiglie aristocratiche degli Orsini, sostenitori della guelfa Spoleto e dei Colonna, alleati dei ventritr\u00e8 castelli-comuni ghibellini del distretto di Spoleto. Nel 1522 Scheggino fu cinta d'assedio dai castelli limitrofi, capeggiati da Picozzo Brancaleoni e Petrone da Vallo, che approfittarono dell'assenza degli uomini occupati nei campi per conquistare il borgo, tuttavia non riuscirono nella loro impresa in quanto vennero respinti dalle donne e i giovani accorsi a difendere le proprie case.\nMonumenti e luoghi d'interesse.\nDi epoca medievale \u00e8 la Chiesa di San Nicola, ampiamente ristrutturata nella prima met\u00e0 del XVI secolo. L'edificio contiene affreschi che si ispirano alle forme di Giovanni Di Pietro. In omaggio a Spoleto venne dipinta l\u2019Incoronazione dell\u2019Assunta nell\u2019abside proprio come nel Duomo spoletino. Presenta un certo interesse anche la chiesa di Santa Felicita (XII secolo), che conserva l'asetto originale ad eccezione della facciata che ha subito modifiche nel XVII secolo.\nInfrastrutture e trasporti.\nFerrovie.\nDal 1926 al 1968 Scheggino (insieme al comune di Sant'Anatolia di Narco) fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "32555", "revid": "322321", "url": "https://it.wikipedia.org/wiki?curid=32555", "title": "Sellano", "text": "Sellano \u00e8 un comune italiano di abitanti della provincia di Perugia, situato a 640 m s.l.m. lungo la valle del torrente Vigi, affluente di destra del fiume Nera.\nGeografia fisica.\nSellano sorge su di un colle prevalentemente argilloso, in un'area paesaggisticamente tipica del Subappenino umbro. \u00c8 situata nella valle del torrente Vigi e nel suo territorio ha origine il fiume Menotre, che nella frazione folignate di Altolina si getta nel fiume Topino. Inoltre, a Sellano sorgono numerose sorgenti, tra cui quella che viene usata dal marchio Fonte Tullia e quella che rifornisce di acqua la citt\u00e0 di Spoleto. Il capoluogo \u00e8 situato a 640 m s.l.m.\nOrigini del nome.\nL'origine del toponimo \"Sellano\" ha lasciato adito a tre differenti interpretazioni. \nSecondo la pi\u00f9 antica, deriverebbe dalla trib\u00f9 romana della gens Suilla o dei Syllinates (Plinio, \"Naturalis Historia\", Libro III). Tale teoria \u00e8 difesa dagli storici spoletini Severo Minervio (1700) e Achille Sansi (1900), mentre altri eruditi (a cominciare dall'abate folignate Ludovico Jacobilli nel 1800) vorrebbe ricondurre il nome dell'abitato ai seguaci di Lucio Cornelio Silla, che, in retrovia a seguito della Battaglia di Spoletium (Spoleto) durante la Prima guerra civile, l'avrebbero fondata nell'84 a.C. trovandovi rifugio ed imponendovi il nome del loro capo, da cui appunto \"Syllanum\".\nStoria.\nStoria antica e medievale.\nLe prime tracce di abitato risalgono all'et\u00e0 romana (si trattava probabilmente di un vicus, come testimoniano alcune epigrafi rinvenute nel territorio), dalla quale, pare, abbia derivazione il nome stesso. Sellano nell'aspetto attuale risulta interamente tardo medievale e sorse in corrispondenza di itinerari che attraverso la valle del Vigi collegavano la Valnerina con Foligno e il Camerte e raggiungevano Spoleto lungo la Via della Spina.\nA seguito dell'invasione longobarda e della cristianizzazione dei territori, divenne una curtis con intorno alcune comunit\u00e0 monastiche dell'Ordine benedettino, possedimento feudale ed infine libero comune, per\u00f2 sotto la sudditanza della citt\u00e0 di Spoleto, ma lungamente conteso dalla Curia imperiale. A cominciare dall'epoca tardo-antica Sellano assunse un sempre maggiore peso strategico, determinato in primis dalla sua posizione geografica, e per questo, assoggettato ai longobardi e compreso nel Ducato di Spoleto. Fino alla seconda met\u00e0 del XII secolo, dopo essere stato sotto il dominio dei Signori di Norcia, fu feudo appenninico dei conti germanici degli Alviano, probabilmente tra i primi castelli ad essere edificati in quest'area, fino a svilupparsi nella struttura di comune autonomo montano e stabilendo un patto federativo e difensivo con l'espansionista comune di Spoleto, al quale rimane tuttora agganciato come diocesi di Spoleto-Norcia insieme a tutta la Valnerina.\nNel XIII secolo, infatti, diviene parte dello Stato pontificio e nel 1300 c.a. Feudo dei Colligola, signori di Montesanto.\nDi marcate tendenze ghibelline e autonomistiche, Sellano non fu mai abbastanza forte da poter essere indipendente, ma ritenuta sempre un ottimo punto strategico per la sua posizione geografica, nei secoli il suo destino diviene indissolubilmente legato a quello dei centri vicini. In varie occasioni fu a capo o in compartecipazione a moti di ribellione (come nel 1300 insieme ad altri castelli vicini contro Spoleto) e di rivendicazione politica e statutaria, fino all'anno 1523, nel quale avvenne la definitiva pacificazione con Spoleto.\nStoria moderna e contemporanea.\nDa allora fino all'et\u00e0 napoleonica, Sellano visse come \u201cterra\u201d del Circondario di Spoleto, sviluppandosi successivamente e gradualmente da Comune autonomo, ampliando la potest\u00e0 amministrativa e territoriale sugli ex castelli limitrofi Apagni, Postignano, Cammoro, Orsano e Montesanto, che, essendo pi\u00f9 piccoli, non avevano abitanti sufficienti a mantenere la propria autonomia.\nNel 1860 anche Sellano vot\u00f2 per l'annessione al Regno d'Italia.\nL'archivio storico comunale \u00e8 depositato presso il comune di Sellano.\nColpito dagli eventi sismici che coinvolsero l'Umbria e le Marche nel settembre 1997, e nuovamente nel 2016 \u00e8 oggi tornato alla sua vita normale, dopo un restauro rispettoso della qualit\u00e0 storica degli edifici e delle normative antisismiche.\nIl centro si presenta alquanto compatto all'interno della cinta muraria, con baluardi e porte di accesso al mastio principale, con alcuni palazzetti gentilizi, tra cui spicca quello comunale, ed alcuni edifici di culto.\nLo stemma comunale raffigura San Michele Arcangelo in piedi sopra una sella che, molto semplicemente, offre una spiegazione sull'origine del suo nome, in quanto il paese si trova costruito sopra la sella di un colle.\nIl santo patrono \u00e8 San Severino festeggiato l'8 giugno.\nMonumenti e luoghi d'interesse.\nArchitettura religiosa.\nAll'interno dei confini comunali di Sellano si trovano numerosissimi edifici di culto, simbolo della radicata fede dei suoi abitanti. Essi sono distribuiti non solo nel capoluogo, ma anche nelle varie frazioni e localit\u00e0 del comune.\nSociet\u00e0.\nEvoluzione demografica.\nLa popolazione ha subito un aumento fino alla prima met\u00e0 del Novecento. Circa dagli anni '40-'50 \u00e8 cominciato un progressivo spopolamento della citt\u00e0, in quanto gli abitanti si spostavano in citt\u00e0 come Foligno, Perugia e, in larga parte, anche a Roma, per trovare nuove opportunit\u00e0 di lavoro. Questo spopolamento si \u00e8 accentuato tra il 1997 e il 1998, quando in seguito alla crisi tellurica, molti hanno deciso di spostarsi nelle cittadine limitrofe come Foligno o Spoleto. Attualmente, dopo la ricostruzione in seguito al sisma, alcune famiglie sono ritornate nel loro paese di origine, in particolare anziani.\nGeografia antropica.\nFrazioni.\nIl territorio comunale si estende per 85,85\u00a0km\u00b2 e comprende numerose frazioni.\nVillamagina.\n\u00c8 la frazione del Comune di Sellano che domina, in maniera maestosa, la sottostante Valle del Vigi. Storicamente nota per la produzione delle lime e delle raspe, una lavorazione di antica origine che acquist\u00f2 notoriet\u00e0 nel 1700, che, secondo la tradizione orale, fu introdotta da un monaco toscano, che, colpito dalla povert\u00e0 della popolazione, insegn\u00f2 il segreto della fabbricazione delle raspe.\nA Villamagina vennero trasferiti temporaneamente gli uffici comunali e pubblici a seguito del terremoto del 1997.\nAltre localit\u00e0.\nAbruzzo, Apagni, Calcinaro, Cammoro, Casale, Casaletto, Ceseggi, Fonni, Forfi, Le Terne, Molini di Cammoro, Molini di Orsano, Montesanto, Orsano, Ottaggi, Piaggia, Postignano, Pupaggi, Renaro, San Martino, Setri, Vene, Villamagina, Vio.\nInfrastrutture e trasporti.\nIl territorio comunale \u00e8 attraversato dalla Strada statale 319 Sellanese, che la collega con Borgo Cerreto, frazione del comune di Cerreto di Spoleto, e quindi con la strada statale della Valnerina.\nInoltre, il comune \u00e8 anche attraversato dalla Via della Spina, che ha inizio in frazione Le Terne e ha fine nei pressi di Campello sul Clitunno.\nFerrovie.\nDal 1926 al 1968 Sellano (insieme al comune di Cerreto di Spoleto e alla frazione di Borgo Cerreto) fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "32556", "revid": "322321", "url": "https://it.wikipedia.org/wiki?curid=32556", "title": "Sigillo (Italia)", "text": "Sigillo \u00e8 un comune italiano di abitanti della provincia di Perugia in Umbria.\nStoria.\nIl territorio di Sigillo, in epoca preromana, era abitato, come dice Plinio il Vecchio (79 d.C.) nella sua \"Naturalis Historia\", dalla popolazione umbra dei \"Suillates\"; in epoca imperiale ebbe il \"municipium\" di \"Suillum\", retto dai magistrati \"Duoviri\". Attraversato dall'importante via Flaminia, costruita nel 220 a.C., a 127 miglia da Roma, per raggiungerla erano necessari tre giorni di viaggio a piedi.\nFrammenti di iscrizioni, qualche capitello, rocchi di colonne, ville suburbane e tombe testimoniano la notevole estensione dell'abitato in epoca romana. I Goti di Alarico, nel 409 d.C., in transito verso Roma per saccheggiarla (24 agosto 410 d.C.), lasciarono dietro di loro soltanto rovine: oltre 100.000 persone tra uomini, donne, vecchi e bambini, con carri trainati da buoi e cavalli, spogliavano e mettevano a ferro e fuoco quanto trovavano. La poca popolazione rimasta, rifugiatasi nelle grotte e nei boschi, dovette ancora subire i disastri della ventennale guerra tra i Bizantini di Narsete e i Goti di Totila, lo sfortunato re che mor\u00ec la sera stessa della battaglia, nel luglio del 552 d.C., a Caprara, territorio di Tadinum.\nCon la venuta dei Longobardi, pochi anni pi\u00f9 tardi, il suo territorio fece parte del Ducato di Spoleto e del Gastaldato di Nocera, che poi con i Franchi di Carlo Magno si trasform\u00f2 nella Contea di Nocera, nel Ducato di Spoleto. Cambiato il nome latino in \"Sigillum\", la Pieve di S. Andrea dal secolo VII o VIII, continu\u00f2 a testimoniare una presenza continua di popolazione.\nFu dominato dai conti longobardi di Nocera: si ricordano, tra gli altri, Monaldo, Offredo, Rodolfo e Vico detto Lupo (tutti discendenti dal duca di Spoleto Ildebrando e dai re d'Italia Liutprando, Ansprando ed Ildebrando).\nL'imperatore Federico II, capo dei ghibellini in Italia, venendo da Fano nel 1230, parteggiando Sigillo per la parte guelfa, lo distrusse. \nNel sec. XIII Perugia cercava di estendere il suo dominio nei territori circostanti, lo ricostru\u00ec nel 1274, come castello importante di confine difeso da una possente rocca, formando l'attuale centro storico nei quattro quartieri, S. Maria, San Martino, S. Pietro e S. Andrea.\nConteso dai Baglioni di Perugia, Boldrino da Panicale, Azzo dei Castelli, Braccio da Montone, dai Montefeltro di Urbino, nel 1500 fu saccheggiato da Cesare Borgia. Nella met\u00e0 del Cinquecento entr\u00f2 a far parte dello Stato Pontificio dopo la famosa \"GUERRA DEL SALE\". Tra il popolo sigillano quando c'\u00e8 da affrontare una grande spesa, \u00e8 rimasto ancora il proverbio: \" mi costa pi\u00f9 che il sale a Perugia\". Il 14 settembre 1860 fu annesso al Regno d'Italia.\nMonumenti e luoghi d'interesse.\nLa cittadina di impianto medioevale \u00e8 posta sull'antica via Flaminia. Fuori dall'abitato rimane, a testimonianza della strada romana, il Ponte Spiano.\nL'edificio religioso principale \u00e8 Pieve di Sant'Andrea, di antica origine ma rifatta nell'800, che possiede pregevoli tele e arredi ed un organo del veneziano Gaetano Callido del 1793 che ha sostituito un organo seicentesco gi\u00e0 nella chiesa degli Agostiniani e venduto a met\u00e0 ottocento alla chiesa parrocchiale di Pieve di Compresseto.\nL'altra chiesa importante della cittadina \u00e8 la chiesa di Sant'Agostino costruita tra il 1788 ed il 1791 dall\u2019architetto svizzero Giacomo Cantoni su una preesistente chiesa duecentesca dedicata a Santa Caterina di Alessandria, di cui rimane la cripta eponima: dietro l'altare maggiore \u00e8 un\"'Annunciazione\" del pittore sigillano Ippolito Borghese, attivo anche a Napoli, e un buon Organo del '700 di Sebastiano Vici di Montecarotto.\nPoco fuori dall'abitato, sull'antica via Flaminia ed oggi presso il cimitero, \u00e8 la chiesa di Sant'Anna. Edificata alla met\u00e0 del Quattrocento come oratorio della Confraternita omonima, conserva ancora la facciata rinascimentale alla quale fu aggiunta un portico secentesco poi chiuso.\nNel territorio la Chiesa di Santa Maria di Scirca, romanico-gotica, \u00e8 ricca di affreschi quattrocenteschi di Ottaviano Nelli e di Matteo da Gualdo. \nInteressante la Chiesa di Santa Maria della Fraternita dei Disciplinati, fondata nel 1329 dall'agostiniano fra Nicola da Sigillo del vicino convento, con l'approvazione del vescovo di Nocera, il beato Alessandro Vincioli (1327-1363). Pochissimo rimane della rocca, monastero delle Agostiniane dal 1547.\nIl territorio \u00e8 anche ricco di valori ambientali montani, appenninici, incentrati soprattutto dalla zona del monte Cucco.\nCultura.\nEventi.\nNella notte tra il nove e il dieci dicembre si celebra la Festa della Venuta, con l'accensione di grandi fal\u00f2.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Grifo Sigillo\" che milita nel girone B di Promozione\nParapendio e Deltaplano.\nSigillo \u00e8 una delle pi\u00f9 importanti mete per il volo libero. Nell'agosto 2011 si sono disputati i campionati del mondo di deltaplano vinti dall'italiano Alex Ploner.\nNella localit\u00e0 turistica di Val di Ranco si svolge il torneo nazionale del deltaplano."}
{"id": "32557", "revid": "1609015", "url": "https://it.wikipedia.org/wiki?curid=32557", "title": "Trevi", "text": "Trevi \u00e8 un comune italiano di abitanti della provincia di Perugia.\nGeografia fisica.\nTrevi \u00e8 sovrastato da due monti dell'Appennino umbro-marchigiano: il Monte Brunette (1422 m) e il Monte Serano (1429 m). Geologicamente sono costituiti da rocce sedimentarie per lo pi\u00f9 calcaree di origine marina; le pi\u00f9 antiche risalgono a 180 milioni di anni fa, unit\u00e0 litostratigrafica della \"Corniola\". \u00c8 stato oggetto di studio il \"Rosso Ammonitico\", nel campo della paleontologia; tale unit\u00e0 \u00e8 per altro ben conosciuta nell'area umbro-marchigiana; affiora diffusamente presso l'abitato di Pettino fino alle pendici nord di M. Brunette. Ha dato l'esemplare tipo di \"Praerycites\". Tra i molti esemplari di ammoniti trovati occasionalmente lungo i tagli stradali e i piccoli corsi d'acqua \u00e8 degno di nota un grande esemplare di \"Rarenodia planulata\". Il suo diametro \u00e8 oltre 40\u00a0cm ed \u00e8 stato figurato in questa voce.\nIl territorio del comune si estende dal fondovalle (210 ) ai monti sopra citati, e si pu\u00f2 equamente ripartire in tre zone distinte di pianura, collina e montagna, ricoperte da vegetazione altrettanto differenziata. In pianura, i terreni irrigati da numerosi corsi d'acqua, anticamente occupati in gran parte dal \"lacus Clitorius\", si prestano alla semina di specie annuali. La collina, di calcare alcalino \"sciolto\" e quindi drenante, \u00e8 ideale per la coltivazione intensiva dell'olivo. La montagna infine \u00e8 ricoperta di boschi, in massima parte cedui, e prati.\nFiumi e canali, tutti di modesta portata, scorrono in direzione Sud\u00a0\u2013 Nord e confluiscono in un unico collettore nei pressi di Bevagna. Il loro corso \u00e8 il risultato di secolari opere di bonifica, documentate gi\u00e0 dal tempo del re Teodorico (VI secolo) e protrattesi fino ai giorni nostri, quando fu costruita la diga per regolamentare le acque meteoriche del torrente Marroggia, che era soggetto a frequenti e disastrose esondazioni.\nIl maggiore dei corsi d'acqua di portata regolare \u00e8 il Clitunno, alle cui acque venivano attribuite propriet\u00e0 miracolose, tanto da essere deificato in epoca romana e cantato da numerosi poeti, dai classici latini fino al Byron e al Carducci.\nTrevi fa parte di Citt\u00e0 dell'olio, Slow Food e Borghi pi\u00f9 belli d'Italia.\nStoria.\nPlinio il Vecchio la classifica come una citt\u00e0 degli Umbri, e il nome latino \"Trebiae\" potrebbe derivare dalla radice umbra \"treb-\", componente delle parole che in quella antica lingua indicavano casa, costruzione, costruire. La sua esistenza, prima della dominazione romana, \u00e8 testimoniata anche dalla \"stele di Bovara\", con iscrizione arcaica, rinvenuta di recente, ma nel suo territorio stanziarono civilt\u00e0 preistoriche, come attestano ritrovamenti del paleolitico.\nAcquist\u00f2 una certa rilevanza a partire dal III secolo a.C., con il passaggio della Via Flaminia e il processo di romanizzazione. Scavi passati e recenti hanno confermato la presenza dell'insediamento romano in localit\u00e0 Pietrarossa, lungo la Flaminia e il corso del fiume Clitunno, allora navigabile. L\u00ec sterri settecenteschi portarono alla luce un edificio pubblico monumentale, mentre indagini tuttora in corso stanno portando alla luce una splendida domus con ambienti mosaicati e fasi di vita tra l'epoca repubblicana e la tarda antichit\u00e0. Altri studi, invece, hanno puntato a identificare la prima cerchia di mura della citt\u00e0 attuale, ancora visibile in larga parte, come parte di un'arce fortificata del I secolo a.C., datata da altri autori alla tarda Antichit\u00e0 o all'alto Medioevo. Gli Scavi archeologici della suddetta domus stanno anche confermando l'importanza del Fiume Clitunno, allora navigabile, per l'economia della zona in epoca romana, laddove la piccola \"Trebiae\" doveva svolgere la funzione di porto fluviale essenziale per il sistema di ville rustiche che sorgevano lungo gli spalti collinari. Alcune di queste sono state identificate grazie a scoperte fortuite o ricerche di superficie nei pressi delle localit\u00e0 di Bovara, Manciano, Parrano-Borgo Trevi, Torre Matigge (Malviano) e Coste (Pelano). Fu sede vescovile almeno a partire dal V secolo,venendo assorbita da quella di Spoleto intorno al VI secolo. L'antica cattedrale \u00e8 stata recentemente ipotizzata coincidere con l'attuale chiesa di S. Maria di Pietrarossa, sorta al di sopra di un edificio pubblico di et\u00e0 romana, probabilmente inserito nel Foro di \"Trebiae\".\nIl declino dell'insediamento romano in valle avvenne in un lungo periodo, compreso tra il V e il VII secolo. Oltre all'instabilit\u00e0 militare, ulteriori fattori che portarono all'abbandono del sito dovettero essere il processo di impaludamento della Valle Umbra, nonch\u00e9 la fine della navigabilit\u00e0 del sistema fluviale Clitunno-Teverone-Tevere fino a Roma nel corso del V secolo.\nNel frattempo, dati archeologici confermano l'esistenza dell'insediamento collinare ove sorge la citt\u00e0 oggigiorno, probabilmente sorto per ragioni difensive durante la tarda Antichit\u00e0\nCon il dominio dei Longobardi, Trevi rientr\u00f2 all'interno del ducato di Spoleto, comparendo ancora come gastaldo in documenti di fine XI-XII secolo. Agli inizi del XIII secolo si costitu\u00ec in libero comune, rifiutando di sottomettersi a quello di Spoleto; fatto per il quale la cittadina venne assediata e distrutta (1214). Successivamente dovette allearsi con Perugia in modo da resistere alle aggressioni delle pi\u00f9 grandi comunit\u00e0 vicine. Sub\u00ec un ulteriore rovinoso sacco nel 1353, per opera dei soldati di Fra Monreale d'Alberno, a seguito del quale vide potenziate le sue difese tramite torri, steccati e uno stagno difensivo. Solo nel 1389 riusc\u00ec ad ottenere il libero governo su concessione papale. Sub\u00ec il dominio di vari capitani e, segnatamente, il funesto vicariato dei Trinci di Foligno fino al 1438 quando, tornata al diretto dominio della Chiesa sotto la legazione di Perugia, segu\u00ec le sorti dello Stato Pontificio fino all'unificazione italiana.\nNel 1784, da Pio VI, fu reintegrata al titolo di citt\u00e0.\nCultura.\nNon meno interessanti sono la storia e le tradizioni legate alla cultura religiosa.\nDocumenti antichissimi attestano che Sant'Emiliano, il primo vescovo della citt\u00e0, martirizzato sotto Diocleziano, fu legato ad una giovane pianta di olivo per essere decapitato. L'olivo ultramillenario, il pi\u00f9 vecchio dell'Umbria, si pu\u00f2 ancora ammirare, vegeto, a trecento metri dalla gloriosa abbazia benedettina di Bovara. La devozione verso Sant'Emiliano ha influenzato la cultura e la storia di Trevi. Lungo un percorso inalterato da secoli si svolge ancora, la sera del 27 gennaio, vigilia della festa del Santo, la straordinaria processione notturna detta dell'Illuminata, che \u00e8 una delle manifestazioni pi\u00f9 antiche della regione.\nAttraverso vari secoli, molti trevani si sono distinti nei pi\u00f9 alti gradi della gerarchia ecclesiastica e vari altri hanno acquistato fama di santit\u00e0 per le loro opere. Tra le varie case religiose hanno acquisito benemerenza particolare i benedettini dell'abbazia di Bovara, che dettero un forte impulso all'agricoltura, bonificando vaste zone della valle e sviluppando in collina la coltura dell'olivo, che con alterne fortune \u00e8 coltivato in queste zone da tempi antichissimi e fornisce un olio tra i pi\u00f9 apprezzati.\nGeografia antropica.\nFrazioni.\nBorgo Trevi.\nCostituisce la parte pi\u00f9 moderna del comune. \u00c8 posta alla base del colle ove giace Trevi. Consta di molte attivit\u00e0 commerciali, industriali e agricole, specialmente nella zona di Pietrarossa. Quest'ultima costitu\u00ec per secoli il nucleo storico di Trevi, dalla preistoria all'Epoca romana quando la maggior parte della popolazione si trasfer\u00ec in collina a causa della insalubrit\u00e0 della zona in pianura che stava man mano diventando una palude. Importante, dal punto di vista storico-culturale \u00e8 la chiesa di Santa Maria di Pietrarossa, di epoca romanica, ora in ristrutturazione dopo il sisma del 1997.\nCannaiola.\nQuesta frazione rappresenta la parte agricola del comune. Immersa nella pianura, si presenta come un paese circondato dai campi. Molto importante \u00e8 il rilievo produttivo dal punto di vista agricolo, specialmente del grano e del sedano. In luglio \u00e8 infatti proprio a Cannaiola che ha luogo la \"Rievocazione Storica della Trebbiatura\". Notevole \u00e8 l'opera del beato don Pietro Bonilli, gi\u00e0 parroco del paese e fondatore della congregazione delle suore della Sacra Famiglia per l'assistenza alle ragazze cieche e sordomute al quale \u00e8 dedicato il santuario sito a Cannaiola. L'istituto, dal Bonilli stesso diretto, venne fondato il 7 maggio 1893; il 5 dicembre 1898 venne trasferito a Spoleto, in via Quinto Settano 13, e fu denominato \"Istituto Nazzareno per cieche e sordomute Spoleto\".\nBovara.\nLa frazione consta di pi\u00f9 centri abitativi dislocati tra la zona collinare e la zona in pianura. Importante \u00e8 la Chiesa di San Pietro, gi\u00e0 abbazia benedettina, del XII secolo in stile romanico. Si dice che, durante il suo viaggio per Roma, vi si sia fermato in preghiera san Francesco. La tradizione popolare vuole che un frate che accompagnava Francesco abbia avuto una visione dell'Inferno e del Paradiso mentre era in preghiera davanti ad un Crocifisso.\nAll'interno della chiesa c'\u00e8 una cappella in stile baroccheggiante che ospita un Crocifisso in dimensioni reali a cui la popolazione attribuisce diversi miracoli, uno su tutti quello di aver fatto piovere dopo pi\u00f9 di un anno in cui non si erano verificate precipitazioni. In ricordo di ci\u00f2 il Cristo del crocifisso viene calato dalla croce, adagiato in una sorta di lettino e portato in processione ogni 5 anni, nel mese di maggio. Ogni 25 anni poi si percorre un lungo tragitto, sempre con la statua del Cristo, sino al capoluogo comunale.\nNella frazione \u00e8 stata rinvenuta una stele con un'iscrizione in umbro antico ed \u00e8 possibile ammirare un ulivo millenario (di 1700 anni all'incirca) al quale fu legato sant'Emiliano, patrono della citt\u00e0 e del comune di Trevi, per essere martirizzato dai romani. Tale ulivo, il pi\u00f9 vecchio in Umbria, \u00e8 l'unico ad essere sopravvissuto alle varie galaverne, o gelate, che si sono succedute negli anni (l'ultima negli anni cinquanta del '900) e che hanno ucciso tutte le piante d'ulivo della zona.\nMatigge.\nSpesso indicata con l'appellativo di Torre Matigge (dalla caratteristica Torre, appunto), la frazione si estende dalla zona in pianura fino a mezza costa dove lascia il posto al frazionamento comunale Santa Maria in Valle-Collecchio. \u00c8 completamente attraversata dalla SS Flaminia lungo la quale ha sviluppato molte attivit\u00e0 artigianali e ultimamente anche commerciali (ad esempio il CC Piazza Umbra). Di notevole importanza storica \u00e8 la Torre che spicca lungo l'itinerario della via Flaminia. Quest'ultima sembra sia stata costruita in epoca medievale quando Trevi era alleata con Foligno. La torre era posta ai margini dell'allora estesissimo territorio comunale trevano (che comprendeva alcune attuali frazioni di Montefalco, nonch\u00e9 l'attuale comune di Sellano) come bastione difensivo. Dalla Torre il guardiano suonava una campana come segno di pericolo. La torre \u00e8 molto simile a quella che si trova in Piazza del Comune o Piazza Mazzini al centro di Trevi, anch'essa a pianta quadrangolare e munita di campana.\nCoste.\nFrazione montana costituita da due centri abitativi, Coste e Coste San Paolo. Gli abitanti che rimangono per tutto l'anno sono molto pochi a causa dei disagi causati dalla neve nel periodo invernale. Tuttavia in estate molti abitanti della pianura e della citt\u00e0 si ritirano nelle ville della frazione. La sua posizione concede al viaggiatore un'amena vista sull'intera vallata. Molti sono inoltre i sentieri montani, alcuni dei quali segnalati, che si adentrano nei boschi. Lungo uno di essi \u00e8 visibile il rudere di un'antica abbazia dove sembra si fosse per qualche tempo ritirato il Beato Ventura. \u00c8 inoltre visibile la grotta dove \u00e8 abitato un poeta dialettale trevano, soprannominato Marchittu, che viveva dei viveri che la popolazione gli donava in cambio di poesie in dialetto trevano.\nManciano.\nFrazione montana che da pochi anni ha inglobato in s\u00e9 la vecchia frazione di Ponze. Luogo prediletto dai turisti per la sua posizione incantevole, \u00e8 anche sede di una cava. Da notare \u00e8 l'abbazia romanica di Santo Stefano.\nLa Pigge.\nDenominata anche semplicemente Pigge, deriva il suo nome dal latino \"pons lapideus\" in riferimento al ponte di pietra eretto dai romani lungo il corso del fiume Clitunno. La Pigge in et\u00e0 romana rappresentava il confine tra la zona pagana e la zona sacra delle fonti del Clitunno ammirabili dalla costa. Poco distante, nel comune di Campello, \u00e8 infatti presente il Tempietto del Clitunno cantato tra gli altri dal poeta romantico inglese George Byron. Nella frazione sorge, in zona Chiesa tonda, una chiesetta a base ottagonale dedicata a Santa Maria del Ponte. Sulla zona collinare si estendono coltivazioni della pianta dell'ulivo che \u00e8 uno dei prodotti tipici del trevano. Notevole infine la Chiesa di San Michele Arcangelo, immersa nel verde dei boschi montani, meta di una processione della popolazione di tutto il comune nel giorno di Pentecoste. Tra gli ulivi si adagia la Chiesa di San Bernardino da Siena in puro stile romanico umbro.\nAlvanischio.\nQui sono presenti molti ulivi secolari, un impianto ulivicolo molto significativo. A Fondaccio di Bovara (vicino alla localit\u00e0) c'\u00e8 un vecchio frantoio del XVIII secolo.\nPicciche.\n\u00c8 una frazione di Pianura situata tra Castel San Giovanni e Cannaiola. \u00c8 importante per la Chiesa di Santo Stefano, al cui interno, nell'abside troviamo l'affresco dell'Eterno, su cui sono raffigurati dei santi.\nEconomia.\nNel basso Medioevo e nel Rinascimento ebbe il suo periodo migliore, caratterizzato da straordinari commerci che ne favorirono la floridezza economica (veniva chiamata \"il porto secco\"), testimoniata ancor oggi dai numerosi palazzi del centro storico, degni di figurare in citt\u00e0 ben maggiori, e la crescita economica fu accompagnata da vivacissima attivit\u00e0 culturale e sociale.\nGi\u00e0 nel 1469, per favorire la circolazione di denaro fu chiamato un banchiere ebreo, tra le poche professioni alle quali erano autorizzati quegli uomini, e nonostante questo fu perseguitato ed in seguito fu eretto uno dei primissimi Monti di Piet\u00e0, seguito poi dal Monte Frumentario e varie altre istituzioni benefiche e assistenziali. L'attenzione rivolta all'elevazione culturale ebbe la massima espressione con l'istituzione del Collegio Lucarini, attivo fino all'avvento della Scuola Media Unica.\nMa l'avvenimento pi\u00f9 qualificante per la storia culturale di Trevi fu l'impianto di una prototipografia gi\u00e0 nel 1470. Essa fu la prima in Umbria e la quarta d'Italia, e per il particolare contratto con cui venne istituita, si pu\u00f2 classificare come la prima societ\u00e0 tipografica di cui si abbia memoria in assoluto.\nAltro prodotto tipico dell'agricoltura locale, che merita una menzione particolare, \u00e8 il sedano nero di Trevi, una coltivazione particolare che cresce su un fertilissimo fazzoletto di terra, fino a pochi secoli addietro occupato dalle acque del lago Clitorius.\n Le Cartiere di Trevi SpA fin dal 1960 producono carte riciclate a base macero, cio\u00e8 carte provenienti dalla raccolta differenziata.\nSport.\nHa sede nel comune la societ\u00e0 di calcio A.C.D. Trevi 2013, che ha disputato campionati dilettantistici.\nTeatri.\nAll'interno del borgo sorge l'elegante Teatro Clitunno, costruito nel 1874 su progetto dell\u2019architetto Domenico Mollaioli. La costruzione dell'opera fu finanziata dal Comune, da alcuni cittadini notabili (che ne furono beneficiati con un palco) e della Congregazione della Carit\u00e0. Il Teatro, in uso ancora oggi dopo diversi restauri, reca sulla facciata una targa commemorativa dedicata al compositore del luogo Tiberio Natalucci."}
{"id": "32560", "revid": "322321", "url": "https://it.wikipedia.org/wiki?curid=32560", "title": "Valfabbrica", "text": "Valfabbrica \u00e8 un comune italiano di abitanti della provincia di Perugia in Umbria, situato in una valle sulla sponda sinistra del fiume Chiascio, tra Perugia, Assisi, Gualdo Tadino e Gubbio.\nGeografia fisica.\nIdrografia.\nIl territorio del comune di Valfabbrica \u00e8 attraversato dal fiume Chiascio e da suoi affluenti: il Rio Grande e il Rio della Bionda sono i principali. \u00c8 inoltre presente all'interno del territorio comunale di Valfabbrica un omonimo lago artificiale generato da una diga.\nClima.\nPresso il confine con il comune di Assisi, nella zona delle Forre del Rio Grande, il microclima anomalo e la particolare conformazione geologica del terreno hanno permesso la creazione di un habitat naturale adatto ad ospitare sia piante termofile, arboree e arbustive, tipiche della macchia mediterranea, sia specie faunistiche sconosciute in questi territori quali gli aironi.\nLuoghi d'interesse.\nLa chiesa di San Sebastiano.\nLa chiesa, situata a ridosso delle mura perimetrali dell'antico castello del Pedicino \u00e8 di propriet\u00e0 comunale e spesso adibita, oltre che ai riti e alle funzioni religiose, ad incontri ed esposizioni di carattere socio-culturale. Risalente al XIV secolo, fu rinnovata nel XVI secolo e accolse le confraternite del Santissimo Sacramento e della Buona morte.\nInternamente \u00e8 suddivisa in tre navate e conserva cinque pregevoli altari barocchi. Di particolare valore artistico \u00e8 quello dedicato alla Madonna, il quale presenta, tra l'altro, cinque formelle lignee che ritraggono scene della vita di Cristo. \nAlle spalle dell'altare centrale trova posto una crocifissione seicentesca con ai lati San Sebastiano, santo patrono del comune, e San Francesco.\nGeografia antropica.\nAltre localit\u00e0 del territorio.\nPoggio San Dionisio, Poggio Morico, Collemincio, San Donato, Sospertole, Coccorano, Montevillano, La Barcaccia, Torello.\nEconomia.\nItinerari dello Spirito.\nValfabbrica \u00e8 situata in posizione centrale lungo il Sentiero Francescano della Pace, l'itinerario che ripercorre il cammino intrapreso da San Francesco per la prima volta nell'inverno tra il 1206 e 1207, quando fugg\u00ec dalla casa paterna di Assisi e si rifugi\u00f2 a Gubbio. \nIn seguito, Francesco comp\u00ec molte volte questo tragitto, anche in compagnia dei suoi confratelli, e quando si recava presso l'eremo della Verna, nelle colline del Casentino. In questo tracciato, ricco di monumenti simbolo del francescanesimo, \u00e8 stato organizzato un percorso praticabile a piedi, in mountain-bike o a cavallo, che attraversa ambienti naturali incontaminati e consente di riscoprire importanti testimonianze storiche, come il Castello di Coccorano, ed antichi complessi monastici.\nValfabbrica \u00e8 inserita negli itinerari dei pellegrini per Roma, nel tratto da Perugia passando per Assisi, Spello, Foligno, Trevi, Spoleto, Ferentillo, Marmore, sino a Piediluco (che prosegue nella Valle Santa reatina con il Cammino di Francesco).\nAttraversando sentieri e strade secondarie, questo cammino di fede si snoda attraverso i centri umbri cari a Francesco ed ai suoi fratelli, densi di memorie storiche e splendidi tesori d'arte.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Valfabbrica 1916\" che milita nel girone c umbro di Prima Categoria. I colori sociali sono: il blu ed il rosso. \u00c8 nata nel 1916."}
{"id": "32561", "revid": "322321", "url": "https://it.wikipedia.org/wiki?curid=32561", "title": "Vallo di Nera", "text": "Vallo di Nera \u00e8 un comune italiano di abitanti della provincia di Perugia posto su una collina in apertura della Valnerina, la valle del fiume Nera. Per le sue pregevoli caratteristiche storiche e paesaggistiche \u00e8 stato insignito di numerosi riconoscimenti. \u00c8 uno de I borghi pi\u00f9 belli d'Italia, Bandiera arancione del Touring club italiano, Comune Amico delle api e Citt\u00e0 del Tartufo.\nStoria.\nTestimonianze archeologiche avvalorano la tesi dell'esistenza di remoti insediamenti riconducibili alle popolazioni autoctone di questa valle gi\u00e0 nell'VIII secolo a.C.\nNel periodo compreso tra il IV e il II secolo a.C. inizi\u00f2 l'epoca storica della Valdinarco e la successiva romanizzazione, testimoniata da ritrovamenti archeologici. A partire dal 1177 Vallo di Nera divenne feudo del duca germanico di Spoleto Corrado di Ursligen. Sul colle di Flezano sorse una fortificazione, la Rocca de Valle. Nel 1198 il Duca Corrado fu costretto a cedere i feudi alla Chiesa e nel 1217 Jacopo Capocci, podest\u00e0 del Comune di Spoleto, concesse formalmente agli abitanti di Vallo di Nera il possesso del Colle di Flezano e il diritto di erigervi un castello, in cambio di protezione e difesa da parte di Spoleto. Nacque cos\u00ec il \"Castrum Valli\", importante punto strategico di controllo della viabilit\u00e0. Una pergamena notarile conservata presso la sezione dell'Archivio di Stato di Spoleto attesta e descrive la concessione. Ne XIV e XV secolo il munito castello di Vallo era il pi\u00f9 popoloso della Valdinarco. Nel 1523 il governatore pontificio di Spoleto, Alfonso Di Cardona fu ucciso da Petrone da Vallo presso il ponte sul Nera. Petrone , insieme a Picozzo Brancaleoni, aveva guidato la rivolta dei castelli contro Spoleto. Dopo l'Unit\u00e0 d'Italia, nel 1881 al comune di Vallo di Nera viene aggregato quello di Meggiano-Paterno.\nMonumenti e luoghi d'interesse.\nVallo di Nera \u00e8 un paese-monumento. Le case in pietra sono cinte da mura e da torri e conserva intatta la sua struttura urbanistica medievale, con stretti vicoli sormontati da archi.\nChiesa di Santa Maria.\nLa chiesa francescana di Santa Maria contiene vari affreschi (anche in sagrestia) di scuola giottesca tra cui la celebre \"Processione dei Bianchi\" dipinta da Cola di Pietro da Camerino nel 1401.\nEdifici vari.\nSi ricordano inoltre la parrocchiale di San Giovanni Battista con affreschi di Jacopo Siculo e quella di Santa Caterina annessa all'ex convento delle terziarie francescane con resti di affreschi. Appena fuori dalle mura si trovano la chiesa di San Rocco e quella dell'Immagine delle Forche.\nPer la visita al di fuori della santa messa, chiedere ai vicini di casa di ogni chiesa.\nSono, inoltre, visibili due pregevoli torri colombaie che si trovano nel cinquecentesco Borgo dei Casali.\nUn circuito di trekking interno al centro storico propone la visita agli antichi forni a legna e un tour delle fonti storiche. Nel palazzetto di Portella, una delle due porte d'ingresso al paese-castello, si pu\u00f2 visitare la Casa dei Racconti, centro di documentazione e raccolta del patrimonio letterario orale.\nAffreschi.\nVallo di Nera: Affresco \" Madonna con Bambino e angeli reggicortina.\u201d\nL\u2019affresco \u00e8 stato realizzato nella met\u00e0 del XV secolo, \u00e8 opera di un anonimo umbro e si trova sulla facciata di un\u2019abitazione in via S.Caterina.\n\u00c8 un affresco devozionale raffigurante la Madonna con Bambino e angeli reggicortina.\nL\u2019opera, di alto valore storico e artistico \u00e8 stata restaurato recentemente.\nVallo di Nera: Affresco del 1653 raffigurante \u201cLa Vergine tra S.Giovanni Battista e S.Francesco\u201d, fatto eseguire dal vicario Giovanni di Mascio e realizzato da Achille di Valerio.\nAccanto a tale affresco sono effigiati lo stemma dei nobili Cesi di Acquasparta, patrocinatori della comunit\u00e0 di Vallo di Nera presso la Curia romana e lo stemma cardinalizio di Bartolomeo Cesi, legato pontificio e del comune di Spoleto.\nL\u2019affresco \u00e8 situato nell\u2019ex palazzo comunale di Portella (una delle due porte di accesso al paese-castello).\nInfrastrutture e trasporti.\nFerrovie.\nDal 1926 al 1968 Vallo di Nera fu servita (tramite l'omonima stazione) dalla ferrovia Spoleto-Norcia, una linea a scartamento ridotto che collegava Spoleto con Norcia, che rimase in esercizio dal 1\u00ba novembre 1926 al 31 luglio 1968, quando fu soppressa. Le tracce della ferrovia sono quasi tutte conservate, il sedime \u00e8 stato convertito in una pista ciclabile."}
{"id": "32562", "revid": "322321", "url": "https://it.wikipedia.org/wiki?curid=32562", "title": "Valtopina", "text": "Valtopina \u00e8 un comune italiano di abitanti della provincia di Perugia situato a ridosso del Monte Subasio lungo la valle del fiume Topino.\nStoria.\nIl territorio di Valtopina, per la sua collocazione geografica, \u00e8 da millenni un naturale luogo di transito e le sue colline hanno offerto, gi\u00e0 in epoca protostorica, sicurezza e benessere ai suoi abitanti. Sebbene sia stata individuata una significativa presenza di insediamenti preromani sulle alture che circondano il capoluogo, la storia della Valle del Topino pu\u00f2 dirsi iniziata con la costruzione della via Flaminia (III sec. a. C.), di cui restano ancora interessanti reperti. La presenza dell\u2019importante nodo di comunicazione a fondovalle ha infatti favorito l\u2019insediamento sulle zone collinari circostanti, come \u00e8 testimoniato dal ritrovamento dei resti di una villa rustica romana e dalla diffusione di toponimi con suffisso in \u2013ano, come Gallano, Pasano, Caparrano, Balciano, Largnano, con cui i proprietari romani erano soliti denominare i loro poderi.\nTra X e XI secolo nel territorio sorsero vari castelli, i quali, insieme ai villaggi che gravitavano intorno ad essi, formarono una federazione detta Universitas Vallis Topini et Villae Balciani, costituita dai terzieri di Poggio, Santa Cristina, Gallano, Pasano, Serra e Balciano.\nIl territorio della Valle del Topino, che secondo una ricognizione del 1235 risultava il doppio dell\u2019attuale estensione comunale, era una viscontea del Ducato di Spoleto e godeva quindi di un\u2019amministrazione autonoma. Il visconte, la cui carica era temporanea, risiedeva nel castello del Poggio, dove si riuniva anche il consiglio generale dei capifamiglia. Nel corso del 1200, alterne vicende politiche privarono la Universitas di gran parte dei territori di sua pertinenza, finch\u00e9 nel 1282 i rappresentanti della Comunit\u00e0 decisero di sottomettersi ad Assisi per sfuggire alle mire espansionistiche di Foligno; il territorio riacquist\u00f2 la sua autonomia nel 1300 per volere di papa Bonifacio VIII. Dal 1383 al 1439 la carica di visconte della Valle del Topino fu esercitata dai Trinci, signori di Foligno: durante il vicariato di Corrado Trinci, nel 1434, furono emanati gli Statuti che, con successivi aggiornamenti, rimasero in vigore fino al 1816.\nDurante tutto il medioevo la popolazione rimase prevalentemente stanziata nella zona collinare e l\u2019insediamento a valle era riservato soprattutto a coloro che traevano profitto dal transito sulla via Flaminia, come albergatori e riparatori di carri. Dalla seconda met\u00e0 del 1400, con il probabile scopo di garantire un\u2019autonomia economica ai valligiani, venne istituita la fiera di San Bernardino, che si svolgeva alla confluenza del fiume Topino con il Fosso dell\u2019Anna, nelle cui vicinanze era stata edificata anche la chiesa di San Pietro de Cerqua. Cerqua divenne il nome del villaggio sorto a cavallo della via Flaminia, corrispondente all\u2019attuale Borgo di Valtopina, ed il toponimo, presente fino al secolo scorso nella cartografia ufficiale, \u00e8 tuttora usato dai suoi abitanti.\nFino al 1800 la maggior parte della popolazione risiedeva negli antichi borghi collinari ed il castello del Poggio manteneva ancora la sua funzione di sede amministrativa, ma con la costruzione della linea ferroviaria Roma-Ancona ed il progressivo spostamento delle attivit\u00e0 economiche a fondovalle anche la sede municipale nel 1867 fu trasferita alla Villa della Cerqua, in seguito chiamata Valtopina. Dal 1927 al 1947, durante il regime fascista, Valtopina fu aggregata al Comune di Foligno, ma nel 1948, grazie all'interessamento dei rappresentanti della comunit\u00e0, riconquist\u00f2 la sua antica autonomia. \nClima.\nLa stazione meteorologica di Valtopina \u00e8 la stazione meteorologica di riferimento per la citt\u00e0 di Valtopina.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +3,6\u00a0\u00b0C; quella del mese pi\u00f9 caldo, luglio, \u00e8 di +23,1\u00a0\u00b0C.\nLe precipitazioni medie annue si aggirano attorno ai 900\u00a0mm, mediamente distribuite in 99 giorni, con un minimo relativo in estate ed un picco in autunno. \nLa neve fa la sua apparizione circa cinque volte l'anno in paese, alcune volte anche con accumuli molto significativi. In media ci sono 53 giorni di gelo all'anno.\nTurismo.\nNel territorio di Valtopina, tra il paese e la localit\u00e0 di Capodacqua, sorge l'antico castello medioevale di Gallano, la cui esistenza \u00e8 attestata fin dall'XI secolo. Il castello prosper\u00f2 durante la dominazione dei Trinci, signori di Foligno, di cui fu un'importante roccaforte, ed inizi\u00f2 a decadere dopo la fine della stessa. Recentemente ristrutturato, ospita una struttura ricettiva."}
{"id": "32563", "revid": "42337", "url": "https://it.wikipedia.org/wiki?curid=32563", "title": "Omoteleuto", "text": "L'omotel\u00e8uto (o omeotel\u00e8uto) \u00e8 una figura retorica che si ha quando due o pi\u00f9 parole terminano alla stessa maniera o similmente.\nHa un equivalente sintattico nell'omeottoto, che consiste invece nel far terminare le parole con gli stessi casi.\nLa presenza di omoteleuti in un testo pu\u00f2 causare, durante la copiatura di un manoscritto, un errore meccanico detto \"saut du m\u00eame au m\u00eame\".\nErrore scribale.\nNel campo della paleografia e della critica testuale, l'omoteleuto(pi\u00f9 precisamente in critica testuale si preferisce il termine: \"Homeoteleuton\") ha assunto anche il significato di una forma di errore copista presente nei testi antichi. Uno scriba scriverebbe una nuova copia di un libro riprodotto frequentemente, come la Bibbia. Mentre lo scriba leggeva il testo originale, i suoi occhi passavano da una parola alla stessa parola su una riga successiva, tralasciando una o due righe nella trascrizione; oppure, al contrario lo scriba non si accorge che sta copiando due volte la stessa riga di testo(questo fenomeno in critica testuale chiamato: \" Homoioarcton\") . Quando sono state fatte le trascrizioni della copia difettosa dello scriba (e non dell'originale) gli errori sono passati ai posteri."}
{"id": "32565", "revid": "2184720", "url": "https://it.wikipedia.org/wiki?curid=32565", "title": "MediaWiki", "text": "MediaWiki \u00e8 un diffuso software libero wiki per il web. Sviluppato dalla Wikimedia Foundation per Wikipedia, MediaWiki \u00e8 usato da tutti i progetti della Wikimedia Foundation e da molti altri siti web wiki. Si tratta di un Content Management System scritto in PHP che utilizza un database relazionale MySQL o PostgreSQL per l'archiviazione dei dati. \u00c8 un software libero distribuito con licenza GNU GPL.\nIl nome \u00e8 un anagramma di \"Wikimedia\", mentre il logo originario (usato fino al 1\u00ba aprile 2021) rappresenta come il suo linguaggio di markup usi le doppie parentesi quadre (\",\") per creare collegamenti ipertestuali. MediaWiki \u00e8 in grado di interfacciarsi con altri programmi opzionali, per migliorare prestazioni e funzionalit\u00e0. Il supporto per memcached, il sistema Squid cache e il rendering di math, sono tutti disponibili nell'attuale versione. Un sistema di estensioni permette di aggiungere funzionalit\u00e0 e interfacce aggiuntive.\nSviluppo del software.\nMediaWiki \u00e8 stato scritto originariamente per Wikipedia da Magnus Manske. Wikipedia utilizzava inizialmente UseModWiki (noto anche come \"Phase I\") ed \u00e8 passata alla nuova versione (\"Phase II\") il 25 gennaio 2002. Nel maggio 2003 si \u00e8 passati alla versione 1.3 e nel dicembre 2004 alla 1.4.\nUna successiva versione riscritta e migliorata del software Phase II era un tempo nota come \"Phase III\". \u00c8 stata poi rinominata MediaWiki riconoscendo come il software fosse in grado di supportare non solo Wikipedia, ma anche altri progetti, e che fosse necessario un pi\u00f9 significativo sistema di numerazione delle versioni.\nIl software \u00e8 stato chiamato MediaWiki come gioco di parole basato sul nome della Wikimedia Foundation, la fondazione statunitense che tutela Wikipedia e i suoi progetti fratelli, tutti funzionanti su MediaWiki.\nMediaWiki \u00e8 attualmente fornito con i necessari accessori per essere fruibile su smartphone.\nLicenza.\nMediaWiki \u00e8 un software libero distribuito con licenza GNU GPL v2+. La sua documentazione \u00e8 disponibile sotto licenza Creative Commons BY-SA 3.0 ma alcune sue parti sono nel pubblico dominio. Nello specifico, i manuali e gli altri contenuti di mediawiki.org sono pubblicati con licenze Creative Commons, mentre il set di pagine d'aiuto specifiche del software sono di pubblico dominio per permetterne una copia libera e priva di vincoli su qualsiasi nuova installazione del software. In questo modo si evitano i problemi legali che si riscontravano nell'importare le pagine d'aiuto nei wiki che usano licenze incompatibili con quelle Creative Commons."}
{"id": "32569", "revid": "124168085", "url": "https://it.wikipedia.org/wiki?curid=32569", "title": "Dave Weckl", "text": "Biografia.\nNato a St. Louis, Missouri (USA) da una madre che ama la musica e un padre che suona il pianoforte per hobby, Dave inizi\u00f2 a suonare la batteria all'et\u00e0 di 8 anni. Durante gli anni delle scuole superiori ricevette molti riconoscimenti artistici dall'associazione insegnanti jazz statunitensi, per le sue performance con il gruppo jazz vincitore della competizione scolastica e fu coinvolto in molti gruppi locali fin dagli anni della giovent\u00f9, mentre studiava lo strumento con l'insegnante Bob Matheny e quindi con Joe Buerger.\nAll'et\u00e0 di 16 anni cominci\u00f2 a suonare professionalmente con band locali jazz e pop music e pi\u00f9 tardi venne scelto da Madonna per suonare l'album \"Like a Virgin\", che sarebbe diventata una hit. Appena compiuti 19 anni si trasfer\u00ec sulla costa est degli Stati Uniti per studiare musica all'Universit\u00e0 di Bridgeport, nel Connecticut. Durante le esibizioni nei club di New York, con una band chiamata \"Nite Sprite\", Dave ricevette i complimenti da affermati musicisti come Steve Kahn, Michael Brecker, e soprattutto dal grande batterista Peter Erskine.\nFu proprio Erskine a raccomandare Weckl per il suo primo importante ingaggio in citt\u00e0, con un gruppo chiamato French Toast, precursore della Michel Camilo band, che incise diverse registrazioni negli anni a venire. Fu il bassista di questo gruppo, Anthony Jackson, a raccomandare Dave per il prestigioso \"Simon &amp; Garfunkel Reunion Tour\" nel 1983. Alla fine di questo tour, non pass\u00f2 molto tempo prima che fosse ingaggiato per lavori nelle radio, per sigle pubblicitarie, colonne sonore e registrazioni importanti con artisti come George Benson, Mike Stern, Peabo Bryson, Diana Ross e Robert Plant, per citarne alcuni.\nNel 1985 Michael Brecker sugger\u00ec a Chick Corea di considerare Dave Weckl per il suo nuovo progetto \"Elektric Band\". Fu l'inizio di una collaborazione che \u00e8 durato fino alla morte di Corea, con entrambe le formazioni del grande pianista, \"Elektric Band\" e \"Akoustic Band\", che fruttarono nove registrazioni e tre video. Il progetto Akoustic Band vinse un Grammy Award. In questa registrazione Dave fece un uso spettacolare ed innovativo della combinazione batteria acustica ed elettronica. La sua collaborazione con Chick Corea, estremamente convincente, lo pose all'attenzione del pubblico mondiale.\nRecentemente \u00e8 stato introdotto nella Drummers Hall of Fame come \"uno dei 25 pi\u00f9 talentuosi batteristi di tutti i tempi\".\nDave Weckl ha prodotto quattro album da solista, tra cui \"Masterplan\", \"Heads Up\", \"Hardwired\"; successivamente, con la Dave Weckl band, ha realizzato sette album, tra cui \"Rhythm of the Soul\", \"Synergy e\" \"Transition\", sempre con l'aiuto dell'inseparabile amico Jay Oliver alla tastiera. La sua band lo ha tenuto molto impegnato negli ultimi anni, ma nei momenti di pausa ha lavorato anche come turnista nell'area della California.\nDave Weckl \u00e8 molto coinvolto nell'insegnamento, tenendo molti seminari in tutto il mondo ed avendo realizzato dei metodi didattici video e audio dedicati allo studio della batteria. Egli afferma: \"Il mio obiettivo \u00e8 di ispirare pi\u00f9 persone possibile che vogliono suonare, sia la batteria che altri strumenti. Con tutti i problemi del mondo oggi, ritengo sia il mio modo di contribuire positivamente alla felicit\u00e0 spirituale, della quale la musica pu\u00f2 essere una grande parte, se glielo permettete. Perci\u00f2 genitori, se vostro figlio ha del talento per la musica, per favore permettetegli di svilupparlo!\".\nNel 2009 partecip\u00f2 al Festival di Sanremo accompagnando la cantante Patty Pravo nella canzone \"E io verr\u00f2 un giorno l\u00e0\" durante la serata dedicata alle collaborazioni. Dave Weckl viene spesso in Italia, sia al seguito di altri musicisti che da solo, per seminari ed incontri. Suona batterie Yamaha, attualmente il modello Phoenix, e Piatti Sabian HHX EVOLUTION/LEGACY, prodotti dall'azienda, con la sua collaborazione (questo modello di piatti porta la sua firma)."}
{"id": "32570", "revid": "399", "url": "https://it.wikipedia.org/wiki?curid=32570", "title": "Apostrofe", "text": "L'apostrofe (sostantivo femminile dal greco \"apostroph\u00e9\", da \"apostr\u00e9phein\", \u00abvolgere indietro\u00bb) \u00e8 una figura retorica e si ha quando un personaggio o la voce narrante si rivolge a un uditore ideale diverso da quello reale al fine di persuadere meglio quest'ultimo. Olivier Reboul, nella sua Introduzione alla retorica, la include fra le figure di pensiero.\nL'apostrofe rappresenta uno strumento, alla pari della \"exclamatio,\" per evidenziare situazioni patetiche e manifestare sentimenti di dolore e indignazione.\nNell'oratoria classica veniva utilizzata quando l'oratore non si rivolgeva pi\u00f9 al giudice ma direttamente all'avversario, per alzare l'interesse della causa che stava discutendo.\nAnche in poesia trova ampio utilizzo. Celebre fu la ap\u00f2strofe eseguita da Rolando in punto di morte alla spada Durendala (o Durlindana), all'interno dell'opera \"Chanson de Roland\".\nEtimologia.\nIl termine italiano ap\u00f2strofe deriva dal latino \"ap\u014fstrophe(n), apostr\u014fpha, apostr\u014fphe\", a sua volta derivante dalla lingua greca antica e dal relativo contesto culturale nel quale \u00e8 stato coniato ed impiegato. Nello specifico essa \u00e8 derivata da ' (\"apostroph\u1ebd\") tradotto in \"deviazione\", derivato di ' (\"str\u00e9ph\u00f5\") tradotto in \"volgere altrove\" composti a loro volta da \"ap\u00f2\" (\"gi\u00f9\") e \"str\u00e9ph\u00f5\" (\"volgo\").\nEsempi celebri.\nNell'Odissea Omero si rivolge al porcaio Eumeo, introducendo la sua risposta a una domanda di Odisseo in questo modo:"}
{"id": "32574", "revid": "292162", "url": "https://it.wikipedia.org/wiki?curid=32574", "title": "Cassaro", "text": "Cassaro (IPA: ; \"C\u00e0ssaru\" in ) \u00e8 un comune italiano di abitanti del libero consorzio comunale di Siracusa in Sicilia.\nOrigini del nome.\nIl nome di Cassaro deriva probabilmente dalla parola araba \"qa\u1e63r\" (\u0642\u064e\u0635\u0652\u0631), che a sua volta \u00e8 un prestito dal latino \"castrum\" 'castello', 'forte', 'fortilizio' o 'accampamento militare', 'castello'.\nSecondo un'altra fonte, che riconduce a Plinio il Vecchio (\"Nat.\" 3.8.14) e a Claudio Tolomeo (\"Tetr.\" 3.4.14), questo nome potrebbe invece derivare dall'antico insediamento siciliano noto con il nome greco di \u039a\u03ac\u03ba\u03c5\u03c1\u03bf\u03bd \"K\u00e1kyron\", latinizzato poi in \"Cacyrum\".\nStoria.\nCassaro fu feudo di Francesco Alcassar, siracusano, governatore anche di Pantalica. Dal 1330 al 1397 si sono succeduti Giovanni, Parisio e Pietro di Cassaro, siracusani. Parisio fonda a Siracusa il monastero di San Benedetto, monache di clausura rette per 75 anni, fino al 1441, dall'Abadessa Cesaria, sua sorella. Regale Cassaro, figlia di Pietro di Cassaro, sposa Pietro de Muleto iniziando quindi la Baronia de Muleto. Margherita de Muleto sposa Pietro Siracusa, di Noto, e la cui figlia Margherita Siracusa sposa Pietro Gaetani Barone di Sortino, iniziando la Baronia dei Gaetani. Cesare Gaetani nel 1631 ottenne il titolo di Principe di Cassaro. La famiglia Gaetani vanta due Papi, Gelasio II\u00b0 e Bonifacio VIII\u00b0. Cesare Gaetani e Bardi (Principe dal 1641 al 1651) \u00e8 sepolto nella Chiesa del Ges\u00f9, meglio conosciuta Casa Professa, a Palermo.\nDal 1774, per assenza di eredi diretti Gaetani, inizia la stirpe Statella con Antonio Statella, Principe di Sabuci e nipote di Maddalena Gaetani, sorella di Pietro Gaetani.\nIl castello e la citt\u00e0 furono distrutti dal terremoto del 1693. Cassaro fu ricostruita in seguito sulla locazione attuale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "32575", "revid": "88740", "url": "https://it.wikipedia.org/wiki?curid=32575", "title": "Ferla", "text": "Ferla (pronuncia ; \"a Ferra\" in ) \u00e8 un comune italiano di abitanti del libero consorzio comunale di Siracusa in Sicilia.\nLa cittadina fa parte del circuito dei borghi pi\u00f9 belli d'Italia e dell'Associazione Nazionale Comuni Virtuosi.\nEtimologia.\nIn siciliano il suo nome \u00e8 \"a Ferra\", con l'articolo determinativo. Nel locale dialetto ferlese \u00e8 pronunciato con una \"erre\" che in generale differisce dalla \"erre\" siciliana, che infatti suona .\nQuanto all'origine del nome odierno, gli archivi attestano l'uso della forma latina \"Ferula\". Destituita, quindi, di ogni fondamento scientifico la credenza che il nome derivi dalla pianta della ferula, \u00e8 ormai acclarato da recenti scoperte archivistiche che lo stesso deriva dalla famiglia di origini normanne La Ferla, latino \"de Ferula\".\nAttualmente \"Ferla\", \"La Ferla\", \"Ferlito\" o \"Ferlita\" sono cognomi diffusi tanto nella parte orientale della Sicilia, quanto in Piemonte che in Lombardia.\nGeografia fisica.\nIl comune di Ferla, si trova nella parte ovest della provincia di Siracusa, sui Monti Iblei, all'interno della valle dell'Anapo.\nDista 42\u00a0km da Siracusa, 70\u00a0km da Catania e 43\u00a0km da Ragusa.\nStoria.\nIl nome \"Ferla\" compare per la prima volta nelle Decime Ecclesiastiche del 1275. Ma il primo vero documento \u00e8 costituito dal testamento del barone Iohannes de Ferula, datato 1292. Da questa famiglia, che si sarebbe in seguito chiamata La Ferla, deriv\u00f2 il nome.\nIl toponimo \"Ferla\" per quanto antico \u00e8 stato adottato nel Medioevo. Il borgo si form\u00f2 attorno al castello ed era caratterizzato da un complesso di case-grotta e da un intricato sistema di vicoli e stradine. Le contrade vicine furono probabilmente abitate in epoca greca e romana; durante la tarda antichit\u00e0 e per tutta l'et\u00e0 bizantina il territorio di Ferla fu intensamente abitato da comunit\u00e0 dedite all'agricoltura e soprattutto all'allevamento. Tra gli abitati pi\u00f9 interessanti di questo periodo storico ricordiamo l'abitato di Giarranauti e i complessi rupestri di San Sisto e San Martino. Ad epoca paleocristiana si datano alcuni complessi cimiteriali noti alla comunit\u00e0 scientifica per aver restituito alcune epigrafi sepolcrali tra cui quella del diacono \"Dionisio\". Nulla sappiamo del sito del Castel di Lega, che era il nome dato dai Greci (Tucidide) al primo e pi\u00f9 antico centro abitato.\nLa presenza di una comunit\u00e0 cristiana tra il II e il III secolo d.C., il rinvenimento di iscrizioni sepolcrali in greco all'interno dei complessi cimiteriali confermano il ripopolamento di tutto il territorio alla fine del mondo antico. La guerra gotica, le invasioni vandaliche e verosimilmente il diffondersi della peste causarono viceversa l'abbandono dei villaggi e il ricostituirsi della \"silva\". Per comprendere la genesi dell'attuale abitato di Ferla \u00e8 utile ricordare che dentro la chiesa di San Giacomo e di San Sebastiano le ricerche di profondit\u00e0 hanno messo in luce alcune sepolture a loggetta che confermano l'esistenza di un'ampia area cimiteriale coincidente in parte con l'attuale piazzale. Il toponimo \"Rigoria\" secondo l'autorevole parere di alcuni studiosi richiama infatti lo spazio destinato alle sepolture pubbliche.\nRecenti scoperte archivistiche, confluite in una pubblicazione di Luigi Lombardo e Pietro La Rocca, hanno portato a far luce sulla primissima storia medievale della cittadina di Ferla, sulle sue origini, in particolare sull'origine del suo nome. Secondo il libro dei due studiosi fu il \"nobilis dominus\" Iohannes de Ferula, \"civis\" di Ragusa e fedelissimo dei Chiaramonte, a dare il nome alla citt\u00e0, che probabilmente fondarono nei pressi dell'antichissimo sito di Liga. Apprendiamo la notizia dal testamento del barone di Ferla, (appunto) Iohannes de Ferula, rogato nella cittadina iblea in data 10 dicembre 1292, dove Iohannes dichiara di essere barone di Ferla e di tantissimi altri feudi di Sicilia, in particolare nei territori di Ragusa, Siracusa e Caccamo. Egli dice anche di aver fondato il monastero e la chiesa di S. Martino, su cui ha istituito il beneficio di Iuspatronatus, detto appunto di S. Martino, dove si trovano sepolti i suoi avi. Egli dispone di essere sepolto, congiuntamente ai suoi avi, nella famosa abbazia di S. Maria dell'Arco accanto al sepolcro di Isimbardo Morengia conte di Noto. Nomina suo erede universale e signore di Ferla il figlio Ruggero. I de Ferula ( La Ferla ) detennero tra alterne vicende la signoria di Ferla fino al 1392, quando furono dichiarati ribelli dai Martini, regnanti catalani, e furono da questi privati di tutti i beni.\nIl feudo di Ferla pass\u00f2 alla famiglia Moncada di Patern\u00f2, che lo detenne per diversi secoli.\nNel 1625 divenne marchesato e pass\u00f2 a Giuseppe Rau e Grimaldi da Noto. I diritti baronali si estinsero con Francesco Tarallo Borgia.\nUrbanistica.\nPer quanto riguarda la composizione urbana c'\u00e8 da dire che Ferla, prima del terremoto del 1693, doveva avere un impianto planimetricamente irrazionale perch\u00e9 condizionato dalla notevole accidentalit\u00e0 del suolo su cui sorgeva l'abitato. Il paese si sviluppava sul piccolo pianoro che si estende dalla Matrice al Carmine e poi da qui scendeva seguendo le pareti scoscese che conducono a valle, in contrada \u201cRonco\u201d. Il terremoto, cancell\u00f2 per intero la cittadina medievale comportando la perdita di 800 abitanti. Da quella data in poi il centro abitato fu costruito pi\u00f9 a Nord, da quello antico fu ripreso solo la parte in piano e quella ruotante intorno alla chiesa Madre e alla chiesa di San Sebastiano. Nelle zone scoscese, come \u00e8 ancora oggi evidente grazie alla conservazione di un ampio complesso di ruderi a sud del quartiere Castelverde, l'architettura non fu pi\u00f9 ricostruita a scopo abitativo anzi, in alcuni casi fu usata per ricavarne degli orti e delle stalle.\nLo stemma comunale.\nLo stemma municipale \u00e8 costituito da uno scudo bipartito: nel 1\u00b0 d'azzurro, al leone d'oro rampante alla pianta di ferula al naturale (che \u00e8 i due quarti dei La Ferla); nel 2\u00b0 d'azzurro, alla fenice sorante d'argento sovra la sua immortalit\u00e0 di rosso, riguardante un sole d'oro a destra (che \u00e8 dei Rau).\nCultura.\nArchitettura religiosa.\nChiesa di San Sebastiano.\nLa chiesa di San Sebastiano \u00e8 la pi\u00f9 grande del paese; fu costruita nel 1481 ma venne completamente ricostruita dopo il terremoto del 1693. L'interno \u00e8 a tre navate e conserva reliquie di San Giovanni Battista, San Sebastiano, Santa Lucia e Santo Stefano. La facciata esterna \u00e8 impreziosita dall'apparato plastico del maestro Michelangelo Di Giacomo, raffigurante il Santo affiancato da due soldati e due mori che reggono le volute dell'architrave. La tela che sovrasta l'altare \u00e8 di Giuseppe Crestadoro.\nChiesa di Sant'Antonio Abate.\nOriginariamente (nel sec. XVI) era ubicata nella parte bassa dell'abitato, il terremoto la distrusse interamente; la ricostruzione avvenne nell'attuale sito, al centro del nuovo abitato, nel settore sud-ovest dei quattro canti.\nL'impianto a croce greca fu disegnato subito dopo il terremoto del 1693, la costruzione fu per\u00f2 portata avanti per oltre un cinquantennio. Le dimensioni stabilite furono di 33 m per ogni asse della croce. L'esterno, particolarmente interessante, \u00e8 composto da una sinuosa facciata barocca costruita da tre corpi concavi di cui i due laterali sono coronati da celle campanarie. La Chiesa si stacca dal prototipo gagliardano della facciata-torre, modello tanto spesso usato nei piccoli centri iblei lungo tutto l'arco del Settecento, ma della scuola del Gagliardi porta notevoli segni: nelle sagome del portale e delle nicchie, nei particolari decorativi e innanzitutto in quel frenetico movimento di tutto l'insieme.\nL'interno \u00e8 uno spazio dinamico, tipologicamente nuovo e raramente usato. La volta della cupoletta ottagonale \u00e8 un ricamo eccezionale di fregi, di affreschi, di stucchi. L'affresco centrale raffigurante il trionfo di S.Antonio \u00e8 del Crestadoro cos\u00ec come gli altri riquadri e la lunetta di San Matteo. La cupoletta della torre campanaria sinistra cadde in seguito al terremoto del 1908. All'interno, in apposite nicchie si conservano pregevoli sculture del Settecento raffiguranti Santi cari alla devozione religiosa dei ferlesi.\nManifestazioni.\nLa Santa Pasqua.\nLa festa pi\u00f9 sentita e festeggiata a Ferla \u00e8 la Santa Pasqua. Ogni anno si rivive il mistero della Passione, Morte e Resurrezione di Ges\u00f9 con riti e processioni. Nel corso del tempo sono andate perdute funzioni come i sabati di quaresima, la rappresentazione sacra della Passione, l\"Opira Santa e a calata a tila\", cos\u00ec come sono scomparse le confraternite di San Sebastiano e Sant'Antonio che una volta avevano un ruolo importante nello svolgimento della festa.\nL'anacronismo di alcuni momenti concorre a rendere particolare la Pasqua a Ferla rispetto ad altre zone d'Italia: la processione \"do \u201cSignuri a Canna\u201d\", il Gioved\u00ec Santo; dopo la messa in \u201cCoena Domini\u201d e la deposizione del Sacramento, inizia la visita da parte dei fedeli ai \u201cSepulcri\u201d, altari addobbati con fiori, candele e il tradizionale grano germogliato. Il Venerd\u00ec Santo si commemora la passione di Cristo in un clima di intenso fervore religioso. Le processioni, immerse in un'atmosfera particolarmente spirituale, hanno inizio nel pomeriggio con la processione \"do \u201c Signuri a Cruci\u201d\" e dell'Addolorata. La sera dopo la predica delle \u201csette Parole\u201d ha luogo la funzione da \u201cScisa a Cruci\u201d, in cui Ges\u00f9, deposto dalla croce, viene sistemato nell'urna (\"a cascia\"). Segue la processione notturna \"do \u201cSignuri a Cascia\u201d\". Il Sabato Santo, dopo la messa di risurrezione, prende il via la processione dell'Addolorata, \u201cA Madonna o Scontru\u201d. La \u201cSciaccariata\u201d accompagna di corsa \u201cU Gesummaria\u201d dalla chiesa di San Sebastiano al convento dei padri Cappuccini, alla luce di tantissime fiaccole \u201cSciaccare\u201d ricavati da arbusti secchi. Il giorno di Pasqua, si ripete all'alba la processione della Addolorata alla ricerca del figlio risorto (\u201cU Giro de sette vaneddi\u201d); l'attesa si compie a mezzogiorno con \u201cU Scontru\u201d quando, alla fine di una corsa sfrenata fra il lancio di fettucce e di fuochi pirotecnici, si svolge la rappresentazione dell'incontro tra Ges\u00f9 e la Madonna che, lasciando cadere il suo manto, appare in tutto il suo splendore.\nLa Settimana Santa si conclude la sera della domenica con la processione do \u201c Gesummaria\u201d.\nLa Festa del Patrono.\nLa festa solenne si celebra il 20 luglio. La sera della vigilia dopo la tradizionale \"Curruta\" (la statua viene portata fuori dalla nicchia dove viene conservata durante l'anno e deposta sull'altare, tra le grida e le invocazione dei fedeli), la reliquia ed il braccio argenteo vengono portati in processione per le vie principali del paese. All'alba del giorno 20 lo sparo di venti colpi a cannone richiama la gente all'affollata messa dell'alba. \u00c8 tradizione andare a questa messa in pellegrinaggio, offrendo un cero votivo. I portatori del fercolo \"i nudi\" sono vestiti con dei pantaloni bianchi e sul petto nudo portano un nastro rosso recante l'immagine di S.Sebastiano. Alle dodici in punto fra \"Nzareddi\" e fuochi d'artificio il Santo fa la sua spettacolare \"Nisciuta\". Portato in processione rientra per uscire nuovamente la sera sull'artistico carro tirato dai bambini.\nIl Natale e i Presepi Artigianali.\nL'atmosfera Natalizia a Ferla, la si pu\u00f2 vivere trasportati delle melodie del canto delle novene.\nI cantori, muniti di flauto, zampogna, fisarmonica girano per le vie del paese a partire dal 16 dicembre, cantando tre strofe al giorno, per nove giorni, tutta la storia della nascita di Ges\u00f9 Bambino. Ogni chiesa aperta al culto svolge la celebrazione della novena natalizia che avr\u00e0 culmine con la veglia di Natale la notte del 24 dicembre, con una suggestiva rappresentazione della nascita del Ges\u00f9 Bambino allo scoccare della mezzanotte. Inoltre a Ferla \u00e8 ormai consolidata la tradizione dei presepi artigianali che si svolge lungo tutto il percorso dell'antico paese, creando una atmosfera ricca di colori e suoni. I presepi artigianali vengono allestiti da piccoli e grandi maestranze locali che, senza competizione, mostrano alla gente l'arte di fare il presepe.\nDintorni.\nPantalica.\nDa Ferla si raggiunge il sito di Pantalica (11\u00a0km). Si possono agevolmente visitare le necropoli sparse lungo la collina, il villaggio bizantino di S. Micidario ('u trabucchettu), l'Anaktoron o Palazzo del Principe, e si pu\u00f2 scendere in fondo alla valle dove le freschissime acque del torrente Calcinara scorrono incassate tra le alte pareti del canyon.\nSport.\nCalcio.\nLa squadra di calcio della citt\u00e0 \u00e8 l\"A.S.D. Ferla 1999\". \u00c8 nata nel 1999. Il colore sociale \u00e8 il granata.\nPallavolo.\nLa squadra di pallavolo \u00e8 lA.S.D. Hybla Volley Ferla\". \u00c8 nata nel 2018. La rinnovata squadra milita nei campionati provinciali CSI SIRACUSA open maschile e open misto arrivando alle fasi regionali. Sono i Campioni Provinciali 2018/2019.\"' I colori sociali sono il giallo e il blu.\nFutsal (Calcio a 5).\nLa squadra di futsal \u00e8 l\"'A.S.D. Futsal Ferla.\" \u00c8 nata nel 2019. La squadra milita nel campionato di Serie C2. I colori sociali sono il giallo e il nero.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "32576", "revid": "533647", "url": "https://it.wikipedia.org/wiki?curid=32576", "title": "Floridia", "text": "Floridia (pronuncia ; \"Ciuri\u1e0d\u1e0dia\" o \"Sciur\u00ec\u1e0d\u1e0dia\" in siciliano ) \u00e8 un comune italiano di abitanti del libero consorzio comunale di Siracusa in Sicilia. \nOrigini del nome.\nIl nome \"Floridia\" potrebbe derivare dall'espressione latina \"Florae dies\", in riferimento a Santa Flora, oppure dall'aggettivo \"floridus\". Tuttavia, quest'ultima accezione risulta poco probabile per questioni fonetiche.\nLa trascrizione italiana del nome infatti non segue alla lettera la pronuncia siciliana. Bisogna sottolineare come il nesso siciliano \"-\u1e0d\u1e0d-\" dovrebbe corrispondere in italiano a \"-ll-\", cos\u00ec come accade ad esempio tra \"cava\u1e0d\u1e0du\" e \"cavallo\". Il nome siciliano del comune appare perci\u00f2 molto pi\u00f9 legato semanticamente alla parola \"ciuri\u1e0d\u1e0du\" (\"fiorellino\").\nGeografia fisica.\nFloridia \u00e8 un centro relativamente moderno, che sorge nella fertile valle dell'Anapo a 111 m s.l.m. Essa dista 10\u00a0km da Siracusa e 60\u00a0km circa dall'aeroporto di Catania-Fontanarossa. \u00c8 situata ad ovest del capoluogo di provincia, nell'entroterra, e a sud dei Monti Climiti.\nStoria.\nFloridia fu fondata il 31 marzo 1627 da Lucio Bonanno Colonna che ne diventa cos\u00ec Duca.\nQuesti aveva due fratelli: Horatio, primo Principe di Linguaglossa, e Giuseppe, secondo Principe di Linguaglossa; fu anche il fondatore dell'Opera Bonanno (a scopo benefico) e del Circolo della Cattedrale di Siracusa.\nLa citt\u00e0 sorgeva nelle terre dell'omonimo feudo, l'antica Xiridia, dove vi era traccia di una Chiesa Beneficiale. Il nucleo originale si trovava in corrispondenza delle attuali via Roma e via Silvio Pellico.\nNel 1693 fu gravemente danneggiata da un terremoto e successivamente ricostruita. Anticamente vigeva la regola, diventata poi consuetudine, per chi voleva costruire una casa, detta di \u201c24 palmi di vacante\u201d.\nIntorno al 1907 si inizi\u00f2 la costruzione dell'istituto di beneficenza, poi ampliato nel 1932.\nNel 1934 vi furono poste quattro lastre di bronzo alla memoria dei 216 caduti della Prima Guerra Mondiale.\nL'11 agosto 2021, in contrada Monasteri, nella parte meridionale della citt\u00e0, \u00e8 stata misurata la temperatura di 48,8\u00a0\u00b0C: se convalidata dall'OMM si tratta della temperatura pi\u00f9 elevata registrata in Europa dal 1999.\nSociet\u00e0.\nEvoluzione demografica.\nL'incremento costante della popolazione \u00e8 legato ad un processo di urbanizzazione delle periferie: curiosamente nei decenni scorsi alcune vie di questi quartieri erano sprovviste di nome.\nEtnie e minoranze straniere.\nSecondo i dati ISTAT al 31 dicembre 2020 i cittadini stranieri residenti a Floridia erano 1025. Le nazionalit\u00e0 maggiormente rappresentate erano:\nCultura.\nIstruzione.\nFloridia conta 4 istituti comprensivi ed un liceo polivalente:\nEconomia.\nL'economia si basa sull'allevamento e sull'agricoltura di prodotti locali (agrumi, olive e mandorle). Il mercato settimanale (in siciliano \"'a fera\"), si svolge ogni sabato mattina nel quartiere Vignalonga, nella zona compresa tra Piazza Nassiria e Via De Amicis, in prossimit\u00e0 della periferia Nord dell'abitato.\nInfrastrutture e trasporti.\nA Floridia \u00e8 in funzione nei giorni feriali un servizio di trasporto pubblico urbano gestito dal comune. Per quanto riguarda i trasporti stradali extraurbani, Floridia \u00e8 collegata nei giorni feriali con Siracusa, Solarino, Sortino, Cassaro, Ferla, Palazzolo Acreide, tramite autolinee A.S.T. e con Catania tramite gli autoservizi dell'Interbus.\nAmministrazione.\nLa tabella sottostante riporta le amministrazioni comunali in ordine cronologico.\nAltre informazioni amministrative.\nDal 2010, il comune di Floridia fa parte dell'Unione di comuni denominata \"Unione dei Monti Climiti\" insieme al contiguo comune di Solarino.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Floridia Calcio\" che milita nel girone D siciliano di Promozione. I suoi colori sociali sono il nero ed il verde.\nLa seconda squadra di Floridia \u00e8 il \"Florenzia\", che ha militato sempre nella Prima Categoria Siciliana; si \u00e8 quindi trasferita nella vicina Solarino fondando la \"USD Solarino\".\nLa \"Flora calcio\", fondata nel 2006, si \u00e8 fusa con la \"Xiridia\" dando vita all\"'ASD Mediterranea\"."}
{"id": "32579", "revid": "533647", "url": "https://it.wikipedia.org/wiki?curid=32579", "title": "Melilli", "text": "Melilli (\"Mili\u1e0d\u1e0di\" in siciliano) \u00e8 un comune italiano di abitanti del libero consorzio comunale di Siracusa in Sicilia.\nGeografia fisica.\nMelilli dista 22 chilometri da Siracusa, \u00e8 nel nord est della provincia nel comprensorio dei Monti Climiti a 310 m sul livello del mare.\nStoria.\nLa seguente frase campeggia sullo stemma della citt\u00e0: \"\u201cDAT MEGARA ORTUM HYBLAE LEO MARTEM ALVEARE MELILLI\u201d\" (Megara d\u00e0 a Ibla Melilli la nascita; il leone d\u00e0 la forza e la prosperit\u00e0).\nMelilli ha avuto una storia molto variegata dove la presenza dell'uomo \u00e8 attestata fin dall'et\u00e0 del bronzo. La sua posizione strategica tra le maggiori citt\u00e0 di Augusta e Siracusa ha svolto un ruolo cruciale per la sua crescita. Nel periodo feudale divenne dominio di Augusta e, pi\u00f9 tardi, della famiglia Moncada. Melilli \u00e8 riuscita a sopravvivere a due devastanti terremoti nel 1542 e nel 1693. Dal 1842 detiene l'autonomia.\nMelilli sorge nell'ex feudo Mezzamontagna sulle colline dei monti Iblei, digradanti verso il Mar Ionio e l'ampio golfo di Augusta. Il territorio di Melilli \u00e8 stato abitato fin dalla preistoria: infatti sono molte le necropoli che testimoniano la presenza dell'uomo in questa parte della Sicilia. Il vasto territorio di Melilli, infatti, racchiude molte necropoli dell'et\u00e0 di Castelluccio (XVII\u00a0\u2013 XV secolo a.C.), su cui gli archeologi hanno puntato i loro studi. La presenza di numerose necropoli rupestri fece affermare a numerosi storici e archeologi dei secoli scorsi che all'interno del territorio di Melilli fosse da ricercare l'antica Hybla sicula, il cui re Hyblon concesse ai megaresi dell'ecista Lamis la terra su cui fondare, nella seconda met\u00e0 dell'VIII secolo a.C. Megara Hyblaea anche se gli archeologi identificano Hybla con Pantalica.\nNell'epoca bizantina, Melilli doveva essere un piccolo agglomerato rurale, che in seguito alle incursioni arabe e berbere, iniziate nell'827 d.C., richiam\u00f2 per la sua naturale posizione fortificata gli abitanti dei villaggi circostanti, di cui restano ancora oggi tracce nelle varie contrade del territorio melillese. Certamente anche il piccolo agglomerato di Melilli dovette essere occupato successivamente da questi popoli che probabilmente diedero nuovo impulso economico ed edilizio al piccolo centro agricolo con la produzione del miele, la cui fama era gi\u00e0 nota agli antichi greci e romani, e la produzione della canna da zucchero, arrivata in Sicilia probabilmente con le popolazioni berbere.\nSull'odierna cittadina, per\u00f2, si hanno notizie storiche certe a partire dal XII secolo, quando il Casale di Melilli venne aggregato dal re Federico II di Svevia alla cittadina di demanio regio Augusta, da lui stesso fondata.\nDurante il periodo feudale Melilli fu feudo di diversi principi e baroni fino al 1406 quando pass\u00f2 al regio demanio. Nel 1466 divenne baronia dei Moncada che la mantennero fino al 1812.\nDopo due ricostruzioni in seguito ai devastanti terremoti del 1542 e del 1693 il reale decreto del 27 agosto 1842 elev\u00f2 il Comune di Melilli a capoluogo di circondario di terza classe, con aggregato Villasmundo, fondato nel 1711 dal patrizio Consalvo Asmundo dei marchesi di San Giuliano.\nNel 1778 Vivant Denon passa da Melilli e lascia una breve descrizione del paese: \nIl 29 luglio 1860, a seguito della spedizione dei Mille di Garibaldi, conclusasi con la cacciata dei Borboni, il consiglio comunale di Melilli rinnov\u00f2 il suo voto di annessione alle province d'Italia sotto Vittorio Emanuele II, Re d'Italia.\nGli ultimi anni del XIX secolo, poi, registrarono la partenza di parecchie famiglie di melillesi verso i paesi extraeuropei. Fu l'inizio dell'emigrazione, che ad ondate successive e fino agli anni sessanta, porter\u00e0 migliaia di melillesi a raggiungere soprattutto gli Stati Uniti d'America, popolando la cittadina di Middletown (Connecticut) nel quale sorger\u00e0 la \"Little Melilli\", dove gli emigrati faranno rivivere le tradizioni del loro paese di origine.\nNel XX secolo gli avvenimenti pi\u00f9 importanti da ricordare sono ovviamente la prima guerra mondiale, che costrinse molti giovani melillesi ad abbandonare la loro famiglie per andare al fronte nel nord Italia, la seconda guerra mondiale, nel corso della quale Melilli fu bombardata per ben due volte ed occupata dalle forze alleate. Il bombardamento navale avvenne il 12 luglio 1943, due giorni dopo lo sbarco alleato in Sicilia, il secondo pi\u00f9 grave avvenne la sera del 9 agosto 1943, quando gli aerei tedeschi per alleggerirsi del peso sganciarono il loro carico di bombe sul quartiere Santa Rosalia, che fu distrutto. La fine del secondo conflitto mondiale lasci\u00f2 l'Italia economicamente in ginocchio, a soffrirne soprattutto furono le classi pi\u00f9 deboli: contadini, braccianti ed artigiani che presero la via dell'emigrazione verso gli Stati Uniti bloccata durante il ventennio fascista.\nL'avvio dell'industrializzazione, nel dopoguerra, trasform\u00f2 il territorio di Melilli verso la met\u00e0 del 1948 con l'installazione a Punta Cugno della RASIOM, la prima raffineria di petrolio. A questa si aggiunsero successivamente la Sincat, la Montecatini, la Celene, la Liquigas, l'Isab e la centrale termoelettrica dell'Enel.In quasi trent'anni dal 1948 al 1976, la fascia costiera del territorio melillese sub\u00ec l'installazione di tutte le industrie chimiche e petrolchimiche che si trovano nella provincia di Siracusa.\nLa cessione di parte del suo territorio costiero a Priolo Gargallo che fu eretto a comune autonomo nel 1979 port\u00f2 alla perdita da parte della cittadina iblea di alcune delle industrie che furono assegnate al nuovo comune, nonch\u00e9 la popolosa frazione di San Foc\u00e0. Contemporaneamente gli abitanti di Marina di Melilli furono costretti a trasferirsi in altre zone della provincia a causa dei gravi problemi ambientali provocati dai complessi industriali. Di Marina di Melilli oggi non resta che un esempio di archeologia industriale con case abbandonate e sventrate.\nL'ultimo avvenimento importante di Melilli risale alla notte del 13 dicembre 1990 alle ore 1:25 quando una forte scossa di terremoto compresa tra il 6\u00ba e l'8\u00ba grado della scala Mercalli con epicentro sul golfo di Augusta, preceduta da un forte boato, colp\u00ec la cittadina che in 45 secondi rimase gravemente danneggiata.\nMonumenti e luoghi d'interesse.\nArchitetture religiose.\nLa statua di san Sebastiano martire di Melilli.\nParticolare per il suo fascino e la sua unicit\u00e0 nelle forme ed espressioni di qualit\u00e0 artistiche oltre che religiose, la statua di san Sebastiano \u00e8 un'opera scolpita sul legno nella cui manifattura l'artista \u00e8 rimasto attento ai particolari delle proporzioni fisionomiche umane e nelle espressioni di dolore del volto; il santo viene trafitto da frecce argentee ed \u00e8 legato a un'elegante colonna anch'essa d'argento; nel corso degli anni i devoti hanno coperto la statua originale con un telo rosso ricoperto di oggetti d'oro.\nPer questo motivo, pi\u00f9 volte la statua \u00e8 stata oggetto di vani tentativi di furto. Nel corso di uno di questi, un'esplosione ridusse la statua in frantumi e successivamente un attento e accurato restauro effettuato dall'archeologo melillese Rosario Carta, storico collaboratore di Paolo Orsi, la riport\u00f2 allo stato originale.\nLa venerata statua del santo patrono di Melilli ha una storia centenaria.\nIl suo arrivo a Melilli infatti \u00e8 fatto risalire al 1\u00ba maggio 1414, anno in cui, secondo la leggenda, la statua arriv\u00f2 a Marina di Melilli a bordo di una barca proveniente da Roma. Sempre secondo la leggenda, un concorso di popoli fra le diverse citt\u00e0 della provincia (fra cui Siracusa) venne fatto per decidere in quale paese dovesse essere portata la statua. Miracolosamente il simulacro divenne pesante per tutti coloro che provarono a sollevarlo tranne che per gli abitanti di Melilli che riuscirono a trasportarlo fino al paese. La statua ridivenne pesante nel punto in cui scelse dove doveva essere costruita la sua casa, l'odierna chiesa di San Sebastiano posta sull'omonima piazza. Da allora la presenza della statua in paese port\u00f2 una serie di eventi miracolosi fra la popolazione, di cui sono ancora oggi vive testimonianze e documenti ufficiali. Per questo San Sebastiano di Melilli accrebbe la sua popolarit\u00e0 anche fuori provincia e fino ad oggi mantiene viva questa devozione di massa che \u00e8 rappresentata nella notte fra il 3 e il 4 maggio con l'arrivo dei cosiddetti \"nuri\" (= nudi), pellegrini vestiti di bianco con una fascia rossa e piedi scalzi che svolgono lunghi ed estenuanti viaggi lungo la \"Via di san Sebastiano\" per ottenere miracoli su intercessione del santo.\nIl simulacro del santo viene esposto ai fedeli dal 20 al 27 gennaio e durante le festivit\u00e0 che vanno dal 4 all'11 maggio.\nMonumenti.\nIl centro storico di Melilli \u00e8 ricco di palazzi sontuosi, indubbia testimonianza di un passato \u201cnobile\u201d, in cui molte famiglie signorili vivevano nel centro ibleo. Molti di questi palazzi sono chiusi a causa dell'abbandono da parte di molti nuclei familiari proprietari. Palazzi signorili, alcuni dei quali sono susseguenti al terremoto del 1693 e quindi ricostruiti secondo i canoni architettonici del tempo, altri sono invece dell'Ottocento e del Novecento. Molti di questi palazzi sono ubicati lungo la Via Iblea, l'arteria principale di Melilli.\nDi grande rilevanza archeologica sono i siti di:\nAree di interesse naturalistico.\nNonostante la presenza dell'area industriale sul territorio di Melilli possa far presupporre che sia un argomento poco rilevante, \u00e8 interessante considerare anche l'aspetto naturalistico del territorio. Il fiume Marcellino, che scorre sul territorio di Melilli, offre un incantevole ambiente naturale e un'antica necropoli; una menzione particolare va alle vicine saline di Augusta, un tempo importante risorsa economica fino alla fine della Seconda Guerra Mondiale.\nDi notevole interesse naturale sono da considerare anche:\nSociet\u00e0.\nTradizioni e folclore.\nFra gli appuntamenti laici di maggior rilievo, nel corso dell'anno, spicca il Carnevale, che consiste in una sfilata di carri allegorici e vanta una tradizione antica e consolidata. Si svolge dal 1936 ininterrottamente, a esclusione del periodo della Seconda Guerra Mondiale.\nGeografia antropica.\nIl territorio di Melilli, come gran parte della Sicilia orientale, \u00e8 fortemente influenzato da numerose attivit\u00e0 sismiche. Gli ultimi eventi sismici rilevanti della storia di Melilli risalgono al 1693, quando l'intera citt\u00e0 venne rasa al suolo, e pi\u00f9 di recente alla notte del 13 dicembre 1990 (8\u00ba grado della scala Mercalli). Melilli deve anche fare i conti con il rischio di incidenti industriali data la presenza sul suo territorio del grande polo petrolchimico siracusano che interessa anche i comuni di Augusta e Priolo Gargallo; fra questi si ricordano quello all'impianto Montedison del 1985 e quello dell'aprile 2006 all'impianto di raffinazione ERG.\nIl territorio comunale comprende due isole amministrative: Tufoli, enclave nel comune di Augusta, e Citt\u00e0 Giardino, fra Priolo Gargallo e Siracusa. Il suo territorio racchiude invece due exclavi di Augusta: Fondacazzo, nei pressi di Villasmundo, e Luogo Monaco.\nOltre a Citt\u00e0 Giardino, nata nella seconda met\u00e0 del ventesimo secolo, \u00e8 frazione di Melilli anche Villasmundo.\nEconomia.\nA partire dagli anni '70, Melilli ha subito un boom economico dovuto al crescente sviluppo del pi\u00f9 grande polo petrolchimico d'Europa esteso su gran parte del suo territorio. La popolazione locale, che prima viveva di agricoltura e pastorizia, ha trovato occupazione e redditi prima insperati nella grande industria. Con il passare degli anni per\u00f2 al boom \u00e8 seguito un graduale e crescente degrado dell'ambiente.\nLa commistione tra la mancanza cronica di sbocchi occupazionali, gli interessi economici delle industrie e la corruzione della classe politica locale hanno generato una situazione stagnante di clientelismo basato sull'accettazione del superamento sistematico dei limiti di inquinamento delle industrie in cambio di posti di lavoro, e quindi voti, ai politici locali. La situazione, attualmente, non evidenzia segni di miglioramento.\nDiversi sono stati gli incidenti pericolosi causati dalla mancanza di manutenzione e amplificati dalla alta concentrazione di industrie. Il 20 maggio 1985 l'esplosione di due serbatoi di etilene caus\u00f2 un grave incidente, 2 feriti ed un morto (da infarto, a causa dello shock). Pi\u00f9 di recente sono state frequenti le emissioni di nubi tossiche che sono arrivate nei vicini comuni di Augusta, Priolo e Melilli.\nAttualmente il controllo ambientale viene effettuato dalle stesse industrie costituite in forma di consorzio (CIPA). Questo genera un conflitto di interessi a causa della mancanza di una distinzione tra controllore e controllato.\nLa fuga di competenze, la mancanza cronica di figure imprenditoriali e l'assistenzialismo politico, minano fortemente l'economia basata attualmente solo sull'occupazione industriale. Attualmente molte delle industrie chimiche, a seguito della crisi del settore, stanno dismettendo gli impianti creando una situazione di crisi lavorativa.\nNegli ultimi anni l'economia locale ha avuto nuovo impulso dalla nascita di nuove aree commerciali. Grandi catene di negozi e grandi magazzini hanno aperto sul territorio di Melilli offrendo un bacino importante, anche se limitato, di posti di lavoro. Un altro punto importante di questa vasta area commerciale \u00e8 il parco acquatico a tema Aretusa Park.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\n \nSport.\nHa sede nel comune la societ\u00e0 di calcio a 5 Citt\u00e0 di Melilli Calcio a 5 Terrazza degli Iblei, che milita nel campionato di Serie A 2020-2021. Disputa le sue partite al palazzetto dello sport PalaMelilli."}
{"id": "32580", "revid": "79968", "url": "https://it.wikipedia.org/wiki?curid=32580", "title": "Falerna", "text": "Falerna \u00e8 un comune italiano di abitanti della provincia di Catanzaro in Calabria.\nStoria.\nPer lungo tempo il riferimento storico su Falerna ritenuto pi\u00f9 antico \u00e8 stato una bolla del novembre 1606, ripresa da padre Francesco Russo nel \"Regesto Vaticano per la Calabria\". Tuttavia, una ricerca dello storico Armido Cario ha svelato un errore di attribuzione: l'atto, infatti, riguarderebbe Feroleto Antico e non Falerna. Ragion per cui, il primo riferimento storico risulta un incartamento per il concorso pretale del 1616. Il centro abitato di Falerna nacque, quindi, nei primi anni del Seicento, e si popol\u00f2 di nuove genti a seguito del rovinoso terremoto del 1638, che colp\u00ec il Lametino e la Valle del Savuto.\nNei feudi dei d'Aquino i paesi si trovarono al centro del disastro e i danni furono ingenti. Castiglione Marittimo, l'antico feudo della famiglia, cont\u00f2 101 morti e complessivamente, nello Stato feudale, i morti furono oltre 4.000.\nIl terremoto colp\u00ec in una fase delicata per la famiglia d'Aquino, quando i feudatari cercavano di arrestare l'esodo della popolazione per disporre di maggiore forza lavoro da utilizzare nello sfruttamento delle campagne, al fine di acquisire ulteriori ricchezze e consolidare il prestigio all'interno della nobilt\u00e0 calabrese.\nL'opera di ricostruzione fu, pertanto, indispensabile, e sotto il dominio di Giovanna Battista d'Aquino, quarta principessa di Castiglione, gli sforzi per combattere la tendenza allo spopolamento portarono al centro dell'attenzione il nuovo centro abitato di Falerna.\nIl villaggio si svilupp\u00f2 alle falde del Monte Mancuso, in posizione ancora pi\u00f9 elevata rispetto a Castiglione, su un territorio dove i feudatari raccolsero pastori e agricoltori provenienti dai paesi vicini, promuovendo cos\u00ec la trasformazione dei \u201cpagliai\u201d in case in muratura. Il centro crebbe rapidamente e raccolse tutti i contadini sparsi nei piani di Stia, Carito, Canne e Polpicello.\nNella \u201cnumerazione dei fuochi\u201d delle province meridionali, Falerna compare per la prima volta nel 1648 con 32 fuochi; lo stesso anno Castiglione registrava 213 fuochi.\nNei Registri per il \u201cRelevio\u201d (tassa dovuta dal feudatario all'atto della prima investitura o nella successione feudale in cui avveniva il trapasso dal primo investito) Falerna figura per la prima volta nel 1636, feudatario Cornelia d'Aquino, assieme a Conflenti, Castiglione, Serrastretta, Martirano, Motta Santa Lucia, Nicastro, Zangarona.\nI nuclei familiari di Falerna passarono da 32 nel 1648 a 57 nel 1669, fino ad arrivare a mille abitanti sul finire del Seicento, ivi compresi quelli di Castiglione.\nI d'Aquino, trasferitisi prima a Nicastro e poi a Napoli, lasciarono la conduzione dei feudi a diversi procuratori, e nel corso del Settecento Castiglione decadde, cedendo la guida del territorio a Falerna, che nel 1783 arriv\u00f2 a contare circa 800 abitanti, contro i 366 di Castiglione.\nNel 1799 muore l'ultima feudataria, Vincenzina D'Aquino Pico. Nel 1806 gli occupanti francesi aboliscono la feudalit\u00e0, attraverso le cosiddette \"Leggi eversive della feudalit\u00e0\". Nel 1807, con legge del 19 gennaio, Falerna veniva riconosciuto come \"luogo, ossia Universit\u00e0\", nel governo di Martirano. Col successivo riordino, disposto con decreto del 4 maggio 1811, Falerna venne riunito a Castiglione Marittimo, dando vita al comune: Castiglione mantenne il capoluogo per il primo quinquennio, in virt\u00f9 del suo passato. Nel 1816, con il decreto reale del 1\u00ba maggio, n. 360, emanato da Ferdinando I delle Due Sicilie e con il conseguente riordino amministrativo, Falerna fu elevato a capoluogo, in ragione del ridotto peso demografico di Castiglione.\nSociet\u00e0.\nLa comunit\u00e0 locale \u00e8 stata duramente colpita dai fenomeni migratori che interessarono la Penisola all'inizio del XX secolo. Diverse delle 956 vittime del disastro di Monongah, la pi\u00f9 grave sciagura mineraria mai accaduta negli Stati Uniti d'America, avvenuta il 6 dicembre 1907 a Monongah, nel Virginia Occidentale, erano emigranti provenienti da Falerna. Nel corso del 2006 il Comune di Falerna ha contribuito finanziariamente all'iniziativa della costruzione di un monumento intitolato all\"eroina di Monongah\", dedicato alle vedove dei minatori periti nella tragedia e situato nei pressi del Municipio della cittadina della Virginia Occidentale.\nInfrastrutture e trasporti.\nFalerna \u00e8 servita dalla stazione omonima posta sulla ferrovia Tirrenica Meridionale. Il trasporto su gomma si serve principalmente della SS18 Tirrena Inferiore, in particolare da e verso nord, essendo la SS18 la principale arteria sul tratto di costa tirrenica tra Falerna e Castrocucco e dell\u2019omonimo svincolo autostradale sull\u2019autostrada A2 Napoli-Reggio Calabria.\nSport.\nCalcio.\nLa squadra di calcio cittadina \u00e8 l'A.S.D. Falerna che, nella stagione attuale, milita in Terza categoria nel girone E della provincia di Catanzaro."}
{"id": "32583", "revid": "123370720", "url": "https://it.wikipedia.org/wiki?curid=32583", "title": "Feroleto Antico", "text": "Feroleto Antico (\"Herul\u00ectu\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nFeroleto Antico \u00e8 posto a circa 350\u00a0m sul livello del mare ed ha una estensione di circa 22\u00a0km\u00b2. Il suo territorio \u00e8 prevalentemente collinare. La vetta pi\u00f9 alta \u00e8 il monte Mennazzo (749\u00a0m). \u00c8 attraversato dal fiume Badia per circa 13\u00a0km. Il borgo \u00e8 ubicato all'interno di una piccola vallata boschiva. Il comune si trova nel punto pi\u00f9 stretto d'Italia, nell'Istmo di Catanzaro, al centro della Calabria. Da alcune sue frazioni si pu\u00f2 godere di un'ottima vista sul Golfo di Sant'Eufemia.\nStoria.\nOrigine del nome.\nL\u2019etimologia del nome si presta a due interpretazioni:\n1) Il nome Feroleto deriva dalla parola \"ferula\", sostantivo latino che significa \"canna\". La zona proliferava di canne, specialmente le sponde dei torrenti che delimitano il paese.\n2) Il nome Feroleto deriva dalla parola \" \"Feroletum\" \" che significa \"portatore di morte\"\nStoria del comune.\nSulle origini di Feroleto non si hanno documenti certi ma \u00e8 probabile che esisteva anche prima della nascita di Cristo. Alcuni storici ritengono che il centro abitato sia sorto intorno al IX secolo, ad opera di popolazioni di origine ausona o enotra, che, allontanandosi dalle coste, si rifugiarono in un nuovo sito per sfuggire alle incursioni saracene e per questo scopo scelsero un luogo munito di barriere naturali, che fortificarono con castello e mura. A questa sede diedero in nome di Feroleto, in lingua latina \"Feroletum\".\nStoria sismica.\nFeroleto Antico \u00e8 stato colpito da vari eventi sismici. Il pi\u00f9 grave fu il (X-XII grado della scala Mercalli) che rase al suolo il paese che venne successivamente ricostruito. I danni raggiunsero VIII grado della scala Mercalli a causa del Terremoto della Calabria meridionale del 1783 e del Terremoto della Calabria del 1905. Nell'evento del 1905 furono segnalate fratturazioni del suolo e fuoriuscita di acque (o liquefazioni) dal suolo.\nMonumenti e luoghi d'interesse.\nSantuario di Dipodi.\nSu una piccola e verdeggiante collina, a circa 7\u00a0km da centro abitato, si erge in tutta semplicit\u00e0 il Santuario di Dipodi. La chiesetta domina solitaria ed incontrastata su un paesaggio di incomparabile e suggestiva bellezza. Secondo una vecchia cronaca greca la chiesa di Dipodi fu fatta costruire dall\u2019imperatore Costantino e dal papa Silvestro verso il 314.\nIl Santuario lungo il corso dei secoli \u00e8 stato indicato con tre differenti denominazioni: S. Maria de\u2019 Puris, S. Maria Visitapoveri e S. Maria di Dipodi.\nL\u2019avvenimento che si ripete ogni anno ininterrottamente da diversi secoli \u00e8 la grande festa del 15 agosto. In questo giorno, ma anche nei 2 giorni precedenti la festa, il Santuario \u00e8 meta di pellegrinaggio per migliaia di fedeli provenienti da tutta la Calabria e non solo. La gente, legata profondamente alla secolare tradizione, aspetta questa ricorrenza per fare visita alla Beata Vergine. Molti, avendo fatto dei voti, vi giungono scalzi, altri vengono per pregare e per chiedere e ricevere una grazia dalla Madonna.\nTrascorsi i giorni della festa, il luogo ritorna un\u2019oasi di tranquillit\u00e0 e di silenzio.\nChiesa di Santa Maria Maggiore.\nFu eretta nel 1612, ma i lavori preparatori iniziarono molti anni prima (1531). Fra i capolavori presenti all\u2019interno della chiesa, quello che suscita particolare importanza \u00e8 la tela che rappresenta la Nativit\u00e0 della Vergine Maria; questo dipinto che misura m. 2.30 di altezza per 1.70 di larghezza suscita nella gente del paese un profondo rispetto religioso tanto che lo chiamano affettuosamente \"U quadru da Bombinella\"\nProdotti tipici locali.\nFeroleto riveste una certa importanza nel settore agricolo.\nTra i vari prodotti tipici locali si annoverano: l'olio Lametia, le clementine di Calabria, il capocollo, la pancetta, le salsicce e la Soppressata di Calabria.\nSociet\u00e0.\nDialetto locale.\nA Feroleto Antico viene usato il Dialetto calabrese centrale (di stampo Lametino)."}
{"id": "32586", "revid": "287204", "url": "https://it.wikipedia.org/wiki?curid=32586", "title": "Gagliato", "text": "Gagliato (\"Gagghi\u00e0tu\" in calabrese) \u00e8 un comune italiano di 429 abitanti della provincia di Catanzaro in Calabria.\nGeografia fisica.\nSituato su una collina a 480 metri di altitudine a met\u00e0 strada tra Soverato e Chiaravalle Centrale nelle Serre Calabresi.\nStoria.\nSi hanno notizie storiche a partire dal XV secolo, allorch\u00e9 era un feudo della famiglia dei Morano che lo ebbe in propriet\u00e0 fino a tutto il '400. Pass\u00f2 poi ai Borgia, principi di Squillace, che lo avevano sottratto ai Morano con la forza. Protagonista di questo fatto d'arme era stato Goffredo Borgia, fratello di Cesare, il Valentino, e di Lucrezia, sorretto da un gabellotto del luogo, tale Gironda. In seguito il feudo torn\u00f2 ai legittimi proprietari.\nNel 1494 Ferdinando I re di Napoli espropri\u00f2 tutti i beni del Morano e li assegn\u00f2 a Luca Sanseverino, barone di San Marco. Nel 1626, per vincolo matrimoniale, pass\u00f2 ai Sanchez de Luna i quali acquisirono il titolo di marchesi. Infine, nel 1714, a questi succedettero i Sanseverino. Un decennio dopo fu riacquistato dai Sanchez de Luna che incardinarono il titolo di duchi. A distanza di alcuni anni questa famiglia di origine spagnola lo alien\u00f2 in favore dei Castiglione Morelli, che lo trasformarono in baronia.\nNel 1806 ebbe inizio l'eversione della feudalit\u00e0 ad opera di Giuseppe Bonaparte e l'antico feudo di Gagliato fu trasformato in luogo appartenente al \u00abgoverno\u00bb di Satriano. Con il successivo decreto istitutivo dei comuni, 4 maggio 1811, venne dichiarato comune del comprensorio di Chiaravalle Centrale.\nCultura.\nLa grangia certosina.\nDell'antica grangia certosina di Gagliato resta ben poco. Quell'antico insediamento monastico ha sempre rivestito per la comunit\u00e0 gagliatese, ma anche per quelle dei paesi limitrofi, una grande importanza. Con un piccolo sforzo di fantasia \u00e8 possibile immaginare come tra quei monaci e la gente del luogo fosse in atto un reciproco rapporto di laboriosit\u00e0 e di preghiera. Tempi remoti, di cui oggi non giunge altro che un'eco lontana, quanto suggestiva e toccante. Ancor vivo \u00e8 invece il disappunto per l'insipienza di quanti permisero che i ruderi del vecchio convento passassero in mani private, e quindi manomessi e irrimediabilmente deturpati.\nLa data di fondazione \u00e8 alquanto problematica. Esiste tuttavia un documento che fa supporre che essa dovette essere costruita a partire dal XII-XIII secolo. Si tratta di un atto di donazione, datato 14 novembre 1191, per mezzo del quale si assegnava alla certosa di Santo Stefano del Bosco un podere nel territorio di Gagliato (\"pr\u0153dium positum in agro Galliati\"). La grangia dovette essere molto fiorente dal punto di vista economico. Essa infatti amministrava un vasto feudo che ricadeva nei comuni, oltre a quello di Gagliato, di Satriano, San Sostene, Davoli e Argusto.\nTra le sue mura, fra l'altro, si spense padre Saverio Cannizzari, priore della certosa di Serra San Bruno dal 1766 al 1774, nonch\u00e9 proficuo studioso di matematica e astronomia. Ci\u00f2 avvenne il 10 gennaio 1784, quasi esattamente un anno dopo il catastrofico sisma che devast\u00f2 l'intera Calabria. Cominci\u00f2 da quell'infausto evento la decadenza del cenobio: la Cassa sacra e i francesi, in fasi diverse, dapprima lo sospendevano e poi lo sopprimevano, assorbendone tutti i possedimenti.\nMitico Ancinale.\nIl sito su cui sorgeva la grangia certosina sovrasta la valle dell'Ancinale, un grosso torrente che per molteplici aspetti \u00e8 legato alla storia dei paesi i cui territori attraversa: Satriano, Gagliato, Argusto, Cardinale, Brognaturo, Spadola, Simbario, Serra San Bruno. Notizie storiche lo vogliono teatro di memorabili avvenimenti. Plinio il Vecchio lo riporta con il nome di \"Caecinus\" e lo classifica tra i fiumi navigabili del Golfo di Squillace.\nLo storico greco Tucidide scrive che \u00abLachete e gli ateniesi, scesi dalle navi\u2026 presso il fiume Cecino, catturarono circa trecento locresi che accorrevano per contenere la forza, con Prosseno figlio di Capatone, e sottratte le armi andarono via\u00bb. La leggenda vuole anche che, risucchiato dalle acque, vi avesse dimora il citaredo locrese Eunomo. Di certo \u00e8 che le sue acque furono visitate e percorse fin dall'antichit\u00e0 e che costituirono per secoli fonte di benessere.\nPadre Fiore dice che \u00abi primi a popolare quelle riviere\u00bb furono gli enotri. Altri, per lungo tempo, credettero di ravvisarvi la Sagra, il fiume su cui intorno al 580 a.C. diecimila locresi sbaragliarono pi\u00f9 di centomila crotoniati. \u00c8 probabile che, grazie a questa infondata interpretazione, la pianura antistante venne chiamata \"Sagrianum\". Da qui il nome di Satriano, l'antica Cecinia, che sorge sull'altro costone sovrastante l'Ancinale.\nAl riguardo, il gi\u00e0 citato storico cappuccino di Cropani scrive: \u00abRitrovo che molti lo derivano dal vicino fiume, giusta il loro intendimento detto Sagra, ossia ne formano Saggiano, o pur Satriano. Ma con aperto errore; conciossiach\u00e9 il fiume Sagra, gi\u00e0 famoso per la rotta de' Crotoniati, egli \u00e8 sotto Castelvetere\u00bb. E pi\u00f9 avanti prosegue asserendo che Satriano trae nome \u00abnon gi\u00e0 dal vicino fiume Sagra; ma piuttosto dal paese all'intorno, detto volgarmente Saynaro\u00bb.\nOggi il mitico Ancinale ha subito una drastica metamorfosi in seguito alla costruzione di una diga nel comune di Cardinale destinata ad alimentare una centrale idroelettrica. In pratica non esiste pi\u00f9. Un grande invaso, paramenti, insieme con canali di drenaggio e cunicoli, ha preso il sopravvento. \nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32590", "revid": "125411270", "url": "https://it.wikipedia.org/wiki?curid=32590", "title": "Gizzeria", "text": "Gizzer\u00eca (\"Jezzar\u00eca\" in dialetto catanzarese, \"Jacari\" in arb\u00ebresh\u00eb) \u00e8 un comune italiano di abitanti della provincia di Catanzaro in Calabria.\nGeografia fisica.\nGizzeria \u00e8 situato a 630 , abbarbicato sui pendii della valle del torrente Casale e sotto il colle \"Micatundu\"; caratteristiche che gli regalano tramonti mozzafiato con vista Isole Eolie, sia in inverno che in estate.\nIl comune comprende anche una zona di costa che si estende per circa 10\u00a0km. La caratteristica peculiare di questo tratto di costa sono i venti termici che l'attraversano. Infatti per le caratteristiche geomorfologiche del territorio questo tratto di costa \u00e8 chiamato \"La bocca del vento\", perch\u00e9 \u00e8 qui che si incanala il vento all'interno dell'istmo di terra dove \u00e8 presente uno dei parchi eolici pi\u00f9 grandi d'Italia. Grazie a queste caratteristiche il comune di Gizzeria \u00e8 uno dei migliori luoghi nel Mediterraneo per praticare lo sport del kitesurf. Infatti, Gizzeria ospita ogni anno una tappa del campionato europeo e nel 2015 ha ospitato una tappa del campionato mondiale delle categorie Hydrofoile e race.\nOrigini del nome.\nIl nome provienne dalla citta' greca \u1f3c\u03c3\u03c3\u03b1\u03c1\u03bf\u03c2 \nStoria.\nIl territorio di Gizzeria, come i rinvenimenti archeologici hanno dimostrato, conta numerose testimonianze di insediamenti italici e\ngreci nell'antichit\u00e0. Le radici di Gizzeria, secondo alcuni studiosi, risalgono a un'antica colonia greca detta Izzario o Izzaria, poi assorbita dal Monastero basiliano di San Nicola latinizzato nell'XI secolo dai benedettini di S. Eufemia; Monastero di cui si sa molto poco.\nIn epoca normanna, denominata \"Yussaria\", fu un \"castrum\" del Duca Roberto il Guiscardo, e fu donata in feudo all'abbazia Benedettina di Sant'Eufemia.\nLa fondazione ufficialmente riconosciuta dell'abitato \u00e8 del 1450 circa, ad opera dei coloni albanesi (\"arb\u00ebresh\u00eb\"), esuli sfuggiti alla distruzione turca e provenienti dall'Albania in varie ondate. Il paese fu presto assegnato, assieme al territorio di Nocera Terinese, al feudo di Santa Eufemia governato dai Cavalieri di Malta, che effettuarono una latinizzazione del luogo, a seguito della quale gli abitanti abbandonarono la lingua albanese ed il rito ortodosso; difatti oggi poco o nulla rimane di quelle remote tradizioni.\nFu danneggiata dal terremoto del 1783. Per la legge del 19 gennaio 1807 i Francesi ne fecero un Luogo, ossia Universit\u00e0, nel cosiddetto Governo di Sant'Eufemia del Golfo. Nel riordino disposto\nper decreto del 4 maggio 1811, istitutivo di Comuni e Circondari, gli fu attribuito come Villaggio, ossia frazione, Sant'Eufemia e fu compreso nel Circondario di Sambiase.\nIn epoca borbonica furono limitati i privilegi ecclesiastici, e verso l'inizio dell'Ottocento fu abolito il feudalesimo. Si\nassistette, in questo modo, all'ascesa sociale di una borghesia territoriale: i c.d. \"galantomini\".\nNumerosi paesani parteciparono ai moti liberali, tra i quali \u00e8 da citare Alessandro Toia, uno dei partecipanti alla spedizione dei Mille, e dopo l'unit\u00e0 d'Italia furono numerosi gli episodi legati al brigantaggio postunitario.\nVerso la fine dell'Ottocento la scarsit\u00e0 delle risorse e l'aumento demografico determinarono l'inizio di una forte emigrazione, che continua anche nel ventunesimo secolo, e l'urbanizzazione di una cospicua parte della popolazione, che \u00e8 andata a vivere a Sambiase e Nicastro, poi diventata Lamezia Terme.\nGizzeria ha pagato un triste tributo al fenomeno migratorio italiano: provenienti da Gizzeria erano alcuni degli emigrati italiani scomparsi nel pi\u00f9 grave disastro minerario che la storia degli Stati Uniti ricordi, l'incidente di Monongah, avvenuto il 6 dicembre 1907 nell'omonima localit\u00e0 statunitense.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 580 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nStrade.\nNel territorio comunale sono presenti l'autostrada Salerno-Reggio Calabria, la strada statale 18 Tirrena Inferiore e le strade provinciali 101 e 103.\nFerrovie.\nIl paese \u00e8 servito dalla stazione di Gizzeria Lido, posta sulla ferrovia Tirrenica Meridionale."}
{"id": "32591", "revid": "124400914", "url": "https://it.wikipedia.org/wiki?curid=32591", "title": "Guardavalle", "text": "Guardavalle (\"Guardavaji\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nIl territorio di Guardavalle si estende tra le province di Catanzaro, Vibo Valentia e Reggio Calabria per oltre 60\u00a0km\u00b2, con un'altitudine che va dai 0\u00a0 della sua ampia ed estesa costa (4,1\u00a0km), caratterizzata da dune marine (zona S.I.C. - Sito di Importanza Comunitaria), e spiagge di bianca sabbia silicea con acque cristalline, dove fortunatamente si pu\u00f2 accedere liberamente in tutta l'area, ai 1100\u00a0 di Elce della Vecchia, dove si trovano vaste superfici forestali di leccio, faggio, querce, abete bianco e castagno.\nUn patrimonio forestale importante e con numerosi luoghi di alto interesse ambientale-turistico, come il borgo di Pietracupa e le vicine cascate del torrente Assi.\nStoria.\nFu fondata, probabilmente, nel IX secolo ad opera di profughi, i quali preferirono rifugiarsi sulle alture, per porsi al riparo dalle incursioni saracene. Compresa nel feudo di Stilo, ne condivise le sorti, passando da un proprietario all'altro. Nel corso dei secoli e fino all'annessione al Regno d'Italia, \u00e8 stata assoggettata a pi\u00f9 dominatori: ai Normanni, agli Svevi e agli Angioini subentrarono gli Aragonesi, gli Spagnoli, i Francesi e i Borboni. Divenne comune autonomo nel 1799 ad opera del Generale Championnet.\nSociet\u00e0.\nIstituzioni, enti e associazioni.\nGuardavalle fa parte di:\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32592", "revid": "1833487", "url": "https://it.wikipedia.org/wiki?curid=32592", "title": "Isca sullo Ionio", "text": "Isca sullo Ionio (\"J\u00ecsca\" in calabrese) \u00e8 un comune italiano di abitanti della provincia di Catanzaro in Calabria.\nIsca \u00e8 sede della \"Comunit\u00e0 Montana del Versante Ionico\", di cui fanno parte i comuni di Cardinale, Davoli, Guardavalle, Santa Caterina, Badolato, Sant'Andrea, San Sostene, Satriano.\nLa localit\u00e0 di Sanagasi, ubicata nella zona di espansione di Isca Marina, \u00e8 stata teatro di interessanti scoperte archeologiche, riguardanti, in particolare, reperti di et\u00e0 romana.\nGeografia fisica.\nIsca sullo Ionio \u00e8 situata nella parte meridionale della provincia di Catanzaro.\nI confini del comune di Isca sono a nord con il fiume Sal\u00f9bro ad est con il mar Ionio, a sud con il fiume Gallipari e ad ovest con i contrafforti dell'Appenino Calabro (le Serre) con i monti San Nicola, Monte Pietra Cavallera, Serra di Pezzolella e il parco eolico di San Sostene. Il borgo di Isca \u00e8 adiacente al torrente Valle Oscura, l'unico affluente destro del Sal\u00f9bro.\nTerritorio.\nIl territorio del paese, attualmente, parte dal livello del mare con Isca Marina e arriva fino a poco pi\u00f9 di 1.100 m s.l.m.\nAll'interno del territorio si trovano le interessanti cascate del Gallipari nei pressi della vecchia centralina idroelettrica del Romito e le \"cascatelle di Isca\" che si trovano a sud del borgo nella parte alta del torrente Valle Oscura.\nStoria.\nIsca e il suo territorio, assieme a Santa Caterina e Sant'Andrea, fece parte dei casali dipendenti dalla ben pi\u00f9 influente Badolato.\nI baroni di Badolato furono quindi anche feudatari di Isca, tra cui si ricordano i Ruffo di Catanzaro, i di Francia, e nel 1454 i Toraldo, i quali parteciparono anche alla battaglia di Lepanto (1571) e la amministrarono fino al 1596.\nIsca pass\u00f2 poi ai Ravaschieri (1596), ai Pinelli (1692) ed infine ai Pignatelli di Belmonte (1779), che la cedettero in retro feudo ai Gallelli, i quali ressero il potere fino alla fine della feudalit\u00e0 (1806).\nSport.\nLa principale squadra di calcio della citt\u00e0 \u00e8 l\"'A.S.D. Isca calcio\" che milita nel girone D calabrese di Seconda Categoria."}
{"id": "32595", "revid": "1632387", "url": "https://it.wikipedia.org/wiki?curid=32595", "title": "Magisano", "text": "Magisano \u00e8 un comune italiano di abitanti della provincia di Catanzaro in Calabria.\nStoria.\nMagisano in origine era noto come Vucisano nome derivato dalle erbe presenti nella zona chiamate: Vucissi. Le poche famiglie stabilitesi presso Vucisano causa la peste, verso il 1200 si trasferirono da Trinchise verso una zona posta pi\u00f9 a nord detta Zinnante ed altre nella zona denominata Casale Vecchio. Intorno al 1460 si trasferirono in maniera definitiva formando un unico villaggio nell'attuale territorio di Magisano. Magisano come casale di Taverna, appartenne ai Ruffo di Catanzaro fino al 1464 successivamente al demanio regio. Con l'istituzione dei comuni attraverso il decreto francese del 4 maggio 1811, Magisano veniva considerata frazione di Albi, nel 25 gennaio 1820, invece veniva elevato a Comune autonomo.Nel 1946 cedette la frazione di Cropani Marina al comune di Cropani.\nMonumenti e luoghi d'interesse.\nNella frazione di Vincolise esiste una piccola chiesa evangelica valdese."}
{"id": "32597", "revid": "220637", "url": "https://it.wikipedia.org/wiki?curid=32597", "title": "Maida", "text": "Maida (pronuncia M\u00e0ida , \"Majida\" in calabrese ['majida]) \u00e8 un comune italiano di abitanti della provincia di Catanzaro in Calabria.\nTerritorio.\nL'abitato di Maida sorge su una collina che si affaccia sulla Piana di Sant'Eufemia tra i fiumi \"Jayari\" a ovest e \"Cottola\" a est. Il territorio comunale comprende anche la frazione di minoranza etnica e linguistica albanese (arb\u00ebresh\u00eb) di Vena di Maida (\"Vjna\" in lingua arb\u00ebreshe), posta a 242 metri s.l.m.\nStoria.\nLe origini ed il Medioevo.\nIl territorio di Maida fu abitato dai tempi pi\u00f9 remoti. Lo testimoniano le numerose grotte presenti nella zona, certamente abitate in epoche lontanissime e alcuni reperti scoperti nel litorale. Nel 1980, durante una campagna di scavi promossa dall'Universit\u00e0 di Pisa, sono stati scoperti in localit\u00e0 Casella manufatti in pietra risalenti al Paleolitico Inferiore, nel loro strato originario. Si tratta in maggioranza di choppers unifacciali e raschiatoi in scheggia. Altri manufatti dello stesso periodo, del Paleolitico Superiore e del Neolitico, sono stati rinvenuti perch\u00e9 portati in superficie dalle attivit\u00e0 agricole. Si tratta di schegge corte e spesse in selce, quarzite e diaspro, per la maggior parte raschiatoi.\nDal II millennio a.C. in poi ci furono varie invasioni di popoli indoeuropei. Tra i tanti ricordiamo gli Enotri.\nTra il VII e il VI secolo a.C. arrivarono i Greci, che, anche in questi luoghi, fondarono delle citt\u00e0.\nAlcuni scrittori (Vossio) sostengono che a Maida sorgesse l'antica Lametia, altri (Barrio) la identificano con Melania. In seguito troviamo i Romani e i Longobardi.\nI Bizantini scoprirono e nell'VIII secolo, fortificarono il borgo, che chiamarono \"Maghida\"; tale nome sopravvive nel dialetto. Nel X secolo la fortezza venne conquistata dagli Arabi, e divenne parte dell'Emirato di Squillace. Successivamente troviamo i Normanni, gli Svevi e gli Angioini. Fu occupata nel 1087 da Miera di Falluca, signore di Rocca Falluca e Catanzaro durante il conflitto che oppose l'erede del Guiscardo Ruggero Borsa al fratellastro Boemondo I d'Antiochia, ma a causa di questa conquista i Falluca persero i loro domini. Il trattato di pace del 1089 fra Ruggero Borsa e Boemondo stabil\u00ec l'assegnazione di Maida e di Cosenza a Boemondo in cambio di Bari. Durante uno dei suoi viaggi, il 23 maggio 1223, Federico II si ferm\u00f2 a Maida. Egli istitu\u00ec una grande riserva di caccia parzialmente ricadente nel territorio del feudo di Maida. In questo periodo Maida perse gradualmente l'uso della lingua greca.\nSuccessivamente Carlo I d'Angi\u00f2 assegn\u00f2 il castello di Maida a Egidio di Santo Liceto. Egli non si fece ben volere dai maidesi tanto che, in assenza del feudatario, la popolazione insorse distruggendo parzialmente il castello. Dopo un'indagine durata due anni, Carlo d'Angi\u00f2 fece punire i responsabili e ordin\u00f2 la ricostruzione del castello. Durante tale ricostruzione il castello venne ampliato, comprendendo l'attuale Piazza Roma. Il castello venne dotato di granai, scoperti a met\u00e0 degli anni novanta. Successivamente il feudo pass\u00f2 nelle mani del figlio, Egidio junior, poi a Guglielmo di Santoliceto, e infine alla figlia di quest'ultimo, Luisa. Successivamente il feudo torn\u00f2 alla Corona, che lo concesse alla regina Sancha.\nNel 1334 Roberto d'Angi\u00f2 assegna il feudo di Maida a Goffredo Marzano, dopo aver ottenuto, nel 1331, il castello dalla regina Sancha.\nIn questo periodo, fin dal 1385, ci fu una fuga, intensificatasi con il consolidamento del potere dei Caracciolo agli inizi del XVI secolo, verso i paesi limitrofi per sottrarsi alla dominazione feudale.\nNel 1400 appare gi\u00e0 padrone del feudo Gualtiero Caracciolo detto il Viola. E la famiglia Caracciolo sar\u00e0 a lungo, tranne brevi pause, padrona del feudo.\nIl 2 giugno 1459 i maidesi si rivoltarono contro il feudatario per ottenere sgravi fiscali, il generale Davalos sed\u00f2 la rivolta.\nNella met\u00e0 del XV secolo arrivano dei coloni albanesi che daranno origine all'abitato di Vena di Maida.\nDopo la morte di Ottino Caracciolo il feudo divenne demanio regio per volere di re Ferdinando I d'Aragona, che concesse a Maida dei benefici. Successivamente Ferdinando assegn\u00f2 Maida al figlio Federico, che concesse nuovi statuti, detti Capitoli; essi concedevano ai maidesi il beneficio di commerciare con l'esenzione dalle tasse durante la domenica, negavano l'estradizione, gli abitanti potevano essere giudicati solo dalla magistratura del feudo. Veniva vietata qualsiasi forma di requisizione non indennizzata, se non effettuata dal principe, venivano abolite le corv\u00e9 non indennizzate. Inoltre venne abolita la tassa di un terzo sul raccolto alla Corona, e altri privilegi che favorirono lo sviluppo di Maida.\nXIV e XVII secolo.\nNel 1496 sale sul trono napoletano Federico d'Aragona che conferma a Maida tutti i privilegi goduti precedentemente e ne elargisce dei nuovi.\nI maidesi erano molto legati a questo re e diversi cittadini accorsero in sua difesa quando fu attaccato dal re di Francia e dagli spagnoli.\nFederico fu sconfitto e divenne vicer\u00e9 Consalvo di Cordova.\nAgli inizi del secolo 64 famiglie di nobili maidesi avrebbero appoggiato una causa, intentata dal comune di Maida, per esercitare una sorta di diritto di prelazione sul feudo, nel tentativo di scongiurare il dominio baronale dei Caracciolo. La causa sarebbe stata persa nel 1507, con gravi perdite finanziarie per il comune. Della causa esistono notizie storiche, ma non gli atti ufficiali, il che fa pensare a un falso.\nIl periodo successivo fu difficile, caratterizzato da economia in crisi, diminuzione delle entrate e aumento delle tasse.\nSuccessivamente il feudo fu venduto ai Loffredo, ma i Caracciolo continuavano a vantare diritti, specialmente sulle terre di Maida e Lacconia. La contesa venne risolta, tra il 1518 e il 1519, da re Carlo V a favore dei Loffredo. A seguito di tali avvenimenti l'economia di Maida croll\u00f2.\nA rendere la situazione pi\u00f9 grave furono le incursioni saracene: per proteggersi si costruirono, negli anni sessanta del Cinquecento, lungo la costa numerose torri di avvistamento, di esse sono ancora visibili i ruderi. Le torri erano abbastanza vicine da comunicare tra loro con messaggeri a cavallo di giorno e fuochi di segnalazione durante la notte; Maida non ebbe incursioni dai Saraceni. In questo periodo Maida ospitava un'universit\u00e0. \nNel 1561 il Feudo di Maida contava 979 fuochi (famiglie). Il feudo divenne successivamente oggetto di diverse compravendite.\nDopo le nozze di Dianora Caracciolo con Marcantonio Loffredo il feudo pass\u00f2 nelle mani di quest'ultima famiglia e fu elevato a principato.\nNel XVII secolo sono da rilevare i terremoti del 1638 e del 1659 ed il peggioramento della situazione economica, che misero in difficolt\u00e0 i feudatari.\nQuesti ultimi per migliorare l'economia fecero costruire canali irrigui, molini, acquedotti a Cortale, Jacurso e nei dintorni di Maida, ma le numerose tasse imposte resero molto tesi i rapporti con i cittadini, che uccisero, all'uscita di teatro, uno degli ultimi dei Loffredo: Marcantonio.\nDi positivo, in questo secolo, c'\u00e8 un certo risveglio culturale con la presenza di un teatro e di un'Accademia, detta \"degl'Inquieti\", fondata da Pietro Paladino, ex seguace di Giambattista Marino.\nXVIII secolo.\nNel dicembre del 1691 il feudo fu acquistato da Fabrizio Ruffo. Dopo la sua morte (1692) gli succedettero dapprima il nipote Francesco, poi il figlio di questi Carlo e, via via, altri eredi della famiglia, tra cui Ippolita.\nEssa fu una buona feudataria, in quanto era cresciuta nella cittadina ed era legata affettivamente a Maida.\nPer aiutare la gente, dopo il terremoto del 1783, essa fece aprire una filanda, in cui dette lavoro a molti disoccupati, promosse l'istituzione di piccole concerie e cerc\u00f2 di venire incontro ai bisognosi.\nNel 1735 il re Carlo III, insediato a Napoli dal padre Filippo V fece una visita a Maida e and\u00f2 a cacciare nel bosco dell'Ascrea.\nIl terremoto del 1783 produsse molti danni: caddero a Maida il castello, l'ospedale di San Pietro, il teatro, le mura cittadine e varie chiese. I morti furono 95.\nIl governo pens\u00f2 di intervenire per aiutare la popolazione requisendo i beni della maggior parte delle case religiose e costituendo la Cassa Sacra. Pertanto Maida si vide spogliata dei numerosi conventi e privata dei redditi di quei beni.\nAlla fine del Settecento si diffusero anche a Maida le idee illuministiche e giacobine. Il cardinale Fabrizio Ruffo, nel marzo 1799, si rec\u00f2 anche a Maida per reprimere il movimento giacobino. Egli impose tasse altissime ai nobili del luogo e riusc\u00ec a convincere molti cittadini a seguirlo nella sua spedizione napoletana.\nIn questi anni, tra la fine del Settecento e gli inizi dell'Ottocento, sorsero numerosi palazzi, alcuni dei quali, secondo alcune fonti, furono progettati da Sintes, allievo di Vanvitelli.\nXIX secolo.\nDurante il periodo della contro-rivoluzione borbonica, il 16 luglio 1806, il territorio di Maida fu teatro di una battaglia tra francesi ed inglesi, risoltasi in favore di questi ultimi.\nI nomi \"Maida Hill\" e \"Maida Vale\" a Londra prendono origine da questa battaglia.\nIl ritorno dei Francesi a Napoli segna la fine del sistema feudale.\nC'\u00e8 una riforma amministrativa e Maida diventa capoluogo di un circondario che comprende tutti i territori dell'ex feudo.\nIl 29 agosto del 1860 i maidesi assistettero al passaggio di Giuseppe Garibaldi: egli si affacci\u00f2 dal balcone di palazzo Farao per annunciare \"la disfatta di diecimila borbonici\", come ricorda la lapide posta su quel palazzo, nel 1945 passato in eredit\u00e0 alla famiglia Ciriaco. Dopo l'Unit\u00e0 d'Italia, Maida visse gli stessi problemi economici e politici degli altri paesi del Sud. La terra era nelle mani di pochi latifondisti e l'unica risorsa era l'artigianato. Alla fine dell'Ottocento inizi\u00f2 l'emigrazione che continu\u00f2 per tutto il Novecento, con le uniche interruzioni durante la prima e seconda guerra mondiale e gli anni vicini.\nXX secolo.\nNel 1903 il comune acquista e demolisce la chiesa di San Michele Arcangelo, su quel terreno verr\u00e0 edificato nel 1930 il monumento ai caduti.\nDurante il periodo fascista furono podest\u00e0 di Maida Pietro Bilotta, dal 1927, e Nicola Votta, dal 1938, dopo essere stato commissario prefettizio nell'anno precedente.\nNel 1944, sindaco il generale Ferdinando Fabiani, venne istituita una \"Scuola Ginnasiale\" con il contributo di diversi cittadini.\nNel 1951 venne inaugurata l'agenzia della Cassa di Risparmio di Calabria e di Lucania.\nNel 1953 il paese sub\u00ec la devastazione di un'alluvione, che innesc\u00f2 una nuova ondata di emigrazione.\nSimboli.\nLo stemma del comune di Maida \u00e8 stato concesso con decreto del presidente della Repubblica del 2 agosto 1982.\nMonumenti e luoghi d'interesse.\nArchitetture religiose.\nChiesa di Santa Maria Cattolica.\nAnticamente era una chiesa di rito greco, era punto di riferimento dei monaci basiliani, che vivevano nelle \"Laure\". Il titolo di \"Cattolica\" \u00e8 proprio dovuto al fatto che i monaci la chiamavano \"katholikon\". La chiesa mantenne la pianta a croce greca, probabilmente fino al 1783, quando fu distrutta da un terremoto. I maidesi vollero ricostruire la chiesa nella configurazione attuale. La chiesa sorge ora su dei contrafforti ottenuti da un antico palazzo baronale. \nNei secoli XVII e XVIII Maida era residenza estiva del vescovo di Nicastro, la chiesa di Santa Maria Cattolica \u00e8 riportata come cattedrale almeno dal 1565.\nFino al terremoto del 1905 la chiesa era dotata di una torre campanaria, definitivamente demolita nel 1930; tale torre era originariamente usata per avvistamenti dal mare.\nContiene affreschi dipinti da Zimatore e Grillo, tra cui il Cristo Re, situato nel catino absidale, e i Quattro Evangelisti, situati ai quattro pennacchi della cupola. Sulle pareti iniziali delle due navate laterali si trovano due affreschi di Andrea Cefaly: \"Ges\u00f9 tra i dottori\" e \"Lasciate che i pargoli vengano a me\".\nIl sagrato, che domina la piana di Lamezia Terme, \u00e8 caratterizzato da una pavimentazione in pietra e mattoni, scoperta e restaurata agli inizi degli anni 2000. Tale sagrato appoggia sulla sottostante chiesa di San Sebastiano.\nChiesa di San Nicola de Latinis.\nUna lapide sulla facciata, sopra il portone, ricorda i restauri avvenuti nel 1638 su commissione di Marcantonio Loffredo. Sopra di essa vi \u00e8 una nicchia contenente una statua del santo realizzata nel 1955.\nContiene il quadro di San Nicola, si tratta di una trasposizione del XVII secolo dell'iconografia bizantina del santo.\nArchitetture militari.\nIl Castello Normanno.\nNel paese sono ancora presenti i ruderi dell'antico castello. Esso era di forma quadrata con quattro torri agli angoli. Di una delle torri orientali \u00e8 ancora ben distinguibile il corpo, anche se parzialmente nascosto da costruzioni moderne. \u00c8 stato sede di una prigione, di cui esistono ancora alcune celle e la scala in ardesia. Il castello \u00e8 stato, negli anni cinquanta, circondato da costruzioni moderne, che in parte lo nascondono. Il castello e Maida erano rifornite d'acqua attraverso un acquedotto, di cui fa parte l'arco di Sant'Antonio, restaurato negli anni novanta. Il paese era cos\u00ec attraversato da un corso d'acqua che alimentava un mulino con abbeveratoio all'entrata nord dell'abitato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 248 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLa Ciciarata.\nOgni anno, il 2 aprile, si festeggia nei ruderi del convento dei Padri Minimi, la Ciciarata. Dopo la messa vengono distribuiti gratuitamente pasta e ceci ai fedeli, in ricordo della carit\u00e0 del santo patrono; la comunit\u00e0 di origine maidese ad Ambler continua la tradizione insieme ad altre comunit\u00e0 di emigrati nel mondo. Negli anni in cui il 2 aprile cade durante la settimana santa, la festa viene posticipata.\nInfrastrutture e trasporti.\nIl comune \u00e8 interessato dalle seguenti direttrici stradali:\nGeografia antropica.\nFrazioni.\nVena di Maida.\nDel territorio di Maida fa parte la localit\u00e0 Vena di Maida (\"Vjna\" in lingua arb\u00ebreshe), originariamente Calabritti. Il 4 maggio del 1831, col decreto istitutivo dei Comuni e dei Circondari, si stabiliva il Comune di Vena. Il 14 ottobre del 1839 Vena era assegnata come frazione al Comune di Maida.\nIl paese fu fondato nel verso la fine del XV secolo da una comunit\u00e0 albanese (arb\u00ebresh\u00eb), venuta in Calabria, probabilmente, dopo la morte di Scanderbeg (1468), la caduta di Kruja (1478) e la caduta di Scutari (1479) quando si ebbe la quasi definitiva sottomissione dell\u2019Albania all\u2019Impero Ottomano. Tra questi fuggiaschi albanesi \u00e8 probabile che ci fossero molti di coloro che avevano combattuto contro gli ottomani e che meno degli altri si rassegnavano a vivere sotto questi padroni, oppure che temevano per la loro vita proprio per aver militato nelle truppe di Scanderbeg. Secondo quanto sostenuto da Giovanni Fiore da Cropani, l\u2019origine degli insediamenti albanesi di Calabria risale a qualche decennio dopo la morte di Scanderbeg, quando, con l\u2019invasione dell\u2019Albania da parte degli ottomani, molti Albanesi fuggirono.\nSecondo lo storico Gaetano Boca, Vena di Maida sorse in localit\u00e0 \"Castiglione Calamizza\", nelle vicinanze dell\u2019omonimo casale. Con il tempo la nuova sede fu poi stabilita su un lembo del \"Giardino del duca\", tra le contrade \"Katrop\u00e9\" e \"Bari i zi\". Questi erano territori che, al momento dell\u2019arrivo degli Albanesi appartenevano alla famiglia Caracciolo. I nuclei albanesi di Vena unitariamente a quelli insediati a Zangarona vegliavano sulle mosse del conte Caracciolo e altri elementi dello stesso casato che avevano terre e castelli nei territori che vanno da Girifalco a Maida, a Curinga e in tutto il Lametino.\nParticolarmente noto per la magnificenza dei suoi costumi il paese fu visitato, nei secoli scorsi, da numerosi viaggiatori, tra cui Henry Swinburne, Craufurd Tait Ramage, Rilliet e Alexandre Dumas.\nQuest'ultimo gli dedic\u00f2 un intero capitolo nel suo \"Viaggio in Calabria\" e lo cita in \"Luisa Sanfelice\".\nAnche lo scrittore contemporaneo Carmine Abate, ispirandosi al libro di Dumas, situa nella localit\u00e0 lo svolgimento del suo romanzo \"Tra due mari\". Tuttora abitata dai discendenti di soldati albanesi, si \u00e8 perso da secoli il rito greco-bizantino, ma \u00e8 mantenuta la lingua albanese, tratto essenziale della minoranza etnica, e rimangono i costumi tradizionali albanesi, simili a quelli di Caraffa di Catanzaro, che vengono conservati da alcune famiglie, anche se ormai poco usati, solo in rare occasioni. Nella frazione Vena si trovano due architetture religiose:\nEconomia.\nIn tutta la zona l'attivit\u00e0 economica primaria \u00e8 l'agricoltura; notevoli particolarmente gli oliveti, gli agrumeti e le colture di kiwi; sono sorte alcune attivit\u00e0 legate al turismo.\nUn'attrazione \u00e8 la veduta dall'alto del monte Contessa (nel territorio di Jacurso), dei due mari: Ionio e Tirreno. \nMaida ha tre zone industriali e una moltitudine di attivit\u00e0: dal settore dell'arredamento (produzione), ai detersivi (produzione), all'industria alimentare e dei trasporti. \nIn localit\u00e0 Comuni Condomini, sorge il pi\u00f9 grande centro commerciale della Calabria, denominato \"Due Mari\". Il centro conta 110 negozi, un ipermercato Carrefour, un centro ludico-ricreativo polifunzionale denominato Casin\u00f2 e un multiplex della catena The Space Cinema dotato di 5 sale di medio grandi dimensioni.\nNegli ultimi anni sono stati realizzati un impianto eolico denominato \u201cPiano Barone\u201d per la produzione di energia, della potenza nominale di 96 MW, e le relative infrastrutture, ricadenti nei Comuni di San Pietro a Maida e Maida.\nLa tradizione alimentare, nel paese, \u00e8 molto viva: infatti permane l'uso di produrre in casa molti tipi di sott'oli, sott'aceti e insaccati, soprattutto di carne di maiale. \nProdotti tipici sono anche il vino e l'olio."}
{"id": "32598", "revid": "123399760", "url": "https://it.wikipedia.org/wiki?curid=32598", "title": "Marcedusa", "text": "Marcedusa (\"Mar\u00e7\u00ebdhuza\" in \"arb\u00ebresh\") \u00e8 un comune italiano di 396 abitanti della provincia di Catanzaro in Calabria.\nIl centro abitato sorge in cima a un promontorio collinare a 314 metri sopra il livello del mare e ha un territorio comunale di 15,3 chilometri quadrati. L'escursione altimetrica del territorio \u00e8 di 293 metri (punto pi\u00f9 basso a quota 32, pi\u00f9 alto a quota 325). I suoi abitanti appartengono alla minoranza albanese d'Italia e parlano ancora la lingua arb\u00ebreshe.\nStoria.\nMarcedusa, pur non potendosi fregiare di fatti riferiti che la rendono parte importante nella storia, ha fornito ritrovamenti archeologici che fanno risalire le sue origini all'et\u00e0 magno-greca. Si tratta di reperti (monete, anfore, statuette votive, armi ecc) risalenti all'et\u00e0 bruzia ed imperiale. Tutto ci\u00f2 conduce in modo inequivocabile all'esistenza di uno spazio territoriale socialmente organizzato e commercialmente attivo sin dall'VIII secolo a.C. Tanto che fino a pochi anni fa il luogo veniva rapportato all'antica citt\u00e0 greca di Petelia, attualmente riconosciuta nella moderna Strongoli.\nDopo alcuni scavi archeologici svoltesi nei pressi del centro abitato, ed l'analisi della geografia del territorio, si \u00e8 ipotizzato la probabile corrispondenza dell'attuale Marcedusa con l'antica citt\u00e0 Greca di Macalla. L'antica citt\u00e0 coinvolta nelle vicende omeriche dell'Odissea, venne eretta da Filottete, amico di Ulisse, dedicandola al Medico Macalla quale lo guar\u00ec da una profonda ed insanabile ferita provocatagli in battaglia da una freccia. La storia vuole che la citt\u00e0 fosse formata dall'unione in linea di cinque colli a circa cinquanta stadi da Crotone, \u00e8 che su uno di essi esposto ad est vi vosse un tempio dedicato ad Apollo, Dio del sole. A dar forza alla teoria della corrispondenza di Marcedusa con la citt\u00e0 Magno Greca vi \u00e8 la reale connotazione geografica dei cinque colli in linea oggi conosciuti come: colle Arnone, C.Del Cantore, C. del Cimitero, C. Santa Maria, ed infine il colle dove oggi si trovava centro abitato omonimo al paese. Proprio su colle Santa Maria si crede si trovasse il tempio di Apollo, proprio qui esisteva una chiesa diroccata che venne rasa al suolo agli inizi degli anni settanta per far posto a nuovi edifici abitativi. Le rovine della piccola chiesa poggiavano su un basamento in blocchi di pietra di dimensioni considerevoli rispetto alla struttura cristiana. Tale superficie di cui rimangono solo descrizioni orali, doveva corrispondere alla base del tempio il cui punto \u00e8 tutt'ora dominante su tutto il versante Est del promontorio con un panorama che coglie tutto il basso marchesato ed anche Crotone. Fino agli anni cinquanta del secolo scorso, sul corso Vittorio Emanuele II vi era posizionato a m\u00f3 di cippo un capitello in stile Dorico, chiara prova della presenza di una struttura religiosa di et\u00e0 classica. Successivamente del capitello di cui se ne ha una foto, venne trafugato creando un grande danno storico al luogo.\nI primi documenti che parlano di Marcedusa risalgono all'et\u00e0 sveva; nel maggio del 1225 che Federico II di Svevia confermava all'abbazia di Sant'Angelo de Frigillo la libert\u00e0 di poter usufruire del sale affiorante nella bassa dal torrente Salinello e del fiume Neto \"ut libere sumant sale de salenis nostris Neti et Merchedusi absque alicuius contradicione\".\nLe vicende feudali di Marcedusa sono strettamente legate a quelle della vicina e pi\u00f9 importante Mesoraca; infatti il piccolo centro fu dapprima feudo dei Ruffo di Catanzaro (dal secolo XII). Nel 1434, alla morte di conte Nicola Ruffo, 4\u00ba Conte di Catanzaro e 1\u00ba Marchese di Crotone, il feudo pass\u00f2 alla figlia Giovannella, che fu assassinata nel 1435, cos\u00ec che il feudo pass\u00f2 alla sorellastra Enrichetta Ruffo, figlia di Nicol\u00f2 e della seconda moglie Margherita di Poitiers. Nel primo semestre del 1439 Enrichetta Ruffo spos\u00f2 il vicer\u00e9 di Calabria, Antonio Centelles, il quale, per matrimonio, acquis\u00ec la Contea di Catanzaro, il Marchesato di Crotone e tutte le signorie dei Ruffo di Calabria. Ma Antonio Centelles aveva sposato Enrichetta Ruffo contro la volont\u00e0 di Re Alfonso d\u2019Aragona, il quale ritenne il matrimonio come un atto di ribellione del Centelles stesso. Cos\u00ec che Alfonso d\u2019Aragona scese con il suo esercito in Calabria e, guadato il Neto nel novembre 1444, giunse a Crotone e pose l\u2019assedio alla citt\u00e0 e agli abitati vicini. Sconfitto il Centelles nel 1445, tutte le sue terre, compreso il feudo di Marcedusa, furono confiscate e incamerate al demanio regio. Il 24 giugno 1462 il re Ferdinando I, figlio di Alfonso d\u2019Aragona, accolse la richiesta di perdono e di sottomissione di Antonio Centelles e della consorte Errichetta Ruffo e li reintego nei feudi confiscati a causa della ribellione. Ma il potere del Centelles dur\u00f2 poco; nel 1466 venne preso a tradimento a Santa Severina e condotto a Napoli a morire.\nCon la fine del Centelles la terra ritorn\u00f2 in demanio regio e vi rimase finch\u00e9, con regio decreto del 26 agosto del 1483, il re Ferdinando, \"per sopperire alle spese necessarie per la difesa del Regno\", la vendette per 6000 ducati a Paolo di Caivano, capo squadra delle genti d\u2019arme. Nel novembre del 1497 Andreana, unica figlia ed erede del Signore di \u201cMisuraca\u201d Paolo di Caivano, spos\u00f2 Giovanni Andrea Caracciolo, portandogli in dote tutti i feudi ereditati dal padre, compreso quello di Marcedusa. Ai Caraccioli segu\u00ec per matrimonio Ferdinando Spinelli, 2\u00ba Duca di Castovillari. Fu proprio Ferdinando Spinelli che fece ripopolare con dei profughi albanesi il casale di Marcedusa che, per la prima volta, risultava nella conta dei fuochi nel 1541 con 17 fuochi albanesi. Nel 1557 risultavano sette fuochi latini e 28 fuochi albanesi.\nNel 1584, dopo varie vicissitudini, la baronia di Mesoraca con i casali di Arietta, Mercedusa e Petron\u00e0, venne messa in vendita dal Sacro Regio Consiglio su istanza dei creditori del marchese di Mesuraca. Acquirente della baronia fu Roberto Altemps, 1\u00ba Duca di Gallese. Furono proprio i duchi Altemps che nel 1649 staccarono Marcedusa dalle vicende politiche e decisionali di Mesoraca, riconoscendogli il ruolo di \"universitas\", ovvero la prima e vera autonomia amministrativa, bench\u00e9 sin dal 1565 fosse presente la figura di un cosiddetto \"sindaco\", che nelle vesti di Minico Taverna da Marcheduza si assicurava il rispetto delle regole e di rilevare le necessit\u00e0 degli abitanti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 11 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nSindaco: Domenico Garofalo\nVicesindaco: Michele Scumace\nAssessore: Guglielmo Riccelli\nL'indirizzo del municipio \u00e8 Piazza Municipio 1."}
{"id": "32600", "revid": "110157", "url": "https://it.wikipedia.org/wiki?curid=32600", "title": "Martirano (Italia)", "text": "Martirano (\"Martur\u00e0nu\" in calabrese) \u00e8 un comune italiano di 863 abitanti della provincia di Catanzaro in Calabria. Dal 1907 \u00e8 chiamato Martirano Antico per distinguerlo da Martirano Lombardo.\nOrigini del nome.\nL'etimologia di Martirano viene associata a Marte ed ai Mamertini. Si vuole che Martirano corrisponda all'antica \"Mamertum\". Nei documenti scritti fino al XIX secolo, Martirano \u00e8 chiamato anche Martorano; in quelli successivi al 1907, anno di fondazione di Martirano Lombardo (o \"Martirano Nuovo\"), Martirano \u00e8 chiamato anche Martirano Antico.\nStoria.\nEt\u00e0 medievale.\nLe pi\u00f9 antiche fonti documentarie su Martirano risalgono al medioevo. Martirano fu contea sotto i Normanni; il suo territorio si estendeva anche su territori appartenenti agli odierni comuni di Martirano Lombardo, Conflenti, Motta Santa Lucia, Decollatura e alla frazione \"Mannelli Sottani\" di Soveria Mannelli. Rimase a lungo sotto il governo della famiglia Sanseverino.\nA Martirano fu imprigionato l'infelice Enrico VII di Germania, morto nel 1242 suicida per essersi gettato da cavallo mentre attraversava l'alta rupe su cui poggia la cittadina. La pericolosa erta fu causa della morte anche della regina Isabella d'Aragona (1247-1271), caduta da cavallo mentre attraversava il Savuto di ritorno dall'ottava crociata con il marito Filippo III di Francia.\nMartirano fu bagliva sotto gli Angioini, e pertanto poteva essere venduta all'asta ogni anno; nel 1464 fu reintegrata al demanio di Cosenza, governata dapprima da Martin Giovanni Scassera e, dopo il 1481, dal genero di quest'ultimo, Andrea de Gennaro. Nel 1496 Federico d'Aragona trasform\u00f2 la bagliva di Martirano in feudo nobile assegnandolo alla famiglia de Gennaro col titolo di Conte; la contea fu poi portata in dote nel 1578 da una figlia di \"Scipione de Gennaro\" a \"Carlo d'Aquino\", principe di Castiglione. Rimase propriet\u00e0 dei conti d'Aquino fino alla fine della feudalit\u00e0, nel 1806.\nLa diocesi di Martirano.\nMartirano fu sede vescovile dall'et\u00e0 medievale fino all'et\u00e0 napoleonica: secondo l'erudito Gaetano Moroni, il primo vescovo sarebbe stato un \"Reparato\", che avrebbe assistito al Concilio Lateranense del 649. I documenti affidabili sulla diocesi Martirano risalgono tuttavia solo all'XI secolo quando la diocesi di Martirano venne indicata come suffraganea di Cosenza. L'ultimo vescovo fu Francesco Antonio Grillo, nominato nel 1792. In applicazione del concordato tra i Borboni e la Santa Sede, con la bolla \"De Utiliori\" del 5 luglio 1818 la Diocesi fu soppressa e aggregata \"in perpetuo\" a quella di Nicastro.\nLe Relazioni \"ad limina apostolorum\" dei vescovi di Martirano, raccolte in un volume, costituiscono una notevole fonte di informazioni sulla storia delle localit\u00e0 del Reventino e della Valle del Savuto. Delle 39 relazioni pubblicate, la pi\u00f9 antica \u00e8 quella, del 1590, del vescovo Mariano Pierbenedetti da Camerino (vescovo fra il 1577 e il 1591). Le prime relazioni sono alquanto vaghe, diventano pi\u00f9 lunghe dopo le disposizioni del papa Innocenzo XI (1666-1685) sulla loro diligente compilazione. Due relazioni (del 1639 e del 1643) sono di Mons. Luca Cellesi, il quale relazion\u00f2 sul tremendo terremoto del 27 marzo 1638 nel corso del quale la cattedrale, dedicata a dedicata a \"Santa Maria Assunta\", fu distrutta e lo stesso vescovo, ferito, dovette trasferirsi a Pedivigliano, una relazione ciascuna di Mons. Veraldi (1699), Mons. Nicola Righetti (1707), Mons. Falcone (1736) e Mons. Bernardino de Bernardis (1744). Tre relazioni sono del vescovo Giacomo Maria de Tarsia (negli anni 1773, 1777, 1791). L'ultima relazione, redatta nel 1795, \u00e8 dell'ultimo vescovo di Martirano, Francesco Antonio Grillo.\nEt\u00e0 moderna.\nNel 1818 Martirano pass\u00f2 dalla provincia della Calabria Citeriore a quella della Calabria Ultra seconda. Quello stesso anno la Diocesi di Martirano, peraltro vacante dal 1804, fu soppressa e unita \"in perpetuo\" alla Diocesi di Nicastro.\nIl violento terremoto dell'8 settembre 1905 comport\u00f2 gravissimi danni; crollarono, fra l'altro, la cattedrale e l'antico palazzo vescovile. Con l'aiuto di un \"Comitato milanese\" di soccorso, presieduto dal sen. Ettore Ponti, sindaco di Milano, venne prospettata la costruzione un nuovo centro urbano che avrebbe dovuto accogliere la popolazione superstite. Nessun aiuto economico venne invece stanziato per la ricostruzione del vecchio centro urbano che, secondo il progetto del Comitato milanese, avrebbe dovuto essere abbandonato. Il 23 ottobre 1907 venne inaugurato una nuova Martirano (o \"Martirano Nuovo\") con abitazioni in grado di ospitare 206 famiglie; pertanto solo una parte della popolazione si trasfer\u00ec nel nuovo Martirano. La distanza geografica fra i due Martirano, l'Antico e il Nuovo, si tramut\u00f2 in una accesa rivalit\u00e0 fra i due centri. Nel 1929 il comune assunse la denominazione di \"Martirano Lombardo\", in segno di riconoscenza per la regione che aveva curato la ricostruzione del nuovo abitato. Il cambio del nome e lo spostamento della sede comunale da Martirano Antico a Martirano Nuovo provoc\u00f2, da parte degli abitanti del vecchio centro urbano, una rivolta popolare che culmin\u00f2 nell'incendio del municipio (17 novembre 1929) con conseguente distruzione dell'archivio comunale ricco di importanti documenti storici. I continui dissidi fra le due localit\u00e0 furono risolti infine soltanto nel dopoguerra allorch\u00e9, con legge n. 1348 del 13 dicembre 1956 il Parlamento italiano eresse a comune, separandolo da quello di Martirano Lombardo, Martirano Antico che dal 1\u00ba gennaio 1957 ridivent\u00f2 comune autonomo assumendo l'antico nome di \"Martirano\"."}
{"id": "32604", "revid": "125834864", "url": "https://it.wikipedia.org/wiki?curid=32604", "title": "Montepaone", "text": "Montepaone (\"Muntipa\u00f9na\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nArroccato come un vecchio castello medievale sulla cima di una collina, s'affaccia sullo scenario limpido del mar Jonio tra Copanello e Soverato.\n\u00c8 riconoscibile a distanza dai due alti campanili che svettano in testa alle due navate laterali della Chiesa Parrocchiale, sul punto pi\u00f9 alto del paese.\nClima.\nIl clima del comune di Montepaone \u00e8 di tipo mediterraneo con inverni miti ed estati calde. Il vento prevalente \u00e8 lo scirocco.\nOrigini del nome.\nIl suo nome deriva dal latino \"Mons Pavonis\", cio\u00e8 Monte del Pavone, probabilmente perch\u00e9 un tempo, come si racconta, si allevavano i pavoni.\nStoria.\nDalle origini al medioevo.\n\u00c8 parere degli storici calabresi che Montepaone sorse sulle rovine dell'antica Aurunco.\nSi narra che Montepaone sorgesse nell'odierna Contrada Runci, a met\u00e0 strada tra l'attuale centro e Montepaone Lido; proprio qui si trovano degli antichi ruderi del \"monastero\" di \"San Nicola\".\nNon si sa con certezza quale sia la data di fondazione di Aurunco ma si formulano alcune ipotesi che vogliono Aurunco fondata dalla popolazione degli \"Aurunci laziali\" arrivati fin qui e stanziatisi nella piana compresa tra Montepaone Lido e Pietragrande, accanto alla piana di Sajnaro o \"Sanguinario\" (confinante, a sud, con il torrente Beltrame).\nQui si affrontarono, in una sanguinosa battaglia, Annibale e i consoli romani Marco Claudio Marcello e Tito Quinzio Crispino durante la seconda guerra punica.\nLo storico Giovanni Domenico Tassone ci porta notizia di un documento nel quale si parla dei\nbeni attribuiti alla Certosa di Serra San Bruno e afferma che:\n\"Quel casale, ossia la terra di Monte Pavone, un tempo Arunco fu dato in successione e che in seguito gli abitanti si trasferirono in un luogo pi\u00f9 elevato per difendersi dalle incursioni dei Turchi\".\nAltre testimonianze ci vengono dalle scritture dello storico cappuccino Giovanni Fiore da Cropani che scrive: \n\"Un uomo vecchio, qual vantava un'et\u00e0 d'anni cento fece una deposizione al Regio Fisco nella quale affermava che l'oggid\u00ec Monte Pavone fosse l'antico Arunco\".\nDi Montepaone con il suo nome attuale si comincia ad avere notizia a partire dall'anno 1094 quando il conte Ruggero il Normanno cedette alla Certosa di San Bruno tre villaggi: Arunco - l'odierno Montepaone, Montauro ed Olibano - l'odierna Gasperina.\nDa questo momento in poi si sentir\u00e0 parlare sempre di Montepaone e non pi\u00f9 di Aurunco o Monte Pavone.\nInteressante per determinare la veridicit\u00e0 della storia di Annibale, potrebbe essere il ritrovamento, nell'ottobre 1951 dopo un'alluvione, in una voragine apertasi nel letto del fiume Grizzo, \"una grande anfora d'argilla contenente un teschio umano\" appartenente ad un uomo importante ucciso in battaglia e decorato all'onore militare. Gli storici del periodo pensarono che il teschio fosse quello del console Marcello.\nNaturalmente \u00e8 difficile stabilire quale sia la verit\u00e0 a tutti gli effetti; sappiamo per\u00f2 che i soldati romani chiamavano il fiume Grizzo \"Milites\" (soldati) perch\u00e9 qui erano rimasti uccisi molti loro compagni, chiss\u00e0 se fra questi non ci fosse anche il console Marcello.\nA Montepaone Lido si conserva ancora oggi, sulla ex S.S. 106, la parte di una colonna che testimonia la battaglia avvenuta.\nEra moderna.\nNel 1594 Montepaone sub\u00ec un'incursione da parte dei Saraceni di Sinan Basci\u00e0 Cicala che, convertitosi all'Islam, mise a ferro e fuoco molti paesi sulla costa ionica.\nSi racconta che i Saraceni, oltre a commettere razzie e distruggere tutto, rubarono la campana della chiesa matrice, ma quando la nave salp\u00f2 a poche centinaia di metri dalla riva affond\u00f2. \nRicordati, non solo dai Montepaonesi, sono i terremoti del 5 novembre 1659 e del 5 febbraio 1783. \nDopo entrambi i terremoti il paese ne usc\u00ec con gravi danni calcolati allora in 3000 ducati.\nDurante il terribile terremoto dell'8 marzo 1783 si verific\u00f2 anche un maremoto, che dur\u00f2 tutta la notte, seguito da una scossa sentita su tutto il litorale; a Montepaone non ci furono n\u00e9 vittime n\u00e9 danni, pare che la popolazione avesse fatto voto alla Madonna Immacolata ed ancora oggi, l'8 marzo, si festeggia la Madre di Ges\u00f9.\nNel 1799 ci fu la breve parentesi della Repubblica Partenopea e Montepaone venne dichiarata Comune nel Cantone di Catanzaro. \nNel 1975 inizi\u00f2 lo sviluppo della frazione Montepaone Lido (allora chiamata Muscettola), ad opera di cinque famiglie provenienti dai comuni limitrofi di Montauro e Gasperina, attirate dalla possibilit\u00e0 di creare facilmente attivit\u00e0 economiche grazie alla facilit\u00e0 di scambi data dalla creazione della nuova stazione ferroviaria di Montauro (oggi \"stazione di Montepaone\")\nMonumenti e luoghi d'interesse.\nLa chiesa parrocchiale, intitolata a Maria S.S. Immacolata, ricostruita dopo il sisma del 1783, conserva una tela del Seicento, raffigurante la Madonna del Rosario attribuita ad Ippolito Borghese, arredi sacri ed ostensori in argento del settecento.\nPiazza Immacolata, invece, rappresenta per Montepaone Centro il principale luogo d'incontro; a renderla particolarmente suggestiva e significativa c'\u00e8 \"L'Olmo\", un albero che per i montepaonesi ha un enorme valenza storico-sociale: esso rappresenta \"L'Albero della Libert\u00e0\", piantato quale simbolo della breve parentesi della Repubblica Partenopea.\nFu piantato nel 1799 non solo in Piazza Immacolata ma anche in altre vie, a testimonianza dell'adesione della municipalit\u00e0 montepaonese alla Repubblica Partenopea. \nPer negligenza ed incuria degli altri esemplari oggi non c'\u00e8 traccia. \nCome non vi \u00e8 segno delle fontane in ghisa che rappresentavano, un tempo il punto d'incontro per le donne che vi andavano a riempire d'acqua le \"brocche\". \nIl Pavone e l'Olmo, a giusta ragione, sono gli emblemi del paese.\nIl 9 luglio 2008, a causa di una forte tempesta di vento, un grande ramo dell'Albero della Libert\u00e0 di Montepaone si \u00e8 spezzato: questo ha causato un immenso danno all'Olmo che sta ormai perdendo tutta la sua vitalit\u00e0. Il 14 dicembre 2008, un'altra forte tempesta di vento ha quasi completamente distrutto la pianta.\nDopo lunghe battaglie mediatiche di un comitato capeggiato dall'architetto Aurelio Tuccio l'olmo \u00e8 balzato agli onori della cronaca nazionale, successivamente, coadiuvati dall'amministrazione comunale, da imprese locali e da un fondo raccolto a Rho (MI) da emigranti montepaonesi, all'Albero \u00e8 stata data una degna sistemazione e, di recente, adottato dall'A.N.U.T.E.L. (Associazione Nazionale Uffici Tributi Enti Locali) che l'ha affidato alle esperti mani dell'agronomo Luciano Chiarella di Catanzaro.\nSociet\u00e0.\nReligione.\nSanto patrono.\nIl Santo Patrono di Montepaone, \u00e8 San Felice Martire, soldato della Legione Tebea, composta in gran parte da cristiani al comando di San Maurizio, reclutati nell'alto Egitto.\nSecondo la leggenda, si narra che nella zona marina di Montepaone, precisamente nell'attuale Loc. Sajinaro (Sanguinario), durante il passaggio dei soldati diretti verso il nord dell'Italia si svolse una lunga battaglia tra Romani e un esercito di dubbia provenienza, nell'esercito Romano vi era San Felice e la cruenta battaglia si dilung\u00f2 per un'intera giornata, e arrivato quasi il tramonto, i Romani stavano per arrendersi in quanto mancavano le forze per poter vincere tale evento bellico. Quando stava per compiersi la sconfitta, il futuro martire avrebbe implorato Dio esclamando a gran voce:\"O mandi, o vieni, o il sol trattieni\"! A queste parole, il sole che volgeva al tramonto, si ferm\u00f2, e grazie a ci\u00f2 i romani poterono resistere giusto il tempo per l'arrivo dei rinforzi, grazie ai quali la battaglia venne vinta.\nLa leggenda vuole che d'estate quando il sole volge al tramonto illuminando il costone della \"Maglia\", si fermi a lungo prima di tramontare, in ricordo di quell'evento prodigioso che ebbe da protagonista il Santo Patrono.\nIl Santo Patrono di Montepaone, secondo alcuni racconti tramandati verbalmente, doveva essere S. Francesco di Paola verso il quale la popolazione montepaonese nutre una particolare devozione, il quale fu detronizzato, in quanto si volle affidare la protezione dell'intero Comune a San Felice Martire.\nNella Chiesa Parrocchiale di Montepaone Centro, si conserva una statua lignea a mezzo busto (la quale viene portata in processione la prima domenica di agosto, anche se la festa patronale \u00e8 legalmente istituita per il 12 agosto), con petto reliquiario, raffigurante San Felice in veste di soldato e Martire, la palma e il libro sono segni identificativi del martirio.\nSi conserva anche un reliquiario a forma di braccio, ove all'interno vi sono delle ossa umane di un'ulna e la tradizione vuole che quelle ossa appartengano a San Felice.\nNella Frazione Lido, si festeggia San Giovanni Battista. Negli anni si \u00e8 radicata l'errata convinzione che San Giovanni Battista sia Patrono di Montepaone Lido, ma tale situazione non trova fondamento, in quanto per decreto vescovile, il Santo Patrono di Montepaone \u00e8 San Felice Martire. San Giovanni Battista \u00e8 solo titolare dell'omonima parrocchia.\nCultura.\nCucina.\nProdotti tipici della cucina locale sono:\nGeografia antropica.\nFrazioni.\nMontepaone Lido.\nA circa , sul litorale ionico, si incontra la moderna Montepaone Lido, cresciuta a partire dalla coltura di Muscettola inizialmente localizzata nell'areale della stazione ferroviaria. Quest'ultima con la sua antistante piazzetta, sul finire degli anni '60 caratterizzava il minuscolo nucleo iniziale composto da un bar, un emporio di generi vari e pochissime case per lo pi\u00f9 lungo le due direttrici principali corrispondenti alle attuali provinciali per Soverato e per Montepaone-Montauro-Gasperina. Lungo quest'ultimo asse, l'attuale Via Mazzini, \u00e8 localizzata la chiesetta di San Giovanni Battista, fatta costruire nel 1928 da Giovanni Catuogno, giunto da Napoli per amministrare il latifondo.\nNegli ultimi 30 anni lo sviluppo \u00e8 dilagato interessando le zone del Casinello e del Piano Sajnaro nei pressi del Centro Commerciale Le Vele, e la Localit\u00e0 Currije ai confini con la frazione Pilinga di Gasperina, unendosi di fatto alle altre frazioni di Montepaone che sono Sant'Angelo, Timponello, Montagnola e Frabotto Mannesi.\nMontepaone Lido, oggi, con ufficio postale, sede della BCC (Banca di Credito Cooperativo di Montepaone) e la delegazione municipale, \u00e8 diventata un centro turistico all'avanguardia dotato di innovative attrezzature alberghiere e ricettive che, in quanto a posti letto, la pongono ai vertici regionali, meta nel periodo estivo di un gran numero di turisti italiani e stranieri.\nUna pianura estesa, temperature miti tutto l'anno, aria salubre, grandi e bianche spiagge, un mare limpido con un fronte di 3,00\u00a0km., sono le eccellenze all'origine della straordinaria crescita.\nA Montepaone Lido, per il sito seatemperature.info/it \u201cLa stagione balneare dura da giugno a novembre. Durante questo periodo la temperatura dell'acqua non scende sotto i 20 \u00b0C e quindi adatto per il nuoto confortevole. La temperatura media dell'acqua in inverno raggiunge i 15 \u00b0C, in primavera 16 \u00b0C, in estate la temperatura media sale a 25 \u00b0C e in autunno \u00e8 di 23 \u00b0C. (..) La temperatura dell'acqua a Montepaone Lido oggi \u00e8 27 \u00b0C. Dall'analisi di nostri dati storici per un periodo di 10 anni, in questo giorno il mare pi\u00f9 caldo \u00e8 stato registrato nel 2012 ed era di 28 \u00b0C, e il mare pi\u00f9 freddo \u00e8 stato registrato nel 2014 ed era 25.8 \u00b0C. (..) La temperatura media dell'acqua di mare ad agosto a Montepaone Lido \u00e8 di 26.7 \u00b0C, la temperatura minima \u00e8 di 25.1 \u00b0C e quella massima di 28.3 \u00b0C.\"\nEconomia.\nLo studio delle attivit\u00e0 produttive e delle antiche tecniche artigiane assegna ai montepaonesi la sapiente arte di intrecciare il vimini per creare il tipico cestino detto \"Crivu\", e di confezionare un torrone tipico ed esclusivo: \" la Cupeta\", composto di sesamo, miele, farina e vino cotto.\nDa non dimenticare, poi l'arte del ricamo, tradizionalmente diffusa per preparare la \"dote\" cio\u00e8 il corredo, e l'arte della tessitura.\nLa seta veniva prodotta in loco perch\u00e9, un tempo, vi si allevava il baco, anche il lino era un filato molto usato.\nLe attivit\u00e0 produttive principali sono: l'agricoltura, specialmente frutta verdura e olive, l'artigianato, l'allevamento, la pesca. Il turismo resta la principale fonte economica per Montepaone data la presenza del mare.\nInfrastrutture e trasporti.\nMontepaone \u00e8 servita dalla Strada statale 106 Jonica."}
{"id": "32605", "revid": "110157", "url": "https://it.wikipedia.org/wiki?curid=32605", "title": "Motta Santa Lucia", "text": "Motta Santa Lucia \u00e8 un comune italiano di 808 abitanti della provincia di Catanzaro in Calabria.\nGeografia fisica.\nMotta Santa Lucia si erge all'apice di una collina a 590 metri sul livello del mare, geograficamente posta nella bassa valle del Savuto, alle propaggini della Sila Piccola, al confine con la provincia di Cosenza. Il profilo altimetrico del territorio comunale \u00e8 compreso tra 169 e 1351 metri sul livello del mare.\nStoria.\nNell'antichit\u00e0 Motta Santa Lucia ebbe altri nomi ed occup\u00f2 vari siti. Sebbene non esistano notizie certe e prove documentali sulla sua origine, si ritiene comunemente che essa fosse stata fondata, col nome di Porchia, da una colonia romana dedotta nell'anno 556 a.C. presso Mamerto (oggi Martirano). La prima ubicazione, secondo alcuni storici regionali, si potrebbe collocare a sinistra del fiume Savuto, non lontano dalle cosiddette Macchie De Gattis.\nL'antica Porchia fu pi\u00f9 volte danneggiata da terremoti, alluvioni e soggetta a scorrerie Saracene. Nel 950 o 951 d.C. fu completamente rasa al suolo dai Saraceni i quali, stabilitisi ad Amantea vi avevano creato la sede pi\u00f9 importante di un loro Emirato. Gli abitanti di Porchia furono costretti a fuggire verso i monti circostanti e a rifugiarsi nei boschi dai quali, in seguito, si spostarono per fondare numerosi villaggi che assunsero il nome di Motta di Porchia.\nSecondo autorevoli studiosi di toponomastica la parola \"Motta\" stava ad indicare ogni scoscendimento di terreno e la parte di terra scoscesa. Ernesto Pontieri fu tra i primi ad affermare, invece, che il toponimo \"Motta\" \u00e8 frequente nella toponomastica italiana e si riferisce ad un luogo fortificato, atto a premunire o difendere gli abitanti da insidie e minacce esterne. Nell'uno o nell'altro caso il nome dato al \"risorto\" paese fu molto appropriato e serv\u00ec bene a distinguerlo in Calabria da: Mottafollone, Motta Filocastro (frazione di Limbadi) e Motta San Giovanni. I villaggi che costituirono Motta di Porchia furono denominati dai Santi sotto la cui invocazione erano stati fondati ed ai quali erano state edificate diverse chiese: San Pietro, San Paolo, San Marco, Sant'Angelo, San Donato, San Vito, San Nicola, San Barnaba, San Salvatore, Santa Lucia. Il pi\u00f9 importante fra questi villaggi, quello di San Salvatore, dette il nome al paese che, in alcuni documenti, divenne \"Motta San Salvatore\".\nAlla scomparsa del Vescovato di Temesa, da cui Motta dipendeva, fu aggregata al Vescovato di Amantea e da questo pass\u00f2 a quello di Martirano nella prima met\u00e0 del secolo XI. Da questo momento in poi Motta di Porchia segu\u00ec le sorti del territorio ricadente nella Contea di Martirano, elevata a tale rango da Roberto il Guiscardo. La Contea rimase a lungo sotto il governo della famiglia Sanseverino, assumendo importanza strategica nella valle del Savuto. La posizione era adatta per la difesa dell'entroterra fino a Cosenza e questo favor\u00ec la costruzione di alcuni castelli fra i quali quello di Motta di Porchia.\nNel 1386, Carlo III di Durazzo, concesse Motta di Porchia in feudo a Francesco Scaglione, Maresciallo del Regno di Napoli.\nNel 1422, Luigi III d'Angi\u00f2, pose Motta di Porchia sotto la regia giurisdizione e sotto il demanio di Cosenza, successivamente la infeud\u00f2 a Filippo Giacobbe Tirelli, suo cavaliere, che ne ebbe conferma da Renato d'Angi\u00f2 e in seguito da Alfonso I d'Aragona.\nNel 1464 fu reintegrata nel demanio di Cosenza e compresa nella bagliva di Martirano, alla quale venne destinato, da Federico I d'Aragona, come governatore, Martin Giovanni Scarrera. Il suo successore, nel 1481, fu il genero Andrea de Gennaro, la cui moglie Catarinella preferiva abitare pi\u00f9 a Motta di Porchia che a Martirano.\nNel 1496 Federico I d'Aragona trasform\u00f2 la bagliva di Martirano in feudo nobile e lo assegn\u00f2 al de Gennaro col titolo di conte, unendovi anche Altilia, Grimaldi e Scigliano. Martirano fu costretto ad accettare la decisione reale; Altilia e Grimaldi, essendo di diritto e di fatto casali di Cosenza, furono facilmente sottratte al vassallaggio, mentre Scigliano se ne riscatt\u00f2 con il pagamento di una forte somma. Motta di Porchia, che aveva ubbidito al de Gennaro come governatore, non volle sottomettersi come feudataria e resistette con le armi. La resistenza, tra alterne vicende, dur\u00f2 anche contro il figlio del de Gennaro, Scipione, fino al 1514 quando, la popolazione, stremata, ridotta alla miseria, dopo aver demolito il castello, fu costretta ad arrendersi agli oltre 400 fanti guidati personalmente dal Governatore Generale della Calabria Pietro de Castro. La vertenza fu sottoposta al Sacro Regio Consiglio e vi si protrasse per molti anni senza successo. Nel 1530 venne stipulata una regolare capitolazione nella quale venne stabilito, tra l'altro, che i numerosi profughi di Motta di Porchia, rifugiatisi nei casali di Scigliano non dovevano essere molestati o richiamati dal conte di Martirano.\nLa contea di Martirano, con Motta di Porchia, fu portata in dote a Carlo d'Aquino\u00a0\u2013 principe di Castiglione, da una figlia di Scipione de Gennaro, rimanendo in possesso dei loro successori fino all'abolizione della feudalit\u00e0. Anche contro i d'Aquino frequenti furono le rivolte e le opposizioni di ogni specie. Memorabile quella del 1697 per ottenere il \"diritto di sbarro\", consistente nel poter liberamente raccogliere ghiande e castagne nei fondi feudali e burgensatici Per ricordare l'avvenimento, il canonico e poeta mottese Antonio Marasco, compose una lirica dal titolo: \"lu sbarru de le foreste\".\nMotta di Porchia, sebbene unita alla contea di Martirano, ebbe, fin dal periodo Angioino, un'amministrazione autonoma, regolata in base a particolari \"capitoli\", detta \"Universit\u00e0\" (Comune). I primi capitoli furono concordati con i de Gennaro nel 1546. Durante il periodo vicereale spagnolo (1563 \u2013 1734), Motta forniva alla cosiddetta \"Compagnia della Paranza\" di Amantea, il maggior numero degli effettivi. Detta compagnia aveva il compito di sorvegliare la costa di quasi tutto il golfo di Sant'Eufemia.\nNel 1638 Motta di Porchia fu distrutta dal terremoto. Ricostruita nelle contrade San Nicola e Santa Lucia, le pi\u00f9 prossime alla spianata del distrutto castello, il nome fu mutato in quello attuale di Motta Santa Lucia.\nNel 1799, sotto il duro governo di Donna Vincenzina Maria d'Aquino che amministrava il suo feudo da Napoli, anche Motta Santa Lucia subiva il \"fascino\" delle idee della Rivoluzione francese. Vennero piantati i tre alberi, simbolo delle idee repubblicane mentre i reazionari si davano alla fuga. La controrivoluzione portata avanti dalle truppe Sanfediste del Cardinale Fabrizio Ruffo ricondusse Motta al vecchio ordine.\nNel 1806 in occasione della sommossa antifrancese che coinvolse tutti i paesi del Reventino, Motta non sub\u00ec il sacco e l'incendio che toccarono invece a Soveria e a Conflenti. Alcuni cittadini mottesi finirono sotto processo presso la Commissione Militare Francese che operava a Cosenza, ma il centro abitato fu risparmiato dall'assalto delle truppe di occupazione.\nNegli anni successivi la Calabria tornava ai Borbone e fu riordinata in tre province: Calabria Citeriore con capoluogo Cosenza, Calabria Ulteriore Prima con capoluogo Reggio Calabria e Calabria Ulteriore Seconda con capoluogo Catanzaro. Nel 1816, Motta pass\u00f2 dalla provincia di Calabria Citeriore (Cosenza) alla Ulteriore Seconda (Catanzaro). Fino a tutto l'Ottocento dai cosentini era chiamata anche Motta di Scigliano, pur non avendo mai avuto, con quell'antico centro, alcun rapporto politico-amministrativo o ecclesiastico.\nIl brigantaggio, che in Calabria era esploso prima dell'Unit\u00e0 d'Italia per l'oppressione dei ceti possidenti e per la mancata rivoluzione agraria, anche a Motta ebbe due protagonisti: Domenico Bonacci e Carmine Ianni.\nIn epoca risorgimentale a Motta fu istituita una vendita Carbonara denominata Enciclopedia. Anche Motta dette il suo contributo all'esercito garibaldino con il canonico Carlo Maria Tallarigo come ufficiale, che successivamente divenne libero docente nella Reale Universit\u00e0 di Napoli.\nNegli ultimi anni dell'Ottocento in Calabria si ebbe una notevole diffusione delle societ\u00e0 operaie di mutuo soccorso. Quella di Motta vide la luce nel 1892, per iniziativa di alcuni personaggi mottesi tra cui il farmacista Domenico Marchio. Il sodalizio aveva lo scopo come recita lo statuto, di \u00abconseguire il benessere della classe agricola operaia merc\u00e9 il mutuo soccorso, l'educazione e l'istruzione\u00bb.\nL'alba del nuovo secolo, il 1900, fu contrassegnata dall'emigrazione verso le Americhe di numerosi nuclei familiari mottesi, che cercavano un nuovo \"mondo\" e una nuova vita senza pi\u00f9 miseria. La popolazione continu\u00f2 a diminuire durante la prima e la seconda guerra mondiale. Nel dopoguerra, invece, l'ondata migratoria si spost\u00f2 in modo considerevole verso il Nord dell'Italia. Quando la popolazione si enumerava per fuochi, ne contava 132 nel 1532, 151 nel 1545, 218 nel 1561, 235 nel 1595, 363 nel 1648 e 392 nel 1669. Nel 1689 Motta Santa Lucia contava 1818 abitanti, 2069 nel 1709, 2350 nel 1797. In questi dati vi erano compresi gli abitanti di Casale d'Aquino, sorto nel XVII secolo, (circa 100) e quelli dei villaggi di San Bernardo, Passaggio, Tomaini, Praticello, Rizzi, Casenove, Adami, Stocchi, Palinuro, Censo, Liardi (comprendenti l'attuale Decollatura) e Mannelli (facente parte dell'attuale Soveria Mannelli). Casale d'Aquino sorse nel secolo XVII, con il contributo anche di Laura d'Aquino, contessa di Martirano, che nel 1690 vi fece erigere una chiesetta. I villaggi, ora appartenenti al Comune di Decollatura, furono fondati nel XVIII secolo da famiglie mottesi che vi possedevano poderi o che ebbero in enfiteusi propriet\u00e0 allodiali o ecclesiastiche. I villaggi, ora ricadenti nel comune di Soveria Mannelli, furono, invece, fondati nel secolo XVI da mottesi appartenenti alle famiglie Colosimo, Serianni, Marasco e Cimino che, per aver preso parte attiva nella famosa rivolta contro i de Gennaro, erano stati espulsi dal paese e della contea e puniti con la confisca dei beni.\nLa popolazione mottese al censimento del 1881 era costituita da 1747 persone e diminu\u00ec di poche unit\u00e0 venti anni dopo, nel 1901 arrivava a 1720 e raggiunse la punta massima di 1851 nel 1951. Gli abitanti erano dediti principalmente all'agricoltura: braccianti, coloni e alcuni piccoli proprietari. Accanto a questi, occupati nei lavori di campagna esistevano anche quelli che esercitavano mestieri tipici delle piccole comunit\u00e0: sarti, muratori, calzolai, falegnami, mugnai, pentolai, bettolieri, mulattieri, fabbri."}
{"id": "32606", "revid": "110157", "url": "https://it.wikipedia.org/wiki?curid=32606", "title": "Nocera Terinese", "text": "Nocera Terinese (\"Nuc\u00e9ra\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nIl centro abitato di Nocera Terinese \u00e8 ubicato in collina a 240 metri s.l.m. \nDal paese si riesce ad osservare il Savuto sfociare nel mar Tirreno presso Villaggio del Golfo. Inoltre dal territorio di Nocera Terinese si vedono, al tramonto, le isole Eolie e in particolar modo Stromboli.\nIl territorio comunale ha una escursione altimetrica pari a metri.\nAppartiene alla zona climatica C.\nIl rischio sismico del territorio \u00e8 al livello massimo (livello 1).\nOrigini del nome.\nVarie e molteplici sono le ipotesi circa l\u2019etimologia della denominazione del centro abitato, a partire da una di chiara impronta fitonimica (con evidente allusione alla notevole presenza di noceti nell\u2019ambito del suo territorio), sino ad altre di svariata natura. Secondo un\u2019opinione fortemente probabile e molto seguita (Cfr. Michele Manfredi-Gigliotti, Terenewn, Memorie storiche sull\u2019antica citt\u00e0 di Terina\", Editrice Pungitopo, 1984), il centro antropizzato, posto anch\u2019esso tra due fiumi (Grande e Rivale, cos\u00ec come lo era stata l\u2019antica Terina), assunse il nome di Nocera a seguito della distruzione, ad opera dei Saraceni, all\u2019incirca intorno all\u2019anno mille, della colonia crotoniate di Terina, dalla quale ultima proveniva la maggior parte dell\u2019elemento antropico fondatore, scampato al massacro. L\u2019etimo proviene dalla lingua greca ed \u00e8 composto da neos (nuovo/a) e kairos (casa/abitazione). Anche l\u2019etimo della colonia greca distrutta dai legni barbarici che infestavano il Mediterraneo, affondava le radici nella lingua greca: Terina, in origine (in onore della sirena- detta Tereina [ la Tenera] oppure Ligeia [la Canora, la Melodiosa] il cui corpo era stato dal mare Tirreno spiaggiato in un punto sottostante il pianoro di Terina e al quale i Terinei avevano dato pietosa sepoltura) e, in successione cronologica, la denominazione onomastica era mutata in Tereneon-Terenon (dal verbo tereo=custodire, proteggere e, quindi, dal sostantivo teros= rifugio, asilo, porto) e neon (da naus=navi: asilo delle navi). In ricordo della affermata sicurezza del porto della scomparsa citt\u00e0 magnogreca, per una lunga soluzione temporale e all\u2019origine della sua fondazione, Nocera si chiam\u00f2 Nocera della Pietra della Nave. Tuttora, nell\u2019ambito della circoscrizione amministrativa del Comune, esiste annotato il toponimo Pietra della Nave\" proveniente, almeno, dal 1240, in quanto contenuto in un \"privilegium\" di Federico II, emesso in pari data, nel quale si fa esplicito riferimento alla \"Terra Noceriae con praedicto Portu Maris, qui dicitur Navis de Arata\" (Arata [da Ares=Marte] \u00e8, in modo pacifico, l\u2019attributo del fiume Ocinaro (Okinaros) che bagnava, e bagna tuttora (ribattezzato Savuto), il pianoro su cui sorgeva Terina, la cui denominazione ancora oggi \u00e8 Piano di Terina). \u00c8 necessario precisare, a proposito di tale toponomastica, che non vi \u00e8 autore che riporti la denominazione in modo corretto, cos\u00ec che il Piano di Terina \u00e8 diventato, via via, Piano della Tirena (Orsi), Piano della Tirrena (Topa), Piano di Tirina (Ciaceri). Tali denominazioni altro non sono che deformazioni toponomastiche, le quali non significano proprio niente. L\u2019errore deriva da una cattiva ed errata traduzione dal dialetto nocerese dal quale il luogo \u00e8 indicato come \u201c \u2018u Chianu \u2018e Tirene\u201d, la cui traduzione italiana corretta (tenendo conto che \u201cTirene\u201d rappresenta una forma ipocoristica di natura demotica di \u201cTerina\u201d) \u00e8 Il Piano di Terina. Pu\u00f2 anche comprendersi che tale \"lectio\" possa dare fastidio a tutti coloro che, pur non sussistendo alcuna prova in proposito, propongono, tuttavia, il sito lametino come quello dell\u2019ubicazione della antica colonia crotoniate, non possiamo esimerci dall\u2019affermare che la Storia \u00e8 proprio questa che abbiamo esposto e che la Sovrintendenza ai beni culturali e archeologici per la Calabria continua ad ignorare non avendo giammai incluso, in tutti suoi programmi di scavi archeologici, il Piano preferendo, con ogni evidenza, la Piana. \nI profughi terinei dovevano necessariamente conoscere il territorio dove appostarono la loro nuova fondazione, rappresentando tale territorio la loro antica cora (contado circostante la citt\u00e0) che sicuramente avevano frequentato sia con finalit\u00e0 agronomiche e zootecniche, che venatorie. Esiste tuttora, proveniente \"ab immemorabili\", un antico sentiero, chiamato \u2018a Crapara (sentiero di capre), congiungente il Piano di Terina con il luogo del primo insediamento nocerese, la Motta (dall\u2019arabo con il significato di luogo elevato e fortificato). Il sito evocava una caratteristica del Piano terineo: la Motta, in posizione elevata, \u00e8 posta, a sua volta, alla confluenza di due fiumi (Grande e Rivale, tributario del primo) e circondata dal cosiddetto Fosso Cupo, fossato profondo che, in caso di attacco, veniva riempito, tramite un sistema di opere idrauliche, con l\u2019acqua proveniente dai suddetti due fiumi. Il sito era munito di due torri di guardia (una esiste ancora ed \u00e8 detta \u201c \u2018u Turrazzu\u201d, opera monumentale; l\u2019altra \u00e8 stata distrutta in epoca relativamente recente in seguito a lavori di imbrigliamento. L\u2019edificio pi\u00f9 antico della Motta \u00e8 la Chiesa di Santa Maria della Piet\u00e0 retrodatabile al secolo XV. L\u2019accesso alla Motta era, ed \u00e8 ancora, garantito da un ponte (mobile-ritirabile e, in seguito, levatoio, detto \u201c \u2018a Ponta\u201d [La Ponta])\nSimboli.\nLo stemma di Nocera Terinese \u00e8 stato riconosciuto con decreto del capo del governo del 16 luglio 1936.\nMonumenti e luoghi d'interesse.\nSiti archeologici.\nNel territorio dell'attuale Nocera Terinese si trova il sito della citt\u00e0 magnogreca di Terina, da molti collocata sul Piano della Tirena, massiccio costiero lambito alla sua base dei corsi dei fiumi Savuto e Grande, che si uniscono poco prima di incontrare il mare. Il Lenormant nel suo viaggio in Calabria si mostr\u00f2 certo nel non attribuire al Piano della Tirena la collocazione del sito di Terina, in quanto il Piano gli fu mostrato da una delle colline circostanti, verosimilmente il Piano di Stia. Lo studioso francese, ricordando il riferimento di Strabone a due fiumi che lambivano il piano prima di unirsi, non era stato infatti in grado di osservare il corso dei due fiumi che effettivamente esistono. Vi \u00e8 ancora oggi un dibattito aperto sulla collocazione di Terina, da alcuni collocata nel territorio di Lamezia Terme per via della monetazione ritrovata.\nInfrastrutture e trasporti.\nStrade.\nIl comune \u00e8 attraversato dalla strada provinciale 93, che conduce alla strada provinciale 163/1. Il territorio comunale \u00e8 attraversato dalla strada statale 18 Tirrena Inferiore, dalla strada statale 18 dir Tirrena Inferiore e dall'autostrada A2.\nFerrovie.\nNocera \u00e8 servita dalla stazione di Nocera Terinese, posta sulla ferrovia Tirrenica Meridionale.\nSport.\nLa squadra di calcio locale \u00e8 l'A.S.D. Terina, la squadra amaranto milita nel campionato di Prima Categoria e gioca le sue gare interno allo \"Stadio Comunale De Luca\"."}
{"id": "32607", "revid": "1516566", "url": "https://it.wikipedia.org/wiki?curid=32607", "title": "Olivadi", "text": "Olivadi \u00e8 un comune italiano di 519 abitanti della provincia di Catanzaro in Calabria.\nStoria.\nOlivadi (\"Liv\u00e0dion\", \u039b\u03b9\u03b2\u03ac\u03b4\u03b9\u03bf\u03bd in greco bizantino) piccolo centro delle preserre nella parte meridionale della provincia di Catanzaro, accomuna le sue origini a quelle di tanti altri paesi della zona e di altre aree della Regione.\nVa premesso, prima di ogni discorso sulle origini e sulla storia di Olivadi, che l'intera zona che va da Catanzaro a Cardinale e Torre di Ruggiero fu interessata nel periodo Neolitico da insediamenti umani.\nSe si dovesse prestare fede alle parole del padre Lodovico Pontieri, biografo del Venerabile Antonio Pontieri, cappuccino: \u201cOlivadi picciola terra della diocesi di Squillace\u2026 fondata, circa l'undecimo secolo, secolo, da Roggerio, Conte del/e Calabrie, e da' suoi valorosi Normanni\u2026\u201c, si potrebbe affermare che le origini di Olivadi risalgono al 1000, ma queste notizie non forniscono una risposta definitiva e del tutto esauriente al problema.\nInfatti, le origini di Olivadi, avvolte ufficialmente nel mistero, si fanno risalire, in maniera plausibile, ad almeno un secolo prima, all'epoca cio\u00e8, dell'arretramento della Citt\u00e0 di Squillace (\"Skilletion\" o \"Scolacium\") o ad insediamenti di popolazioni al seguito dei monaci basiliani (Convento di Torre Spadola (oggi Torre Ruggiero) o Monastero dell'Arsaf\u00eca (oggi Monasterace).\nLa documentazione ufficiale pi\u00f9 antica ed inconfutabile che riferisce di Olivadi consiste in Registri della Cancelleria Angioina del 1272 e del 1310, dove si legge, tra l'altro\u2026 de casali Libathi. Tale elemento toponomastico d\u00e0 la certezza che il centro abitato di Olivadi aveva l'originario nome greco di lib\u00e0dion, termine che indicava una zona piana, erbosa, umida, pratosa. In effetti, esiste una pianura, detta Runci, oggi una prospera area coltivata, ma un tempo, probabilmente, umida ed acquitrinosa. Da ci\u00f2 riusciamo a comprendere l'origine del nome di Olivadi che ci \u00e8 pervenuto oggi per com'\u00e8, trasformandosi nei secoli (per latinizzazione e volgarizzazione) da:\n\"t\u00f2 lib\u00e0dion (t) o lib\u00e0dion\" (VIII-IX sec.) - \"lib\u00e0thion\" (XIII sec.) - \"Liv\u00e0di\" o \"loliv\u00e0di\" (XVI sec.) - Olivadi (dal 1700).\n\u00c8 chiaro quindi che il toponimo attuale di Olivadi, nulla ha che fare con l'olivo!\nOlivadi non vanta un glorioso passato n\u00e9 personaggi o eventi che ne abbiano esaltato la notoriet\u00e0. Pur tuttavia, \u00e8 importante sapere che esso ha dato i natali a persone che, per l'epoca in cui vissero e per le allora condizioni sociali della Calabria, hanno di certo contribuito ad accrescere quel lustro che oggi, purtroppo, \u00e8 negato a questa piccola comunit\u00e0.\nAnche Olivadi, come quasi tutti i casali della zona si emanciparono ad Universitas ossia a comunit\u00e0 con un minimo di organizzazione interna e di autonomia amministrativa sia rispetto allo status di casale rurale sia rispetto al centro sede del feudatario, dopo l'avvento degli Aragonesi agli inizi del \u2018400.\nInoltre, gli Aragonesi prima e poi i Borgia rinfoltirono i centri con famiglie notabili giunte con loro direttamente dalla Spagna, allo scopo di una migliore gestione del territorio.\nD'altronde, stante la notizia pi\u00f9 antica su famiglie presenti in Olivadi, che \u00e8 quella riscontrabile nella Platea del Monastero di Santo Stefano del Bosco (oggi Serra San Bruno) del 1533, a cura dell'Amectis, un certo Martino Mellace era gi\u00e0 proprietario di terre confinanti con quelle del monastero, in agro di Petrizzi. Ci\u00f2 evidenzia che vi era gi\u00e0 stata l'emancipazione ad Universitas con conseguente ed inequivocabile stratificazione sociale.\nOlivadi segu\u00ec sempre e comunque le vicende del Principato di Squillace, anzi nel 1619 ne diventa la parte pi\u00f9 estrema a sud, dopo la varie cessioni di Cardinale, Satriano, Soverato, San Vito e Cenadi ed altri casali. A tal proposito, vi \u00e8 da evidenziare un elemento urbanistico che si collega a tale nuova situazione amministrativa: infatti, un'importante costruzione, pur negli ultimi ruderi, dimostra come la sua impostazione costruttiva a mo' di fortilizio, dovesse rappresentare l'avamposto dell'intero feudo ridisegnato (Casa Mellace).\nOlivadi divenne Comune nel 1811, in pieno decennio francese, al pari di tutti i comuni vicini.\nLa storia di Olivadi \u00e8 pesantemente influenzata dagli eventi sismici, come del resto quella della maggior parte dei comuni della regione. Particolarmente disastrosi sono stati i seguenti terremoti:\nLa strage di Olivadi.\nIl 21 giugno 1908, il comune di Olivadi fu teatro di una protesta popolare a motivo dei mancati aiuti per la ricostruzione dopo il terremoto che aveva funestato il paese tre anni prima. Le conseguenze del cataclisma, infatti, pesavano ancora gravemente sulla vita degli abitanti. La manifestazione fu repressa da alcuni carabinieri, che spararono sulla folla uccidendo quattro persone e ferendone altrettante.\nSimboli.\nLo stemma e il gonfalone del comune di Olivadi sono stati concessi con decreto del presidente della Repubblica del 21 novembre 1995.\nMonumenti e luoghi d'interesse.\nI monumenti pi\u00f9 significativi del paese restano oggi alcuni portali a corredo delle dimore delle famiglie notabili. Esiste un mirabile esempio di condotta di mulino ad acqua risalente al \u2018700, con anelli in granito. Mentre l'edilizia religiosa \u00e8 oggi assai pi\u00f9 ridotta, limitandosi alla chiesa del Crocifisso (gi\u00e0 S. Nicola). Un lodevole esempio di recupero architettonico e funzionale \u00e8 rappresentato dal Teatro \u201cS. Elia\u201d, ricavato dalla antichissima Chiesa Madre ormai rudere a causa di svariate vicende calamitose.\nMa il manufatto sicuramente pi\u00f9 interessante ed antico di Olivadi (in comune con altri due paesi) \u00e8 la diga cosiddetta di Muru Ruttu fatta costruire da Ruggiero I Gran Conte di Calabria prima del 1100, al fine di ricavare dalla ubertosa ed acquitrinosa pianura dei Runci una pescaia.\nSi conserva nella parrocchia, oltre ad un Crocifisso ligneo dei primi del \u2018600, opera del frate siciliano Umile da Petralia, al secolo Giovan Francesco Pintorno, una \"Madonna delle Grazie\", sicuramente anteriore al Concilio Tridentino per via dell'immagine del seno scoperto.\nGeografia antropica.\nL'impianto urbanistico originario (comune ad altri centri della zona) \u00e8 di agevole interpretazione, in quanto esso risponde al criterio (tipicamente bizantino) dello sviluppo lungo l'asse est-ovest; orientamento che, secondo la visione ecclesiastica antica, indicava la \u2018linea sacra\u201d in quanto parallela al percorso del Sole, simbolo della luce divina. L'espansione lungo questa direttrice \u00e8 segnata visibilmente dall'asse viario individuato dalla \u201cCona \u201c e dalla via Umberto e Gradoni San Rocco; una sorta di decumano maggiore che trova il suo centro ed apice nella piccola piazza dove, pochi decenni fa, prospettava la facciata dell'antica chiesa matrice, ubicata appunto sul punto pi\u00f9 alto della dorsale sulla quale l'agglomerato urbano ha avuto (si ritiene) il suo iniziale sviluppo.\nRimanendo ancora nell'area del nucleo antico, \u00e8 interessante notare la disposizione delle piccole chiese situate, secondo le direzioni cardinali, nei punti si ingresso del paese; cos\u00ec sul lato orientale sorgeva la chiesa di S. Giorgio (sotto la quale sono stati rinvenuti scheletri umani di eccezionali dimensioni (Normanni?); su quello meridionale, la piccola chiesetta di San Rocco; ad ovest la chiesa dell'Addolorata e a nord la chiesa del Crocifisso. La posizione di quest'ultima - oggi centrale \u2013 in tempi pi\u00f9 antichi segnava, per chi proveniva dal lato settentrionale, un punto di entrata (\u00e8 ancora esistente il tracciato che conduceva a Centrache, principale tragitto per Squillace prima della costruzione post-unitaria della strada Statale 382). La chiesa, posta al limite del nucleo urbano, rappresentava una sorta di porta urbis dalla quale si diramavano tre percorsi primari corrispondenti oggi a via Toselli, via Marconi, via V. Emanuele.\nUna seconda linea di espansione urbana \u00e8 costituita dall'odierna via Duca degli Abruzzi, denominata \u201cil fiume \u201c, toponimo legato molto probabilmente al canale di scorrimento dell'acqua che dal mulino arrivava sino all'attuale piazza per poi incanalarsi per l'attuale via Risorgimento. Il suo sviluppo \u00e8 dovuto proprio alla presenza del mulino lungo un asse viario probabilmente gi\u00e0 esistente e segnato all'imbocco dalla piccola chiesa dell'Addolorata.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32608", "revid": "110157", "url": "https://it.wikipedia.org/wiki?curid=32608", "title": "Palermiti", "text": "Palermiti (\"Palarm\u00ecti\" in calabrese) \u00e8 un comune italiano di abitanti della provincia di Catanzaro in Calabria.\nStoria.\nSimboli.\nLo stemma del comune di Palermiti si blasona:\nSociet\u00e0.\nTradizioni e folclore.\nIl paese conserva l'aspetto originario ed \u00e8 legato alle antiche tradizioni. La citt\u00e0 di Palermiti \u00e8 legata ad una leggenda che narra del miracolo di \"Murorotto\": secondo la leggenda, nel 1720 due contadini, videro una luce misteriosa provenire da un quadro, posto su un muro, raffigurante la Madonna vestita di rosso. Successivamente i fedeli che giungevano sul luogo raccontavano di miracoli avvenuti in quella zona. La patrona del paese \u00e8 la Madonna della Luce e si festeggia il 2 luglio con la festa piccola (\" 'a hesta picciula\") e\nl'ultima domenica di agosto si celebra la festa grande (\" 'a hesta randa\").\nLeggenda di Murorotto.\nNel XVIII secolo, in localit\u00e0 Murorotto, un gruppo di contadini originari di San Vito sullo Ionio stava tornando dalle campagne, quando not\u00f2 una strana luce tra i cespugli che ricoprivano i ruderi di una vecchia diga indicati con il nome di \"murorotto\". Interpretando l'accaduto come un segno divino, i contadini raggiunsero immediatamente quel punto e, rimosse le erbacce e i rovi che ricoprivano il muro, trovarono un vetusto dipinto di una Madonna con vesti azzurre e rosse, con Ges\u00f9 Bambino e una fiaccola accesa nella mano destra. Nel tripudio dei presenti, la Madonna fu salutata come Vergine SS. della Luce e da quel giorno inizi\u00f2 un via vai di gente proveniente da tutto il circondario perch\u00e9 si era sparsa la voce che l'immagine fosse miracolosa.\nPresto i fedeli si preoccuparono di dare al quadro una sistemazione migliore. Toglierlo, per\u00f2, dal muro fu tutt'altro che facile. Nessuno riusciva a staccarlo. Dopo innumerevoli tentativi, in attesa di un nuovo segno divino, un muratore di Palermiti, tra lo stupore generale, riusc\u00ec nell'impresa.\nSi accese subito una discussione su dove portare l'affresco, conteso da tutti i paesi del circondario.\nAlla fine fu accolta una salomonica proposta: il dipinto, collocato su un carro trainato da buoi, avrebbe scelto da solo la sua destinazione. Dopo aver giro per i centri del circondario, il carro si ferm\u00f2 a Palermiti. Qui i buoi si inginocchiarono e l'affresco venne sistemato nella chiesa di San Giusto, poi distrutta dal terremoto del 1783.\nOggi la tela \u00e8 conservata nella chiesa matrice che, si tramanda, sia stata costruita nel punto esatto in cui una donna vide la Madonna della Luce trasportare sulla testa delle pietre, quasi una scelta divina del posto in cui edificare la struttura sacra.\nLeggenda della Chioccia dai pulcini d'oro.\n\u00c8 una leggenda che risale alla fine del XVI secolo, epoca in cui le terre erano prese di mira dalle bande di briganti. Si narra che in una localit\u00e0 sulle montagne intorno a Palermiti, ancora oggi conosciuta come \"Pietra Mureddha\", i briganti avessero sepolto sotto un macigno un prezioso bottino (trasformato dall'immaginario popolare in una chioccia dai pulcini d'oro). Furono molti i contadini che tentarono di scovare il tesoro, ma non ci riuscirono perch\u00e9 il posto era sorvegliato dai diavoli che trascinavano all'inferno chiunque avesse osato profanare il nascondiglio."}
{"id": "32609", "revid": "110157", "url": "https://it.wikipedia.org/wiki?curid=32609", "title": "Pentone", "text": "Pentone (\"Pent\u00f9ni\" in calabrese) \u00e8 un comune italiano di abitanti della provincia di Catanzaro in Calabria."}
{"id": "32610", "revid": "1516566", "url": "https://it.wikipedia.org/wiki?curid=32610", "title": "Petrizzi", "text": "Petrizzi \u00e8 un comune italiano di abitanti della provincia di Catanzaro in Calabria.\nStoria.\nSimboli.\nIl Comune ha un proprio stemma, adottato, assieme al gonfalone municipale, con deliberazione del Consiglio comunale.\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nAttualmente il sindaco \u00e8 Mazza Domenico della lista \"Operosit\u00e0 e Concordia\""}
{"id": "32611", "revid": "110157", "url": "https://it.wikipedia.org/wiki?curid=32611", "title": "Petron\u00e0", "text": "Petron\u00e0 (\"Petrun\u00e0\" in calabrese, \"Petron\u00e8\" in greco bizantino, ossia \"di pietra\") \u00e8 un comune italiano di abitanti della provincia di Catanzaro in Calabria."}
{"id": "32614", "revid": "287204", "url": "https://it.wikipedia.org/wiki?curid=32614", "title": "Sigur Ros", "text": ""}
{"id": "32615", "revid": "110157", "url": "https://it.wikipedia.org/wiki?curid=32615", "title": "San Floro", "text": "San Floro \u00e8 un comune italiano di 722 abitanti della provincia di Catanzaro in Calabria.\nGeografia fisica.\n\u00c8 un comune collinare della parte orientale della provincia di Catanzaro a pochi chilometri dal golfo di Squillace.\nPer la sua posizione geografica domina la valle del Corace, offre un paesaggio ricco di bellezze naturali ancora incontaminate dove storia, cultura e tradizioni si intrecciano creando un richiamo che ha anche sapore di mare, tutto mitigato da una leggera brezza che allevia le calde giornate estive: \u00e8 il luogo ideale per villeggiare.\nPosizionato a 260 m s.l.m. offre una zona panoramica terrazzata dove di fronte si presenta il capoluogo della Regione, con dietro i monti della Sila, mentre ad est c'\u00e8 il mar Ionio.\nStoria.\nIl piccolo borgo di San Floro affonda le sue radici nella preistoria, nel Neolitico. Alcuni ritrovamenti archeologici testimoniano che, millenni pi\u00f9 tardi, fosse una colonia magnogreca di Scolacium. L\u2019intento dei colonizzatori era quello di sfruttare al massimo le ricche potenzialit\u00e0 del territorio delimitato da frutteti, distese di vegetazione adatte al sostentamento del bestiame e floridi boschi ricchi di legname. Antico casale di Squillace di cui segu\u00ec le vicende fino a fine '400 quando fu smembrato dalla famiglia Strivieri. Successivamente, fino al 1599, appartenne ai Mangione per poi ritornare agli Strivieri. Dal 1643 al 1711 fu possedimento di Cesare Marincola di Catanzaro e in seguito, fino all'eversione della feudalit\u00e0, del feudo di Girifalco sotto il duca Nicola Maria Caracciolo, di cui ancora oggi \u00e8 presente ben conservato il castello che veniva utilizzato come residenza estiva. Sub\u00ec gravi danni dal terremoto del 1783 in cui fu distrutta l'antica chiesa di Santa Caterina. Dopo l'ordinamento amministrativo di Championnet venne inserito nel cantone di Catanzaro e nel 1807 i francesi lo inserirono nel governo di Squillace. Nel 1811 fu assegnato al circondario di Borgia, conferimento che rimase invariato anche dopo il riordino disposto dai Borbone nel 1816.\nSociet\u00e0.\nTradizioni e folclore.\nIl nome del paese riflette la forte venerazione verso il suo santo patrono, appunto, San Floro Martire, che insieme al fratello Lauro, poich\u00e9 non aveva abnegato i suoi ideali di fede cristiana, fu arrestato, condannato, calato in un pozzo e sepolto vivo. Ogni anno, il 18 agosto, i Sanfloresi onorano il proprio santo patrono con una messa solenne e la tipica processione per le vie del paese.\nDegna di nota \u00e8 la tradizionale lavorazione dei fichi bianchi secchi, essiccati secondo l'antico metodo dell'essiccazione naturale al sole. San Floro dai primi del '900 \u00e8 conosciuta come la \"Terra dei fichi\".\nInfrastrutture e trasporti.\nIl comune \u00e8 interessato dalle seguenti direttrici stradali:\nEconomia.\nAncora oggi sono l'agricoltura e l'industria alimentare a rappresentare una risorsa economica importante per i sanfloresi, ma non bisogna dimenticare la produzione e lavorazione della seta, dall'allevamento dei bachi sino al prodotto finale. I tanti telai ed attrezzi di uso comune donati dalle famiglie di San Floro hanno fatto nascere un museo apposito. La citt\u00e0, inoltre, ha un centro storico molto vivace che si popola soprattutto d'estate con i tanti emigranti che rientrano nel paese d'origine per trascorrere le vacanze piacevolmente: oltre alle bellezze naturali ed alla chiesa di San Floro, infatti, la citt\u00e0 \u00e8 nota per i prodotti tipici come i fichi bianchi seccati al sole, questi sono tra i pi\u00f9 apprezzati della zona. Altra fonte di economia \u00e8 la produzione di grano biologico e derivati come il pane Brunetto, prodotto da forno locale vincitore di diversi premi e riconoscimenti su scala nazionale (premio roma 2019) a produzione di seta e prodotti derivati dal gelso.\nCuriosit\u00e0.\nIl paese di San Floro \u00e8 noto per l'allevamento del baco da seta."}
{"id": "32617", "revid": "1516566", "url": "https://it.wikipedia.org/wiki?curid=32617", "title": "San Pietro Apostolo (Italia)", "text": "San Pietro Apostolo (\"San Piatru\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nClima.\nIl clima di San Pietro Apostolo \u00e8 di tipo appenninico e varia a seconda dell'altitudine raggiunta nel paese. Il paese \u00e8 circondato da monti che in alcuni punti arrivano anche a 1000 m di altitudine: uno di questi \u00e8 il monte Portella la cui vetta raggiunge quota 1039 m s.l.m. C'\u00e8 anche l'influenza del vicino monte Reventino (1417 m s.l.m.) Il territorio di San Pietro Apostolo \u00e8 caratterizzato da inverni freddi e abbastanza nevosi ed estati fresche sulle altitudini pi\u00f9 elevate.\nStoria.\nLa citt\u00e0 fu fondata dai contadini fuggiti da Motta Santa Lucia dopo il terremoto del 1638. Spostandosi verso l'interno, chiesero asilo al principe Carlo Cigala di Tiriolo, che permise loro di stabilirsi nell'area che oggi \u00e8 conosciuta come \"Colla Pagliara\", in cambio del pagamento di una modesta imposta frontale. Successivamente si trasferirono in una zona pi\u00f9 bassa, pi\u00f9 riparata dal vento. Il villaggio prese il nome da una piccola statua dell'apostolo San Pietro eretta nella zona.Il paese fu amministrato dal feudo di Tiriolo fino alla fine del XVIII secolo, quando ottenne l'autonomia ai sensi della legge n\u00b014 del 19 gennaio 1807, adottando il nome di \"San Pietro a Tiriolo\", ponendolo sotto la giurisdizione di quella che fu allora chiamata Calabria Ulteriore, che consisteva pressappoco alle attuali province di Catanzaro, Crotone, Reggio Calabria e Vibo Valentia. Il 4 maggio 1811 il comune ricevette il nome di San Pietro Apostolo, attestando la sua \neffettiva separazione da Tiriolo che rimase, tuttavia, sede amministrativa. La legge n. 360 del 1 \u00b0 maggio 1816 trasfer\u00ec il paese dall'amministrazione del Tiriolo a quella di Gimigliano e, di conseguenza, dalla provincia della Calabria Ulteriore alla nuova provincia della Calabria Ulteriore Seconda. Durante il Risorgimento Italiano, il rivoluzionario Giuseppe Garibaldi, capo della Spedizione dei Mille proveniente da Maida, fu un gradito ospite del suo sostenitore Anselmo Tomaini (gi\u00e0 condannato a morte dai Borboni per essere stato uno dei i sostenitori dei movimenti di Maida e Filadelfia) presso una struttura denominata \"Palazzo Tomaini\", durante la notte tra il 28 e 29 agosto 1860. Nel suddetto luogo, con i suoi pi\u00f9 stretti collaboratori, prese atto della situazione e pianific\u00f2 le prossime operazioni che avrebbero aperto le strade a Napoli; nella stessa notte Francesco Stocco, con solo pochi uomini, indusse la resa di 10.000 uomini comandati dal generale Ghio, i quali erano accampati presso Soveria Mannelli, avendo abilmente acceso numerosi incendi posti molto visibilmente sulle alture circostanti. La visita di Garibaldi \u00e8 commemorata da due tavolette poste sulle pareti di Palazzo Tomaini nel 1887 e 1961.Nel corso del XVII secolo, un ruolo importante fu svolto nell'economia di San Pietro dalla raccolta e dalla lavorazione della ginestra, una pianta fibrosa che veniva ammorbidita grazie alle acque del fiume Amato (corso che scorre nei pressi del paese). Ci\u00f2 ha creato una fibra che \u00e8 stata utilizzata dai filatori locali per la produzione di tessuti. Anche l'allevamento del baco da seta era molto comune: i vermi venivano nutriti con foglie di gelso bianco presenti nella zona. La seta cos\u00ec prodotta veniva quasi interamente lavorata localmente e per la maggior parte commercializzata a Catanzaro, Nicastro e anche nella vicina citt\u00e0 di Serrastretta.\nSimboli.\nLo stemma e il gonfalone del comune di di San Pietro Apostolo sono stati concessi con decreto del presidente della Repubblica del 27 ottobre 2015.\nIl gonfalone municipale \u00e8 un drappo trinciato di rosso e di giallo.\nSociet\u00e0.\nA San Pietro Apostolo \u00e8 nato nel 2011 ed ha sede il Comitato Spontaneo \"La Strada Che Non C\u2019\u00e8\" che si batte per il completamento della strada del medio savuto cosiddetta \"strada che non c'\u00e8\" e di cui fanno parte molti attivisti anche dei vicini comuni. \nSono attive numerose associazioni tra le quali la Pro Loco \"San Pietro\", la Consulta Giovani, la protezione civile \"i rapaci\", la sezione avis ed altre. \nInfrastrutture e trasporti.\nStrade.\nIl paese \u00e8 attraversato dalla Strada statale 19 delle Calabrie che lo collega direttamente alla citt\u00e0 di Catanzaro, ad altri comuni della provincia, e (tramite la ex S. S. 19 dir) alla strada statale 280 dei due mari.\nTramite la strada provinciale 77, che parte da una piccola frazione del paese, Bivio Zeta, \u00e8 possibile raggiungere il borgo di Serrastretta e la citt\u00e0 di Lamezia Terme.\nFerrovie.\nIl paese dispone di una stazione ferroviaria, raggiungibile tramite la strada provinciale 38. Il sistema ferroviario, che lo collega con il capoluogo regionale e con la citt\u00e0 di Cosenza, \u00e8 gestito dalla societ\u00e0 Ferrovie della Calabria. Al momento il tratto \u00e8 interrotto presso la cittadina di Soveria Mannelli.\nSport.\nIl paese dispone di un campo comunale da calcio e da tennis.\nLa principale societ\u00e0 calcistica del paese \u00e8 la S.S. San Pietro Apostolo, fondata nel 1963, che ha sempre militato in campionati di carattere dilettantistico. I colori sociali della squadra sono il bianco e il rosso."}
{"id": "32618", "revid": "135224", "url": "https://it.wikipedia.org/wiki?curid=32618", "title": "San Pietro a Maida", "text": "San Pietro a Maida (\"Samp\u00ecatru a'mm\u00e0ida\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nL'abitato di San Pietro si sviluppa su un pianoro a 355\u00a0m sul livello del mare, dominato dal monte Contessa, ed ha una superficie territoriale pari a 16,35\u00a0km\u00b2. La natura del suolo, molto favorevole all'agricoltura, alla coltivazione dell'ulivo in particolare, ha consentito nel tempo un incremento nello sviluppo di tale coltura, tant'\u00e8 che il territorio dispone di un'alta superficie olivetata (800 ettari circa) rispetto alla superficie agricola utilizzata.\nClima.\nIl paese gode di un clima molto mite, grazie alla posizione geografica ed agli influssi del mar Tirreno.\nStoria.\nSecondo le origini storiche tramandateci dal Barrio, il centro storico si sarebbe sviluppato da un villaggio di bonifica sorto nel XV secolo, denominato \"Petrum\". Testimonianze pi\u00f9 accreditate inducono tuttavia a pensare ad origini pi\u00f9 antiche, forse contemporanee al primo insediamento della vicina Curinga (IX-X secolo). \u00c8 documentato comunque che la parte pi\u00f9 a valle del suo territorio fu per lunghissimo tempo un'importante stazione del Paleolitico inferiore arcaico (700.000-500.000 anni fa). Centinaia di reperti litici, ritrovati attraverso diversi scavi, a partire dal 1973, riportano infatti la San Pietro preistorica ad un'epoca del Quaternario, il Pleistocene. Attualmente l'abitato, urbanisticamente compatto, si distende intorno all'antica viabilit\u00e0 rurale delle Pendici di Corda.\nMonumenti e luoghi d'interesse.\nDi un certo interesse \u00e8 l'articolazione del centro storico, che contiene importanti testimonianze artistico-religiose, quali la chiesa matrice di San Nicola di Bari (XVI secolo), la chiesa di Santa Maria e la chiesa di San Giovanni (XV secolo).\nDi notevole fattura, i bassorilievi, in terracotta refrattaria, degli scultori Francesco e Fortunato Violi che raccontano la storia e l'origine di San Pietro a Maida. Gli enormi bassorilievi (250x150 cm), che arredano le vie del borgo, sono inseriti in una cornice di mattoni in cotto.\nInfrastrutture e trasporti.\nIl comune \u00e8 interessato dalle seguenti direttrici stradali:\nCultura.\nEventi.\nSan Pietro a Maida \u00e8 sede degli speciali \"Ulivo\", che dal 1985, con periodicit\u00e0 biennale, si svolgono all'interno del territorio con una serie di iniziative culturali e promozionali che prevedono seminari, momenti di studio, riflessioni corali inerenti all'olivicoltura.\nGeografia antropica.\nIl comune di San Pietro a Maida non riconosce al suo interno alcuna frazione.\nTuttavia si possono segnalare il piccolo agglomerato di San Pietro Scalo, posto nei pressi della stazione ferroviaria al confine con la frazione di San Pietro Lametino del comune di Lamezia Terme, conosciuto anche come localit\u00e0 \"Prato\" (250\u00a0m s.l.m., 132 abitanti), e la contrada rurale Serre.\nEconomia.\nIl comune ha tratto e continua a trarre la maggior parte dei suoi mezzi di sostentamento dall'agricoltura. Olio, grano, frutta e verdure sono i maggiori prodotti agricoli. Notevole soprattutto \u00e8 la produzione di olio extra-vergine di oliva dai secolari ulivi di variet\u00e0 carolea. L'olio \u00e8 noto per il buon valore biologico e vitaminico, con acidit\u00e0 inferiore allo 0,4% e il numero di periossidi inferiore a 15%, ma anche con qualit\u00e0 organolettiche.\nIl paese si \u00e8 sviluppato anche grazie ad una forte emigrazione, verso nazioni come:Svizzera, Germania, America. Difatti molte sono le abitazioni vuote dei residenti all'estero. Ed \u00e8 grazie a loro che il paese continua a vivere."}
{"id": "32619", "revid": "110157", "url": "https://it.wikipedia.org/wiki?curid=32619", "title": "San Sostene (Italia)", "text": "San Sostene (\"Sanzosti\" in calabrese) \u00e8 un comune italiano di abitanti della provincia di Catanzaro in Calabria.\nPaese ad ampio raggio turistico a pochi chilometri da Soverato, affacciato sul Mar Ionio, ha un caratteristico lungomare.\nGeografia fisica.\nIl paese geograficamente \u00e8 diviso in una parte marina e in una montana.\nLa parte montana del paese \u00e8 attraversata dalle Serre Calabresi. Suggestive sono le zone in alta quota, ricoperte da faggete, pini, abeti, mogano e soprattutto castagneti. Sono presenti su questo territorio due diversi torrenti/fiumare: il \"Melis\" e \"Alaco\". Il torrente Alaco nasce nei monti vicini e si riversa nel lago artificiale della Lacina. Lungo il suo percorso vi sono paesaggi naturali, caratterizzati da pietra granitica, che lungo il percorso in localit\u00e0 \"Momo\" forma suggestive cascate e giochi d'acqua. Luogo ideale per la presenza di fauna acquatica, come la trota stellata di un colore leggermente rossastro.\nStoria.\nSi ha notizia della presenza di insediamenti umani in questo territorio gi\u00e0 in periodo Magno-Greco, grazie soprattutto alle analisi della toponomastica.\nLe zone che si suppone che fossero abitate sono quelle di Portonuovo e Pacile, che \u00e8 il promontorio che si eleva al di sopra della pianura marina. Tuttavia tali contrade potrebbero essere state gi\u00e0 abitate nel periodo del Re Italo.\nAl sopraggiungere della malaria e soprattutto delle scorribande saracene l'abitato fu trasferito nella zona dello Spirito Santo ove sino agli anni ottanta esistevano i resti della chiesa del Romitorio, oggi quasi completamente scomparsa. Si suppone che in questa zona siano ancora presenti delle cellette del medesimo Romitorio.\nLe contrade abitate dell'attuale Borgo sono il risultato di diverse contrade che erano abitate da diversi gruppi di famiglie, che sotto la gestione religiosa dei monaci Basiliani si sarebbero raggruppate nel sito di San Sostene.\nMonumenti e luoghi d'interesse.\nIl centro storico situato nel capoluogo ha varie case antiche e palazzi nobiliari, ma soprattutto la chiesa matrice dedicata a Santa Maria del Monte, sorta su resti di un castello medievale che fu anche del Principe Raffaele Pignatelli. Si ritiene che sia stato un Castrum medievale normanno, ove vi era la presenza di una guarnigione. All'interno si trovano pregevoli affreschi e tele settecentesche, inoltre gli altari delle varie cappelle sono in marmi policromi di pregevole fattura. Da segnalare la cappella delle anime del purgatorio ove si pu\u00f2 ammirare una tela che rappresenta il Cristo in Croce con donne preganti, e sotto gli strati di calce si intravedono antichi affreschi. Lungo tutto l'abitato i vari palazzi erano collegati da camminamenti sotterranei, che servivano per sfuggire ad eventuali attacchi esterni da parte dei saraceni.\nMolto pi\u00f9 moderna \u00e8 la chiesa della Madonna del Rosario situata nella frazione marina che si affaccia sulla tondeggiante piazza \"Padre Pio\".\nSociet\u00e0.\nIstituzioni, enti e associazioni.\nSan Sostene fa parte di:\nEconomia.\nSan Sostene \u00e8 un paese in cui spicca l'agricoltura, infatti vengono prodotti varie tipologie di ortaggi quali pomodori, peperoni, cipolle, olive, castagne ecc. Diffuso anche l'allevamento del bestiame quali ovini, caprini, bovini e suini.\nNelle zone alte di San Sostene \u00e8 stato costruito un parco eolico, realizzato dalla Falck per la produzione di energia elettrica. Il parco \u00e8 in funzione dal 2010.\nInfrastrutture e trasporti.\nSan Sostene \u00e8 attraversata dalla Strada statale 106 Jonica e dalle strade provinciali 128 e 131.\nSport.\nLa squadra di calcio del paese \u00e8 la Societ\u00e0 Sportiva San Sostene, fondata nel 2006 e militante in seconda categoria nella stagione 2011/2012."}
{"id": "32621", "revid": "123408920", "url": "https://it.wikipedia.org/wiki?curid=32621", "title": "Sant'Andrea Apostolo dello Ionio", "text": "Sant'Andrea Apostolo dello Ionio \u00e8 un comune italiano di abitanti della provincia di Catanzaro in Calabria.\nGeografia fisica.\nSant'Andrea \u00e8 situato nella parte meridionale della provincia di Catanzaro.\nI confini del comune di Sant'Andrea sono a nord con il fiume Alaca. ad est con il mar Ionio, a sud con il fiume Sal\u00f9bro e ad ovest con i contrafforti dell'Appenino Calabro con i monti Lancina, Mancipa, Pecoraro. Il paese sorge sui colli di Maddalena, Lipontana e Cerasia.\nTerritorio.\nIl territorio del paese, attualmente, parte dal livello del mare con Sant'Andrea Marina e arriva fino all'altitudine di 1.110 \nSant'Andrea Superiore, all'altezza della Casa comunale, \u00e8 posto a 330 \nStoria.\nI territori dello Ionio nel periodo greco-romano e nell'alto medioevo.\nDurante il periodo della Magna Grecia la regione era ricca e prospera.\nI Romani, sconfitto Pirro (275 a.C.), occuparono i territori ionici e questa occupazione segn\u00f2 la decadenza economica degli stessi territori.\nLe popolazioni ioniche, quando Annibale scese in Italia (218 a.C.), si misero dalla parte del Cartaginese. I Romani, debellato il pericolo cartaginese, infierirono contro le popolazioni che avevano aiutato Annibale. Le terre, per la dispersione della popolazione e per le cattive condizioni economiche della stessa popolazione, divennero latifondi in mano alle grandi famiglie romane.\nDurante il basso Impero fu costruito un castello, il Cocinto, a difesa delle invasioni barbariche.\nNon si sa per certo dove sorgesse il castello. Alcuni lo localizzano nell'antica Cecina, oggi Satriano, altri sulla punta di Stilo, per altri, infine, nell'odierna Sant'Andrea e sui resti del fortilizio romano sarebbe sorto il castello del XVI secolo.\nIl latifondo, frattanto, con la sua economia fondata sullo sfruttamento del territorio, determin\u00f2, nel tempo, l'abbandono di molti villaggi da parte delle popolazioni locali e conseguentemente le terre finirono per essere progressivamente coperte di vegetazione spontanea.\nLa zona tra i fiumi Alaca e Salubro fino al IX secolo si presentava, pertanto, incolta e selvatica.\nI monti erano ricoperti da foreste ricche di querce, faggi e altre piante selvatiche; le zone collinari verso la marina, invece, erano verdeggianti per piante arbustive come mirtilli, corbezzoli.\nNasce il paese.\nLa leggenda del pastore Adriano.\nSi tramanda che il primo nucleo del paese risalirebbe intorno all'anno Mille e sarebbe nato attorno alla modesta abitazione di un mandriano, originario di Badolato, di nome Adriano.\nNotizie in parte storiche e in parte alterate unite ad invenzioni popolari fantastiche raccontano che il mandriano Adriano portasse il suo gregge al pascolo verso la zona dell'attuale paese. Quando in inverno era impossibilitato a tornare a Badolato per le inondazioni del fiume Salubro si fermava presso una capanna che si era costruito.\nLa capanna sarebbe divenuta, in seguito, una modesta abitazione e attorno a questa abitazione sarebbero sorte altre case fino a formare un piccolo casale, il primo nucleo dell'odierna Sant'Andrea.\nLa realt\u00e0 storica.\nI basiliani.\nIn realt\u00e0 nell'VIII secolo, in seguito alla persecuzione iconoclasta (Iconoclastia), molti monaci dell'ordine di San Basilio, diffuso nel Medio Oriente ed in Grecia, si rifugiarono in Sicilia.\nPer fuggire agli arabi che proprio nell'VIII secolo conquistarono l'isola, i basiliani furono costretti a passare in Calabria arrivando sulle colline dei litorali dello Ionio e del Tirreno.\nNella zona ionica si ritirarono molti monaci basiliani e si insediarono a Monasterace, a Stilo e in diversi altri luoghi della zona ionica.\nUn piccolo gruppo si stabil\u00ec sul pendio di una collina fra i fiumi Alaca e Salubro come attestano alcuni ruderi di un cenobio basiliano e come possono testimoniare i ruderi della chiesetta di San Nicola e di alcune mura presso la Villa Cond\u00f2.\nI greco-ortodossi.\nVerso la fine del X secolo le scorrerie dei Saraceni e le incursioni normanne fecero fuggire le popolazioni dalla costa per rifugiarsi in luoghi pi\u00f9 alti.\nLa fondazione di Sant'Andrea Apostolo dello Ionio, secondo alcuni autori, dovrebbe risalire ad un periodo compreso tra il 981 e il 1010, ad opera di greco-bizantini che fuggivano da un casale e da un monastero posto nei pressi del fiume Assi, nel territorio di Monasterace, depredato dai Saraceni e raso al suolo dai Normanni. Il casale aveva nome Sant'Andrea Apostolo sull'Assi.\nI fuggiaschi, assieme ai basiliani del cenobio di San Nicola avrebbero fondato, cos\u00ec, il casale di Sant'Andrea Apostolo dello Ionio.\nIl nuovo casale nasce come casale appartenente al territorio di Badolato.\nIl Medioevo.\nNel 1044 giunsero in Calabria i Normanni e anche il territorio di Sant'Andrea pass\u00f2 sotto la loro dominazione, assieme al casale.\nIl territorio acquist\u00f2 grande importanza quando vicino al casale di Sant'Andrea sorse la Grancia della Certosa di San Bruno.\nNel periodo che va dall'anno Mille fino 1400 il territorio di sant'Andrea fu sotto il dominio dei Normanni e poi degli Svevi.\nCon la fine della casa Sveva nel 1266 segu\u00ec un lungo periodo durante il quale gli stati meridionali furono contesi, con alterne fortune da Angioini ed Aragonesi.\nDi grande importanza in questo lungo periodo saranno, per il territorio di Sant'Andrea, le vicende legate alla Grancia della Certosa di San Bruno.\nLa Grancia tra Certosini e Cistercensi.\nI Certosini di Serra San Bruno e la Grancia.\nNel 1156, Malgerio di Altavilla, figlio del normanno Ugone, dopo che i monaci Basiliani ebbero abbandonato il territorio di Sant'Andrea, concesse la chiesa di San Nicola, i relativi beni e il casale ai monaci certosini che vivevano nella Certosa fondata da San Bruno nella zona dell'attuale paese di Serra San Bruno.\nNella donazione era compreso anche l'annesso casale di origine basiliana.\nSecondo altre fonti i Certosini avrebbero fondato, nel 1131, sul luogo del casale una \u201cgrancia\u201d che nel tempo diverr\u00e0 il palazzo Scoppa.\nIl termine \u201cGrancia\u201d indica \u201cuna dipendenza da una Certosa, con una o pi\u00f9 una celle dove trovano alloggio uno o pi\u00f9 monaci per curare i beni del Cenobio\u201d.\nLa Grancia sarebbe cos\u00ec diventata il centro della vita sociale del casale.\nVicino alla grancia fu anche eretta la prima chiesa matrice di Sant'Andrea, dedicata a Santa Caterina di Alessandria d'Egitto.\nI Cistercensi.\nNel 1192 i Certosini erano dilaniati da discordie interne. La Certosa aveva assunto una grande importanza economica considerata la sua vastit\u00e0 che aveva raggiunto i 3.000 ettari. L'importanza politico-economica della certosa aveva determinato, nel tempo, la conseguente perdita di valori morali da parte dei Certosini stessi, causando le discordie interne.\nPer questo motivo il papa tolse loro l'eremo di Serra San Bruno che pass\u00f2 ai Cistercensi insieme alle diverse grancie del territorio.\nCos\u00ec la grancia di Sant'Andrea, nel 1193, divenne propriet\u00e0 dei Cistercensi. Presso la grancia abitava il padre procuratore per la riscossione delle derrate e per la conduzione dei poderi.\nGli Angioini e il feudo ecclesiastico.\nNel XIII secolo, con la fine del regno degli Svevi, subentrarono gli Angioini che organizzarono il territorio secondo i principi feudali. Il territorio di Sant'Andrea rientrava nel feudo laico di Badolato, ma la grancia e i suoi poderi seguitarono ad appartenere al feudo ecclesiastico.\nI Certosini.\nI Cistercensi rimasero a Sant'Andrea fino al 1513, quando Leone X Medici restitu\u00ec la Certosa di Serra San Bruno ai Certosini.\nI monaci Certosini, al loro ritorno, ampliarono la grancia di Sant'Andrea e a quel tempo risalgono il portone e il cortile attuali.\nI Certosini ebbero il possesso della grancia fino a qualche anno dopo il 1783, anno di un catastrofico terremoto.\nA causa del terremoto e delle vicende politiche la certosa fin\u00ec per essere spogliata di tutti i suoi beni.\nLa soppressione della Certosa di San Bruno e la fine del feudo ecclesiastico.\nInfine i Certosini perdettero tutti i loro possedimenti a Sant'Andrea nel 1808, quando Gioacchino Murat soppresse la Certosa di San Bruno. Infatti l'Impero napoleonico aveva decretato la fine di tutti i benefici e possedimenti ecclesiastici che venivano incamerati dallo Stato. Non toccarono, tuttavia, un'opera dei Certosini, il portale (e dunque l'edificio) di Palazzo Damiani, eretto nel 1554, in quanto lo stemma dei Conti Damiani era palesemente di matrice francese: il Sole, l'Armigere, il Leone, i Gigli di Francia. Da ricerche relative agli Angioini, effettuate in Francia, i Damiani sarebbero i loro discendenti diretti. \nFiniva cos\u00ec il feudo ecclesiastico.\nIl periodo dal Quattrocento al Seicento.\nNel 1458 il paese di Sant'Andrea aveva circa 800 abitanti, tutti addetti all'agricoltura.\nDal 1483 il feudo laico pass\u00f2 alla famiglia dei Toraldo, e quindi sotto la giurisdizione di Badolato, e durante il loro dominio fu alzato il castello sulle rovine del \u201ccastrum romanun\u201d.\nA partire dai primi anni del Cinquecento, con il Regno di Napoli, e quindi anche il territorio di Sant'Andrea, era passato sotto il controllo della corona spagnola che vi istitu\u00ec un Vicereame sotto i Gallelli di Badolato.\nNel XVI secolo, le incursioni dei Turchi erano molto frequenti. Tuttavia i Turchi non si spinsero mai entro l'abitato che risultava molto ben protetto e ben difendibile, grazie alla sua struttura a fortilizio. Le marine, invece, erano indifese e i Turchi vi potevano imperversare bruciando messi e raccolti e catturando giovani uomini e giovani donne da vendere al mercato degli schiavi.\nCarlo V, imperatore del Sacro Romano Impero e Re di Spagna, per far fronte a questa situazione, cre\u00f2 un sistema di castelli a difesa delle coste, utilizzando vecchie fortificazione o facendo costruire di nuove. Affid\u00f2, quindi, a al feudatario Toraldo di Ravaschiera la costruzione del castello, che avvenne, probabilmente, tra il 1532 e il 1537, data che si trova incisa su una pietra murata nella chiesa madre sorta sopra le rovine del castello.\nIl castello aveva forma quadrangolare con quattro torri (ne rimane una sola). Sul frontale del portone era lo stemma baronale che ora si vede su una parete del campanile della chiesa matrice.\nCi\u00f2 nonostante le incursioni piratesche continuarono per tutto il Seicento.\nNel Seicento ha particolare rilevanza la famiglia Jannoni che possedeva (e tuttora possiede) un bel palazzo secentesco, ampliato poi nel Settecento e nell'Ottocento, al limitare del paese verso il Castello.\nIl Settecento.\nNel maggio del 1734, il Regno di Napoli (e quindi anche il territorio di Sant'Andrea) pass\u00f2 sotto la dinastia dei Borbone con Carlo III.\nA Sant'Andrea nel XVIII secolo vivono importanti famiglie nobiliari, alcune legate alla corte spagnola, proprietarie di interessanti palazzi padronali. Diversi rappresentanti di queste famiglie furono impegnati in campo ecclesiale, altri eccelsero in campo culturale ed intellettuale, come, in particolare Saverio Mattei.\nSaverio Mattei in realt\u00e0 era nato a Montepaone nel 1742, ma visse a Sant'Andrea per morire a Napoli nel 1795. Avvocato, scrittore di opere religiose e laiche, figura illustre nel campo musicale, ebbe rapporti epistolari con Metastasio ed altri uomini di cultura dell'epoca. Lavor\u00f2, ricoprendo importanti ruoli, nell'amministrazione del Regno di Napoli.\nNel Settecento le incursioni saracene diradarono fino a cessare.\nNel 1775, con decreto del re Ferdinando IV, che continuava l'opera di abolizione del feudalesimo iniziata dal padre Carlo III, si pose fine al feudo laico.\nIl popolo eresse, per gratitudine, una statua di ghisa nella piazza Malajra dove rimase fino al 1860, anno in cui fu deposta dai patrioti andreolesi e posta in una cantina.\nL'Ottocento.\nI Turchi.\nPer un breve periodo, tra il 1800 e il 1805, i Turchi tornarono a minacciare le coste joniche, a causa delle incertezze e della confusione politiche. Le minacce cessarono con il consolidamento del Regno dei Borboni.\nTuttavia l'ultima incursione turca sulle coste di Sant'Andrea avvenne il 15 agosto 1815. Nell'occasione fu rapito un giovane andreolese.\nI Francesi.\nIl 4 ottobre del 1806 Sant'Andrea conobbe la violenza francese.\nNel 1805, dopo la vittoria di Austerlitz, Napoleone aveva dichiarato decaduti i Borbone dal trono di Napoli.\nLa Calabria fu occupate militarmente dalle truppe francesi ma incontrarono l'ostilit\u00e0 delle popolazioni calabre che vedevano nei Francesi i nemici della religione cattolica e temevano per l'onore delle loro donne.\nLa rivolta contro i Francesi scoppi\u00f2 quando i Borbone ricevettero l'aiuto degli inglesi. Ma le speranze borboniche furono di breve durata perch\u00e9 i Francesi ripresero il sopravvento e vollero vendicarsi dell'ostilit\u00e0 delle popolazioni calabresi, mettendo a ferro e fuoco i paesi.\nNell'ottobre del 1806, truppe francesi raggiunsero il territorio di Sant'Andrea. Tra i francesi era anche l'allora ventitreenne Guglielmo Pepe, nativo di Squillace, che nelle sue memorie racconta l'episodio. All'arrivo delle truppe francesi, i notabili e l'arciprete si accinsero ad andare incontro ai francesi in segno di sottomissione, ma un giovane andreolese, nominato \u201cPanzareddha\u201d, nemico dell'oppressione, fer\u00ec l'aiutante di campo del generale francese che comandava le truppe. La reazione fu immediata e violenta. I Francesi entrarono dalla Porta Sant'Andrea e dilagarono per il paese, bruciando, uccidendo, saccheggiando, rispettando solo le case dei liberali e dei massoni; nonch\u00e9, come abbiamo pi\u00f9 su ricordato, Palazzo Damiani e relativa famiglia, le insegne del portale essendo di chiara matrice reale francese (i Damiani, in origine D'Amiens, provenivano infatti dalla Normandia, ma - come detto poco prima - pare che le origini risalgano agli Angioini). Tutt'oggi, il Palazzo presenta una cappella, in cui campeggia lo stemma di famiglia.\nLe scorrerie fecero 46 morti. Dopo aver bivaccato la notte, i francesi ripresero il loro cammino, ma, giunti presso la chiesa di Sant'Andrea, come ultimo sfregio, sfondarono la porta della chiesa e portarono fuori la statua del Santo.\nI soldati cominciarono a dileggiare il Santo e, racconta una leggenda, quando tentarono di gettare la statua del Santo nel burrone (ora vi \u00e8 una gradinata costruita nel 1907 dal dottor Giuseppe Jannone)\nnon riuscirono nell'impresa poich\u00e9 la Statua era diventata pesantissima. Allora un graduato, adirato, tolse gli occhi dalla statua con una baionetta e scapp\u00f2 via.\nIn seguito furono rimessi gli occhi alla statua, la stessa che, tuttora, si trova sull'altare e che viene portata in processione due volte all'anno.\nLa famiglia Scoppa.\nMa il secolo XIX \u00e8 segnato dalla famiglia Scoppa.\nUn cavaliere, Giuseppe Scoppa di Badolato, aveva acquisito diversi latifondi nella zona di Monasterace e Cardinale e molti poderi nella zona di Badolato.\nIl figlio, Pier Nicola Scoppa (1760-1840), ebbe il titolo di barone di Badolato ed eredit\u00f2 i beni familiari compresa la marina di Sant'Andrea. Nel tempo estese i suoi possedimenti e compr\u00f2 anche l'antica grancia di Sant'Andrea. Nelle vicinanze della grancia fece costruire un grandioso palazzo, ora sede delle suore Riparatrici, nel periodo tra il 1818 e il 1825.\nNel 1833 il palazzo fu assalito dai briganti. Il barone, con buona presenza di spirito, si nascose dietro una porta e si salv\u00f2. In segno di ringraziamento per lo scampato pericolo fece incidere l'episodio, datato 1833, della sua fuga e dell'inseguimento dei briganti sulla porticina d'argento del Sacro Ciborio, nella chiesa di Sant'Andrea.\nIl figlio di Pier Nicola, Giuseppe Scoppa (1794-1857), spos\u00f2 Saveria Greco, deceduta nel 1886. Da Saveria ebbe quattro figlie. Tre sposarono nobili della zona, mentre la figlia Enrichetta (1831-1910) rimase nubile e visse nel palazzo padronale di Sant'Andrea in inverno e nel Castello Scoppa di Cardinale in estate, conservando il titolo di baronessa e tutte le propriet\u00e0 di Isca sullo Ionio, Cardinale e Sant'Andrea.\nEnrichetta Scoppa si dedic\u00f2 alla preghiera e alle opere pie. Fece costruire, nel 1897, il collegio e la chiesa dei Congregazione del Santissimo Redentore (la chiesa \u00e8 dedicata al Sacro Cuore di Ges\u00f9), aiut\u00f2 diversi seminaristi, elarg\u00ec la dote a fanciulle povere, fece restaurare la chiesa madre e l'acquedotto di Niforio. Concesse il Palazzo alle Suore Riparatrici del Sacro Cuore, con l'impegno di fondarvi un Orfanotrofio.\nLa baronessa Enrichetta mor\u00ec nella sua Villa Cond\u00f2 nel febbraio 1910, lasciando i suoi beni in eredit\u00e0 alla nipote Enrichetta Di Francia, sposa del marchese Armando Lucifero.\nI figli di Enrichetta e del marchese Armando Lucifero furono i naturali eredi e ad oggi mantengono i loro beni di Sant'Andrea e Cardinale.\nLa mostra dell'acqua.\nNel 1877 fu portata l'acqua in paese con la fontana nei pressi di palazzo Jannoni.\nL'acqua era incanalata dalla localit\u00e0 Niforio.\nNel 1925 si ebbero una serie di fontane nel e intorno al paese.\nMonumenti e luoghi d'interesse.\nArchitetture religiose.\nSan Nicola di Cammerota.\nFu costruita ed officiata dai Basiliani nel IX-X secolo, nel territorio sopra Cond\u00f2, nel periodo, cio\u00e8, in cui i Basiliani, dalla Sicilia, si diffusero in Calabria.\nDella chiesa rimangono pochi ruderi, tuttavia si pu\u00f2 individuare l'impianto bizantino, con l'abside volta ad oriente. Le rifiniture artistiche, invece, di origine bizantino-normanna, con influssi arabi, come le finestre in bianco e nero, risalgono all'XI secolo.\nVi avrebbero trovato sepoltura il normanno Ugone Rufo di Altavilla e la moglie. Ugone possedeva i territori di Satriano fino a Badolato.\nNel 1156, il figlio di Ugone, Malgerio di Altavilla, dopo che i Basiliani avevano abbandonato il territorio di Sant'Andrea, concesse la chiesa e i relativi beni ai monaci certosini di San Bruno.\nNella donazione \u00e8 compreso anche il casale annesso del periodo basiliano.\nChiesa dell'Assunta al Campo.\nSorge nei pressi di Sant'Andrea Marina, a Campo, vicino al torrente Salubro.\nSecondo la tradizione fu costruita sul luogo dove fu trovato un quadro della Vergine.\n\u00c8 di difficile datazione, ma dovrebbe risalire al periodo di espansione dei Basiliani, nel IX-X secolo. Il culto dell'Assunta, infatti, fu portato in occidente dagli orientali.\nIl titolo primitivo era quello di Chiesa di San Martino, che si conserva nella vicina contrada.\nPresenta una struttura molto semplice, a forma quadrangolare di metri 10x13.\nL'altare \u00e8 rivolto ad oriente secondo l'uso orientale, l'atrio \u00e8 formato da tre pilastri.\nLa chiesa, nei primi decenni del XII secolo pass\u00f2 ai Certosini della Certosa di Serra San Bruno.\nIl terremoto del 1783 la distrusse in gran parte.\nAi primi dell'Ottocento il barone Pier Nicola Scoppa entr\u00f2 in possesso della chiesa quando acquist\u00f2 la Grancia dei Certosini in seguito alla soppressione dei beni degli ordini religiosi nel 1808, per volont\u00e0 di Gioacchino Murat, re di Napoli.\nIl barone fece ricostruire la chiesa e fece dipingere, o rinnovare, il quadro dell'Assunta.\nLa baronessa Scoppa, in seguito, concesse in donazione i terreni di San Martino e la chiesetta del Campo al Collegio dei Padri Redentoristi, da lei fondato nel 1898.\nI Padri Redentoristi fecero restaurare la chiesa nel 1964, rifacendo fare il quadro della Vergine e rimodernando l'altare con marmi portati da altra chiesa.\nIl 15 agosto nella chiesa si celebra la festa dell'Assunta.\nAnticamente, durante la festa, si svolgeva anche la fiera degli animali in seguito soppressa per le frequenti risse tra andreolesi e ischitani.\nChiesa di Tutti i Santi (detta anche Santa Caterina d'Alessandria).\nLa chiesa di Tutti i Santi fu la prima chiesa matrice di Sant'Andrea, vicino alla quale sorgeva la Grancia di Tutti i Santi.\nFu fondata nel 1114 ad opera dei Certosini e fu la prima chiesa di rito latino nel territorio di Sant'Andrea.\nEra conosciuta, anche, con il nome di Santa Caterina di Alessandria d'Egitto. Il culto della santa martire era molto diffuso nella zona.\nDal 1806 non fu pi\u00f9 utilizzata perch\u00e9 fatiscente.\nSant'Andrea Apostolo.\nLa chiesa \u00e8 dedicata a Sant'Andrea apostolo, patrono del paese.\nAndrea di Betsaida, pescatore del lago di Tiberiade, fu uno degli apostoli di Ges\u00f9. Il culto del santo era di origine greca e si era diffuso nell'area di Monasterace e Badolato ad opera dei Basiliani.\nSecondo alcuni autori la costruzione della chiesa sarebbe stata ultimata nel 1737.\nMa altri riportano l'origine della chiesa ad epoche molto pi\u00f9 lontane. La chiesa, infatti, dovette essere costruita, sia pure in forme diverse, con il nascente abitato che prese in seguito nome di Sant'Andrea apostolo dello Jonio.\nUn documento del 1131 riporta, infatti, per la prima volta l'esistenza di Sant'Andrea Apostolo dello Jonio, il che fa supporre l'esistenza, oltre che del casale, anche della chiesa da cui prende nome il casale stesso.\nAnche la statua di Sant'Andrea risalirebbe ad epoche antichissime in base a un'iscrizione trovata durante il restauro seguito all'oltraggio subito dalla statua da parte dei Francesi nel 1806.\nLa statua presenta un particolare interessante per stabilire la sua antica origine. Infatti il santo presenta tre simboli, due \u201cnormali\u201d come la croce e i pesci, uno \u201csingolare\u201d come il libro che porta nella mano sinistra. Questo libro potrebbe far riferimento ai \u201cVangeli di Sant'Andrea\u201d, ricordati tra i vangeli apocrifi. Il particolare richiama l'antica tradizione orientale relativa ad un vangelo attribuito al santo, tradizione di cui lo scultore avrebbe tenuto conto.\nLa data del 1757, incisa sul nuovo portale di granito, indica che in quell'anno la chiesa fu restaurata o ingrandita.\nL'interno \u00e8 ad una navata.\nL'altare, in stile barocco, risale al Settecento.\nLa porticina della custodia, in argento, sull'altare, \u00e8 un ex voto del barone Pier Nicola Scoppa per lo scampato pericolo durante un assalto dei briganti al suo palazzo nel 1833.\nLa custodia contiene un frammento osseo, reliquia del corpo di Sant'Andrea. Non si sa da quanto tempo la chiesa possegga questa reliquia.\nNel 1893, la facciata fu arricchita con un ornamento architettonico, in cui fu inserita la campana (il campanile fatiscente fu demolito) e fu costruita la nuova volta.\nNel 1927 fu decorata con interessanti affreschi ad opera dei pittori Zimatore e Grillo.\nConserva la statua del santo. Anche la statua di Sant'Andrea, come la chiesa, risalirebbe ad epoche antichissime in base a un'iscrizione trovata durante il restauro seguito all'oltraggio subito dalla statua da parte dei Francesi nel 1806.\nLa statua presenta un particolare interessante per stabilire la sua antica origine. Infatti il santo presenta tre simboli, due \u201cnormali\u201d come la croce e i pesci, uno \u201csingolare\u201d come il libro che porta nella mano sinistra. Questo libro potrebbe far riferimento ai \u201cVangeli di Sant'Andrea\u201d, ricordati tra i vangeli apocrifi. Il particolare richiama l'antica tradizione orientale relativa ad un vangelo attribuito al santo, tradizione di cui lo scultore avrebbe tenuto conto.\nNel 1970 furono fatti l'attuale pavimento in marmo e gli amboni.\nEsterno\nNel 1908 furono costruite la scalinata e la villa adiacente.\nNel 1952, nella parte absidale esterna, fu appoggiata, su un pilastro a forma di palma e coperta da baldacchino, una statua marmorea di Sant'Andrea. In precedenza, al posto della statua marmorea, era una statua di Sant'Andrea in trono custodita nello stipo a destra dell'ingresso della chiesa. Detta popolarmente \u201cSant'Andrea Assettatu\u201d. La statua era di cartapesta ed era stata commissionata dopo che i Francesi, nel settembre 1806, avevano cavato gli occhi alla statua storica. In seguito fu restaurata. Quando fu creato il pilastro a forma di palma, nella parte absidale esterna, vi fu posta la statua di cartapesta che con il tempo si deterior\u00f2. Fu sostituita, cos\u00ec, intorno al 1965, con l'attuale statua di marmo commissionata dagli amministratori della Congrega del Patrono alla Casa d'arredi sacri Plinio Frigo di Vicenza.\nSanti Apostoli Pietro e Paolo.\n\u00c8 la chiesa matrice. Sorge sul punto pi\u00f9 alto del vecchio paese.\nNel 1569 la chiesa era inserita entro le mura del castello fatto costruire dall'imperatore Carlo V.\nNel 1725 tutto il castello fu trasformato in chiesa con lavori che andarono dal 1719 al 1725 utilizzando le mura esterne del castello. Nel 1860 la chiesa fu restaurata, consolidata e prolungata con l'aggiunta del presbiterio e dell'abside. Inoltre fu innalzato il cupolone e fatta la volta a tutto sesto, in tutto in stile rinascimentale. Ai lavori contribu\u00ec, con grande munificenza, la baronessa Enrichetta Scoppa.\nIl campanile era stato eseguito in parte nel 1781 ma fu terminato solo alla fine dell'Ottocento.\nNel 1954 la chiesa fu rinforzata dopo le lesioni subite nel terremoto del 1947.\nTuttavia, il 3 febbraio 1965, fu chiusa perch\u00e9 ritenuta pericolante. Il 27 ottobre si inizi\u00f2 la demolizione, nonostante i risentimenti di parte dell'opinione pubblica. La chiesa settecentesca aveva una sua notevole bellezza architettonica. L'ingresso prospettava sull'attuale piazza Saverio Mattei e non come ora, sul tratto finale di via Belvedere. Si accedeva alla chiesa attraverso una maestosa scalinata a due rampe.\nIl 24 settembre 1972, la nuova chiesa fu consacrata dal vescovo di Squillace, monsignor Armando Fares.\nLa chiesa attuale ha tre navate e un ampio matroneo. Dietro l'altare \u00e8 un bel mosaico raffigurante il Cristo che ascende al cielo.\nNella cappella lungo la navata sinistra \u00e8 un pregevole altare del 1700, in marmo policromo istoriato, tipico della cultura artistica meridionale del sei-settecento. \u00c8 la riproduzione fedele dell'altare della Congrega del Santissimo Sacramento che si trova nella chiesa del Sacro Cuore di Ges\u00f9 dei Padri Redentoristi.\nNella cappella al termine della navata di sinistra si conserva una pregevole tela, raffigurante l'Immacolata, attribuita al grande pittore seicentesco Mattia Preti, nato a Taverna, che presumibilmente ha lasciato addirittura il suo autoritratto in un angolo della tela.\nLungo il muro della navata destra \u00e8 la lapide della sepoltura di Mariantonia Sam\u00e0, detta la \u201cmonachella di San Bruno\u201d traslata nella Chiesa nel 2003.\nSanta Maria in Arce.\nLa chiesa di Santa Maria in Arce fu fondata nel 1629, sotto il patronato della famiglia Greco.\nCrollata nel 1783 a causa del terremoto fu ricostruita nel 1850, ad opera del sacerdote Bruno Dominijanni.\nDietro la chiesa si seppellivano i bambini morti senza battesimo.\nNel 1914 vi furono istituiti l'oratorio festivo e la scuola di catechismo, animate dal sacerdote Bruno Cosentino.\nAlla sua opera si deve la costruzione della sala (1931) e il teatro Domenico Savio (1934).\nNel 1932 l'oratorio \u00e8 divenuto sede dell'Azione Cattolica.\nIn seguito, nel 1955 la chiesa fu ricostruita, poich\u00e9 lesionata dal terremoto del 1947.\nVicino alla chiesa fu realizzato anche il campo sportivo.\nSan Nicola.\nLa chiesa, da non confondere con quella di San Nicola di Cammerota, fu edificata, nel 1746 dalla famiglia Parise.\nEra appoggiata alla chiesa di Santa Caterina (o di Tutti i Santi).\nAnd\u00f2 distrutta nel 1976. La statua di San Nicola ora \u00e8 nella chiesa matrice.\nSacro Cuore di Ges\u00f9.\nLa costruzione fu costruita nel 1897 (come si pu\u00f2 leggere sul fermaglio di ferro sul pavimento all'ingresso della chiesa) per la munificenza della baronessa Enrichetta Scoppa nel complesso del Collegio dei Padri Redentoristi dell'ordine fondato da Sant'Alfonso dei Liquori.\nSi tratta di una grande e luminosa chiesa in stile composito neorinascimentale, barocco e neoclassico, di notevole bellezza sia all'interno sia all'esterno.\nL'interno \u00e8 a tre navate. La navata centrale \u00e8 scandita da 14 colonne mentre il presbiterio \u00e8 caratterizzato da 10 colonne. Nel presbiterio \u00e8 l'altare maggiore in marmo policromo. La balaustra che divide il presbiterio dalla navata fu costruito in periodo posteriore.\nIl \u201ccoro grande\u201d fu inaugurato nel 1909, mentre il trono del Sacro Cuore di Ges\u00f9 \u00e8 del 1929, opera di un mastro locale, Saverio Armogida, padre dell'architetto Francesco Armogida che progett\u00f2 il trono.\nSopra i sei altari, in marmo policromo, furono costruite sei nicchie, da artigiani locali, per ospitare le statue di Sant'Alfonso (prima stata navata destra), di San Gerardo, di Sant'Antonio da Padova, dell'Immacolata, di San Giuseppe, Sant'Enrico, di San Francesco Saverio.\nCappella di Palazzo Scoppa.\nLa cappella di palazzo Scoppa si apre sul cortile del palazzo stesso.\nVi si conservavano due pitture raffiguranti una San Bruno genuflesso davanti al papa Urbano II e l'altra San Bruno mentre d\u00e0 la regola ai suoi frati.\nLe due pitture furono distrutte per aprire la nicchia della Madonna di Lourdes e disporre il coretto laterale delle suore.\nLa cappella fu costruita in seguito ai lavori di restauro e ampliamento della Grancia voluti dal barone Pier Nicola Scoppa dopo che ebbe acquistato la Grancia e il suo territorio nel 1806, dopo la confisca dei beni degli ordini religiosi da parte del Regno di Napoli, sotto Gioacchino Murat.\nI lavori, effettuati rispettando la struttura cinquecentesca della Grancia, si svolsero tra il 1818 e il 1825. Nacque cos\u00ec grandioso palazzo al quale il barone fece aggiungere il superbo loggiato che domina la marina.\nCappella del Purgatorio.\nSi trova in via Grande del Seggio. Attualmente \u00e8 deposito della congrega del SS. Sacramento.\nTempietto di Santa Barbara.\nSi trattava di un tempietto in piazza Malajra dedicato a San Sebastiano e Santa Barbara.\nLa chiesetta fu ridotta, dopo il 1860, ad abitazione prima, a casa del Fascio dopo e infine ad Uffici comunali.\nSan Rocco.\nLa cappella \u00e8 un oratorio che sorge nella piazzetta antistante la chiesa di Sant'Andrea.\nIl titolo era quello di San Leonardo e conservava, presso l'altare, la statuetta in legno del santo.\nQuando la baronessa Scoppa fece ricostruire la chiesetta, vi colloc\u00f2 anche una scultura di San Rocco perch\u00e9 tenesse lontane le pestilenze dal paese.\nCappella della Villa della Fraternit\u00e0.\nLa cappella sorge accanto alla Villa della Fraternit\u00e0.\nLa Villa della Fraternit\u00e0 nasce nel 1957, nelle vecchie case popolari costruite dopo l'alluvione del 1935. queste case furono concesse dal Comune al sacerdote Edoardo Varano, promotore della casa di accoglienza per anziani, denominata, appunto, Villa della Fraternit\u00e0. La prima casa di accoglienza e riposo per anziani fu aperta nel gennaio 1961.\nIn seguito furono effettuati lavori di ampliamento del Nuovo Edificio e fu edificato il Centro Medico e la nuova Villa fu aperta il 27 marzo 1976.\nSociet\u00e0.\nIstituzioni, enti e associazioni.\nSant'Andrea Apostolo dello Ionio fa parte di:\nGeografia antropica.\nFrazioni.\nSant'Andrea Marina.\nScendendo verso il mare si \u00e8 andato sviluppando un insediamento molto popoloso, ricco di negozi di vario genere e particolarmente animato nel periodo estivo, designato come Sant'Andrea Marina.\nNella zona attualmente occupata dal nuovo insediamento, fino alla met\u00e0 del 1900, si apriva un ampio territorio agricolo a ridosso delle profonde e ampie spiagge del mare. Il territorio era, ed \u00e8 attraversato dalla strada statale 106.\nGran parte del territorio agricolo, appartenente alla famiglia dei marchesi Lucifero, legati alla famiglia Scoppa (vedi Sant'Andrea superiore), era coltivato estensivamente ad agrumeti ed oliveti ed erano presenti anche alcuni vigneti.\nLa produzione pi\u00f9 caratteristica era legata alle piante di gelso che rifornivano la materia prima per l'attivit\u00e0 della tessitura della tela alle donne andreolesi. Questa attivit\u00e0 fu molto importante sin dai dall'antico medioevo e continu\u00f2 fino al 1900.\nDal punto di vista degli insediamenti umani esisteva solo la stazione ferroviaria, la fornace di cui si possono ancora vedere le rovine salendo verso il colle, la palazzina dell'Azienda agricola dei Lucifero. Poi qualche magazzino e qualche casetta.\nIl territorio cominci\u00f2 a popolarsi dopo il terremoto del maggio del 1947, accogliendo quegli andreolesi che, avendo perso l'abitazione nel paese, ricevettero accoglienza nelle nuove abitazioni costruite lungo la strada litoranea.\nUn nuovo impulso allo sviluppo della zona si ebbe dopo l'alluvione del 1951 che determin\u00f2 la necessita di costruire nuove case popolari per accogliere gli alluvionati. Uno dei primi nuclei abitativi fu inaugurato da Alcide De Gasperi, allora Capo del Governo.\nIl nuovo insediamento cominci\u00f2 a popolarsi piano piano. Molte famiglie che vivevano a Sant'Andrea si trasferirono verso la marina.\nLa costruzione della chiesa di San Raffaele Arcangelo, iniziata nel \u2026 e terminata nel \u2026 segn\u00f2 la definitiva trasformazione dell'insediamento in un centro \u201cautonomo\u201d, con la sua piazza antistante la chiesa e l'edificio del Municipio ausiliare della Marina. La chiesa nel 1961 divenne parrocchia.\nAttualmente Sant'Andrea Marina si \u00e8 allargato grazie alle nuove costruzioni che accolgono sia la popolazione del luogo sia molte famiglie vengono a trascorrere le vacanze sullo splendido mare della zona.\nNel lungomare si sono sviluppati due interessanti Villaggi Vacanza e quattro stabilimenti balneari.\nAmministrazione.\nArchivio storico delle Elezioni Amministrative di Sant'Andrea Apostolo dello Ionio a partire dal 1993"}
{"id": "32622", "revid": "7", "url": "https://it.wikipedia.org/wiki?curid=32622", "title": "Fran\u00e7ois-Marie Arouet", "text": ""}
{"id": "32623", "revid": "2202233", "url": "https://it.wikipedia.org/wiki?curid=32623", "title": "Satriano", "text": "Satriano \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nIl territorio di Satriano si spinge dal territorio pianeggiante sul mar Ionio, sino alle colline. La popolazione \u00e8 distribuita fra la zona marina e la collina (Satriano centro) dove hanno sede gli uffici comunali. Nella parte alta del paese vi sono molti castagneti, mentre in collina vi sono molte piante d'ulivo.\nStoria.\nGironda, Ravaschieri, Filangieri.\nSatriano, allo stesso modo di Cardinale, venne governato dapprima dalla famiglia Gironda, successivamente dalla famiglia Ravaschieri ed infine dalla famiglia Filangieri.\nTerremoto del 1783.\nSatriano come tantissimi altri centri della Calabria sub\u00ec dannose conseguenze dalla serie di terremoti che iniziarono il 5 febbraio 1783 e si conclusero con una ultima e tremenda scossa il 28 marzo 1783. Giovanni Vivenzio scrisse: \"sembra come altrove abbiamo detto, che il sotterraneo scoppio della materia efficiente il Tremuoto de' 28 marzo fosse stata nelle contrade di Girifalco o sia nel centro della parte pi\u00f9 stretta della Provincia poich\u00e9 quanto pi\u00f9 i Paesi si accollano a detto luogo tanto maggior danno si osserva aver essi sofferto. Infatti lo Stato di Satriano che aveva patito delle lesioni per le prime scosse in quella de' 28 marzo ebbe considerevoli rovine essendo caduti molti edifici e gli altri rimasi inabitabili. I campi di questo Stato producono Vettovaglie di ogni genere Olio, Seta, Bambagia e Castagne\". Dunque, fu proprio il terremoto del 28 marzo 1783 quello che distrusse maggiormente Satriano che invece sub\u00ec danni minori dalle altre scosse avvenute nei mesi precedenti.\nInfrastrutture e trasporti.\nIl territorio comunale \u00e8 attraversato dalla Strada statale 106 Jonica e dalle strade provinciali 128, 130, 148 e 149."}
{"id": "32624", "revid": "1745361", "url": "https://it.wikipedia.org/wiki?curid=32624", "title": "Sellia", "text": "Sellia \u00e8 un comune italiano di abitanti della provincia di Catanzaro in Calabria.\nStoria.\nLa storia sulle origini di Sellia \u00e8, ancora oggi, dibattuta, anche a causa dei pochi documenti pervenuti, ma le storie popolari sulla nascita del comune si intrecciano con quelle dei comuni di Taverna e di Catanzaro.\nLo scrittore Ferrante Galas, nella sua \"Cronaca\" del XV secolo, racconta che Sellia fu fondata, tra il IX e X secolo, da gruppi di profughi provenienti dall'antica citt\u00e0 costiera di Trischene, i quali, per sfuggire ai terribili assalti dei Saraceni, si rifugiarono sul monte Sellion, la cui posizione rupestre garantiva una maggiore difesa contro gli attacchi nemici. Qui essi diedero vita ad un nuovo centro che chiamarono Asilia, da cui deriv\u00f2 poi il nome Sellia. La citt\u00e0 si era ingrandita per una continua aggregazione di genti latine e greche. I latini, guidati da Julo Catimero, si stabilirono in direzione sud-est, sul monte Sellion, dove fondarono Asilia. I greci, invece, si divisero: alcuni gruppi si fermarono nella media valle del Simeri, edificandovi un castello; altri, invece, andarono oltre, verso i boschi di Peseca dove, tra le montagne, costruirono una fortezza chiamata Taverna. Sellia, cos\u00ec come Simeri, assunse la funzione di avamposto difensivo sulla via d'accesso alla nuova citt\u00e0 di Taverna. In quello stesso tempo venne fondata anche Catanzaro. Tuttora si dibatte sull'effettiva esistenza di Trischene, da cui secondo la tradizione \u00e8 stata poi fondata la citt\u00e0 di Sellia.\nTuttavia diversi reperti archeologici, rinvenuti nei dintorni del paese nel 1880 da alcuni scavi condotti dall'ingegnere Giuseppe Foderaro, fanno supporre che l'origine di Sellia sia anteriore al IX-X secolo. In quell'occasione furono rinvenuti, infatti, un'ascia di bronzo di fattura greca anteriore a quella recuperata nella valle del Coscile, dove era ubicata l'antica citt\u00e0 di Sibari. Della suddetta scure, poi trafugata, manca per\u00f2 qualsiasi tipo di documentazione storica. In realt\u00e0, secondo una consolidata tradizione popolare mai pienamente documentata si presume che, nel luogo del ritrovamento, fosse edificato un piccolo tempio dedicato alla dea Pallade, da cui prese volgarmente nome il burrone (Pallara). Secondo un articolo dell'archeologia Enrica Fiandra, pubblicato sulla rivista \"Le Scienze-American Scientific\", il paese di Sellia appariva su una mappa degli antichi siti abitativi dell'isola di Creta.\nMonumenti e luoghi d'interesse.\nIl centro storico di Sellia, formato da numerosi vicoli in stile medievale, \u00e8 collegato alla parte inferiore del comune tramite la \"Porta Bella\":scalinata costruita su un antico tracciato medievale.\nNel comune vi sono tre chiese: S.Nicola di Bari, la chiesa del SS. Rosario e la chiesa della Madonna della Neve.\nAltri luoghi d'interesse sono i resti del Castello medievale e gli antichi frantoi, simbolo dell'economia, che in passato era prevalentemente fondata sull'agricoltura. Tra questi \u00e8 stato recuperato integralmente uno risalente agli inizi del XIX secolo, che trova collocazione in un locale del rione S.Angelo, nel centro storico. L'edificio storico risale molto probabilmente al XVIII secolo. La singolare strutturazione del borgo antico con le case arroccate una all'altra gli conferisce, inoltre, il caratteristico aspetto di un presepio.\nSMOSS: il Sistema dei Musei e degli Opifici storici di Sellia.\nLa rete museale \u00e8 composta da:\nIl Castello Medievale.\nIl Castello-Fortezza di Sellia nacque per volere del normanno Roberto detto il Guiscardo (lo svelto) 1015 \u2013 1085. Conte, Duca di Puglia, Calabria (1059-1085) e Sicilia (1061-1085), figlio di Tancredi d\u2019Altavilla.\nCome affermato da Don Pasquale Perri:\n\u201cadagiata sopra una rupe scoscesa, Sellia si rendeva inaccessibile da ogni parte, tranne che dal lato superiore, nel quale era difesa da un fortilizio ben munito; luogo perci\u00f2 sicuro dalle aggressioni nemiche ed inespugnabile da qualunque assalto\u201d.\nIl castello doveva essere simile ad altre costruzioni fortificate dell\u2019epoca: grosse muraglie a carattere difensivo, con torri alte e merlate, atte alla difesa piombata, chiudevano una corte interna. Questa struttura fortificata garantiva la sicurezza e la difesa al palazzo baronale, dove il signore dimorava ed amministrava la giustizia.\nFu residenza ordinaria dei baroni che si succedettero al dominio feudale di Sellia, fino all\u2019epoca dell\u2019invasione francese, quando, abolita la propriet\u00e0 feudale e ristretta la propriet\u00e0 dei vassalli, le famiglie di coloro che erano gli ultimi feudatari furono costretti a riparare nei paesi vicini.\nDanneggiato del terremoto del 1783, il castello venne completamente distrutto. Nonostante dell\u2019antico castello rimangano solo alcuni parti delle possenti mura continua a conservare il suo fascino.\nLe Chiese di Sellia.\nInizialmente consacrate alla Vergine Immacolata, ubicata nel centro storico, \u00e8 oggi intitolata a San Nicola di Bari, patrono di Sellia.\n\u00c8 la pi\u00f9 antica tra le chiese esistenti a Sellia. La tipologia architettonica risale al periodo romanico; esternamente presenta uno schema architettonico molto semplice. La facciata si contraddistingue per un semplice portale centrale in legno, al di sopra del quale \u00e8 posta una cornice che sorregge il tetto a capanna. Il portale \u00e8 sormontato da una vetrata artistica decorata raffigurante San Nicola. Al suo interno si conservano tre campane datate 1619, 1800, 1883. Quella del 1800 \u00e8 stata oggetto di restauro nel 2000. L\u2019interno, riccamente decorato con fregi, stucchi e dipinti \u00e8 diviso in tre navate:una navata centrale e due lavate laterali. La navata centrale \u00e8 affrescata con un bellissimo dipinto ad olio su tela di forma ovale, raffigurante l\u2019Immacolata Concezione circondata da angeli. Le tre navate sono in rapporto spaziale tra loro mediante un sistema di archi. Una seria di altari minori contraddistinguono le navate laterali. La chiesa racchiude altre pregevoli opere, come La Piet\u00e0 attribuita da Frangipane e Montorsoli ad un allievo di Michelangelo risalente al XVI secolo.\nSituata nella parte superiore del paese, venne edificata tra la fine del XVII secolo ed inizi del XVIII secolo. Fu sede della confraternita della Madonna del Rosario. La facciata presenta un portone centrale. Due porte laterali e il campanile sul lato sinistro. L\u2019interno \u00e8 a tre navate, divise da una serie di archi poggiate su colonne a base quadrata, abbellite da lesene con capitello. L\u2019altare in marmi policromi ospita la statua di Santa Rosa. Ai lati colonnine sormontate da capitelli decorativi sorreggono un ricco fastigio con anfore. Su una delle pareti interne della Chiesa c\u2019\u00e8 una lapide di marmo che ricorda la figura del priore Nicola Mannarino. Le decorazioni in stucco evidenziano le abilit\u00e0 decorative degli artisti artigiani che hanno operato nei secoli nella Chiesa di Sellia.\nLa chiesa si trova nella parte nuova del paese. Fu costruita nel corso degli anni 50\u2019 in seguito all'alluvione del 1943, non rappresenta elementi architettonici e decorativi di rilievo. Sulla facciata esterna si pu\u00f2 vedere un\u2019immagine di Cristo raffigurato in un mosaico che sormonta un finestrone rettangolare chiuso da vetri policromi. L\u2019interno \u00e8 a vano unico rettangolare. Il titolo \u201c Madonna della Neve\u201d \u00e8 legato ad un mosaico, posto sull'altare maggiore che rappresenta la Vergine con il Bambino in braccio, circondati da un paesaggio nevoso. L\u2019appellativo si deve ad un miracolo della Madonna: secondo un racconto popolare la Vergine apparve ad un pastore, chiedendogli di edificare una chiesetta in suo onore nel punto in cui avrebbe nevicato. Il prodigio si verific\u00f2 quando, in pieno Agosto, si mise a nevicare solo in una zona circoscritta dell\u2019abitato, dove venne costruita una piccola Chiesa, andata in seguito distrutta per cause incerte.\nCuriosit\u00e0.\nIl primo cittadino ha emanato un'ordinanza che impone il divieto di morire ed invita i cittadini ad occuparsi della propria salute, per fa fronte all'eccessivo spopolamento ed alla scoraggiante percentuale di ultrasessantenni che ammonta al 60%. La direttiva prevede inoltre \"...meccanismi sanzionatori per quanti dimostreranno disinteresse\"."}
{"id": "32625", "revid": "367445", "url": "https://it.wikipedia.org/wiki?curid=32625", "title": "Sellia Marina", "text": "Sellia Marina \u00e8 un comune italiano di abitanti della provincia di Catanzaro in Calabria. Quarto comune pi\u00f9 popolato della provincia, dopo il capoluogo, Lamezia Terme e Soverato, \u00e8 situato al vertice settentrionale di un'area densamente popolata che passa da Catanzaro e arriva fino a Soverato per un totale di circa abitanti.\nNel 2018 per la prima volta si aggiudica la Bandiera Blu, autorevole riconoscimento internazionale assegnato dalla FEE. Viene riconfermato nel 2019, nel 2020 e nel 2021.\nGeografia fisica.\nHa una superficie di 4.086 ettari e si trova nella zona settentrionale del Golfo di Squillace, tra i fiumi Simeri e Frasso; quasi 14 i km di ampia spiaggia compresi nei confini comunali.\nStoria.\n\u00c8 comune autonomo dal 1956, con legge istitutiva N. 1439 del 13 dicembre dello stesso anno. Prima di tale data il suo territorio apparteneva ai comuni di Sellia, Soveria Simeri, Magisano, Albi, Sersale e Cropani tutti in provincia di Catanzaro. Con d.P.R. del 27 ottobre 1958, n. 1078 invece ne sono stati determinati i confini, approvando la\u00a0 pianta\u00a0 planimetrica\u00a0 e\u00a0 la relazione descrittiva.\nSociet\u00e0.\nReligione.\nIl comune \u00e8 ripartito in due comunit\u00e0 parrocchiali: la \"Parrocchia Madonna del Carmine\" nella frazione di Uria, e la \"Parrocchia Ss. Rosario\", la cui chiesa matrice \u00e8 ubicata nel centro del comune. Le diverse chiese e cappelle presenti nel territorio comunale, afferiscono alle cure pastorali della \"Parrocchia\" \"Ss. Rosario\", e sono: chiesa Stella Maris (SS Jonica 106); chiesetta del Santissimo Rosario (frazione Calabricata); cappella di Santa Rita (contrada Frasso); Cappella De Seta (frazione Feudo De Seta). Il Santo Patrono del comune \u00e8 S. Nicola di Bari, festeggiato nella sua ricorrenza liturgica e nel mese di Maggio.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, che si distinguono per \nla lavorazione del vetro.\nAgricoltura.\nLe aziende agricole sono sparse per tutto il territorio selliese. Tra le pi\u00f9 importanti produzioni si distinguono le coltivazioni di clementine e agrumeti, olive e le attivit\u00e0 vitivinicole.\nTurismo.\nDal 2018 \u00e8 stata insignita della \"Bandiera blu\" dalla FEE (Fondazione per l\u2019educazione ambientale), che premia le localit\u00e0 balneari che si sono distinte per un rigoroso rispetto dei criteri relativi alla gestione sostenibile del territorio e concrete politiche di sostenibilit\u00e0 ambientale.\nInfrastrutture e trasporti.\nLe vie di comunicazione pi\u00f9 importanti sono la SS 106 ed il tratto ferroviario Taranto-Reggio Calabria. Dista 21\u00a0km dal centro di Catanzaro (11\u00a0km dal quartiere di Catanzaro Lido), 55\u00a0km dall'aeroporto di Lamezia Terme, 50\u00a0km da Crotone e dall'aeroporto di Crotone, 50\u00a0km dalla Sila Piccola, 40\u00a0km da Soverato."}
{"id": "32629", "revid": "1429175", "url": "https://it.wikipedia.org/wiki?curid=32629", "title": "Simeri Crichi", "text": "S\u00ecmeri Crichi \u00e8 un comune italiano di abitanti della provincia di Catanzaro in Calabria.\nOrigini del nome.\nIn origine, il nome del paese era \"Symari\", termine latino derivante da uno dei due fiumi che delimita il confine territoriale, per l\u2019appunto il fiume Simeri. A questo, nel tempo, venne aggiunto il termine Crichi, dal greco \"Krikos\" (anello) o dal latino \"Ocris\", che invece significa \u201cmonte sassoso\u201d. \nStoria.\nNel medioevo la cittadina prosper\u00f2 sotto il governo bizantino, che fortific\u00f2 il perimetro abitato.\nNel 1541 il territorio di Simeri Crichi (e anche quello di Soveria Simeri) era di propriet\u00e0 del duca Ignazio Barretta appartenente al Ducato di Simeri. Simeri appartenne poi ai Borgia fino al 1622. Dopo i Borgia, la terra pass\u00f2 ai Ravaschieri, gi\u00e0 principi di Satriano. Il casale di Simeri fu poi dei De Fiore, dei Barreta Gonzaga e dei De Nobili, con Emanuele De Nobili che vi rimase fino al 1806, anno dell'eliminazione della feudalit\u00e0.\nSimeri \u00e8 il borgo pi\u00f9 antico, d'origine medievale: in questa zona sono stati portati alla luce una serie di reperti della prima met\u00e0 del ferro e del periodo magnogreco.\nCrichi, invece, fu fondato nella seconda met\u00e0 del XVIII secolo, pare da un gruppo di contadini di Sellia.\nPer quanto riguarda Simeri i primi feudatari risultano i Falloc e poi i Ruffo. A loro seguirono i Centelles e poi, nel 1482, i d'Aragona d'Ayerbe che, conti dal 1519, mantennero la titolarit\u00e0 fino al 1580. La baronia, da quest'anno, pass\u00f2 attraverso diverse famiglie. Fu di Casa Borgia, poi dei Ravaschieri di Satriano, dei De Fiore (marchesi dal 1715), dei Barretta Gonzaga (con titolo di duchi dal 1749) ed infine, dei De Nobili di Catanzaro, ultimi feudatari. Danneggiato dal terremoto del 1783, Simeri fu riconosciuto comune con decreto del 4 maggio 1811 e gli furono attribuite le frazioni di Crichi e di Petrizia (quest'ultima gli fu tolta con il riordino amministrativo borbonico del 1816 e attualmente fa parte del comune di Sellia Marina). Con decreto del 16 settembre 1848 il comune fu riunito e la sede municipale spostata a Crichi.\nSociet\u00e0.\nReligione.\nIl comune \u00e8 suddiviso in tre comunit\u00e0 parrocchiali, collocate nelle zone principali del paese: la \"parrocchia San Nicola di Bari\" nel capoluogo del comune (Simeri Crichi); la \"parrocchia Santa Maria Assunta\" nella frazione di Simeri, la \"parrocchia Santa Maria di Acquaviva\" nella zona marittima di Simeri Mare.\nInfrastrutture e trasporti.\nIl comune \u00e8 attraversato dalla Strada statale 106 Jonica.\nNote.\nMarcello Giovene, storico e scrittore. Per un trentennio ebbe l'incarico di Giudice Conciliatore nel comune di Simeri Crichi."}
{"id": "32630", "revid": "123597504", "url": "https://it.wikipedia.org/wiki?curid=32630", "title": "Sorbo San Basile", "text": "Sorbo San Basile (\"U S\u00f2rbu\" in calabrese) \u00e8 un comune italiano di 789 abitanti della provincia di Catanzaro in Calabria. \u00c8 posto alle pendici di una collina a pochi chilometri dal capoluogo di regione.\nStoria.\nSimboli.\nLo stemma comunale \u00e8 stato concesso con Decreto del presidente della Repubblica del 15 marzo 2018."}
{"id": "32631", "revid": "1543377", "url": "https://it.wikipedia.org/wiki?curid=32631", "title": "Soverato", "text": "Soverato (\"Suvar\u00e0tu\" in calabrese) \u00e8 un comune italiano di abitanti della provincia di Catanzaro in Calabria.\nGeografia fisica.\nSoverato, incastonata come una perla nel Golfo di Squillace, sorge su una pendice collinare tra le valli dell'antico Caecinus, odierno Ancinale, e quelle del torrente Beltrame.\nLa baia di Soverato rappresenta l'insenatura pi\u00f9 interna del Golfo di Squillace da cui parte l'istmo di Catanzaro.\nSoverato \u00e8 suddivisa in tre zone contingenti, la prima sulla costa (\"Soverato Marina\"), la seconda in bassa collina, poco distante e leggermente distaccata dalla prima (\"Soverato Superiore\") e la terza, alla stessa altezza della seconda, rappresenta quel che rimane della vecchia Soverato, distrutta dal terremoto del 1783 (\"Soverato Vecchia\"), risalente al IX-X secolo. La popolazione \u00e8 prevalentemente accentrata nella parte bassa della cittadina.\nLa sabbia delle lunghe spiagge di Soverato \u00e8 bianca e fine, le acque cristalline con un fondale sabbioso.\nOrigini del nome.\nL'attuale nome della Citt\u00e0, secondo tradizione, deriva dall'albero del sughero presente in grande quantit\u00e0 all'interno del territorio comunale e nelle zone limitrofe, quest'ultime un tempo parte del territorio di Soverato e oggi appartenenti ad altri comuni. \nStoria.\nEt\u00e0 del Bronzo.\nIn localit\u00e0 San Nicola sono presenti una serie di \"tombe a grotticelle\" risalenti a una probabile colonizzazione sicula della costa ionica calabrese durante l'et\u00e0 del bronzo. Alcuni reperti archeologici rinvenuti nel XX secolo sono oggi conservati presso il museo del Parco archeologico di Scolacium.\nPeriodo greco-romano.\nCon l'arrivo dei coloni Greci dell'Attica sulla costa ionica, Soverato pass\u00f2 sotto il dominio di Skylletion, e secondo tradizione locale il centro abitato che si and\u00f2 a formare prese il nome di Poliporto. Nel XX secolo \u00e8 stato rinvenuto un tesoretto di monete greche di diverse citt\u00e0 \u2013 Corinto, Crotone, Elea, Eraclea, Locri, Metaponto, Siracusa, Taranto\u2013 risalenti al IV-III secolo a.C., esposte oggi nel museo del parco archeologico di Scolacium. Nel periodo romano, sembra che nella marina di Soverato ci fosse un porto, ma non tutti gli studiosi sono concordi su questo punto. Comunque, sulla spiaggia in localit\u00e0 San Nicola, sono stati ritrovati resti di basamenti di magazzini (\"horrea\"), in seguito trasformati in cave per macine, che vengono alla luce in occasione di mareggiate. Nello stesso posto, poi, furono rinvenuti i resti di un grosso \"dolium\" (recipiente in cui gli antichi conservavano il vino, il grano, o altri prodotti di uso quotidiano) e di alcune monete romane. Secondo leggende locali, durante le Guerre Puniche tra Soverato e Montepaone ebbe luogo una battaglia tra gli eserciti di Annibale e Claudio Marcello.\n\"Suberatum\" bizantina e dominio normanno.\nLa nascita dell'antica \"Suberatum\" sul colle vicino all'attuale Soverato Superiore, risale probabilmente tra il IX e il X secolo, quando i saraceni fondarono emirati lungo le coste calabresi (nel 904 d.C. venne conquistato l'avamposto bizantino di Squillace e fu fondato l'omonimo emiro) e quindi il popolo necessitava di un luogo protetto lontano dalla costa per sopravvivere alle costanti incursioni (inoltre cronache calabresi e bizantine riportano che il generale bizantino Niceforo Foca avesse fatto emanare un decreto, secondo il motto \"Ascendant ad montes\", il quale stabiliva l'obbligo di trasferimento dei centri costieri in zone interne pi\u00f9 sicure, al fine di contrastare le incursioni). Un antico manoscritto del 1096 segnala la presenza di un mulino \"\u2026in territorio Suberati\". \u00c8 probabile che il nuovo villaggio sia stato fondato sulle rovine di un antico \"castrum\" romano o di una fondazione bizantina (\"kastron\" o \"kastellion\"), secondo il racconto di un manoscritto tratto dall'Archivio Marincola e datato 1570: \"Sito de detta terra sta posta e edificata sopra uno monte a fronte lo levante e circundata tutta de fabrica \u00e8 torre \u00e0 torno dentro la qual terra v\u00e8 la sua chiesa maggiore intitolata santa Maria della Sanit\u00e0, da ponente detta terra e circundata dal fiume nominato Vetrano [Beltrame] dentro la qual terra nel prio eminente loco cio\u00e8 il sito ove era primo il castello nello quale se vedano molti fabrichi Antique et difatte dette fabrice son della corte de sua Jurisditione\u2026\".\nIn seguito alle Guerre Bizantino-Normanne, la Calabria pass\u00f2 sotto il dominio della casata Altavilla. Soverato probabilmente divenne normanna dopo la definitiva caduta di Squillace nel 1059 e appartenne forse al neocostituito feudo, assegnato prima a Guglielmo e poi al Gran Conte Ruggero: il feudo di Squillace era infatti l'unica \"\n\"Universitas\" della zona, cio\u00e8 un Comune con personalit\u00e0 giuridica e autonomia amministrativa, mentre gli altri centri erano \"casali\"; tra questi, anche Petrizzi e Argusto appartenevano alla sua giurisdizione.\nPeriodo svevo.\nDurante questo dominio, iniziato verso il 1194, si hanno notizie pi\u00f9 dettagliate sui vari feudatari di Soverato; a Ferdinando Passalacqua, nel 1213, Federico II concesse il feudo di Soverato e gli diede l'investitura da cavaliere. Ferdinando fu capostipite di una famiglia che regn\u00f2 fino all'avvento degli Angioini (1266).\nIn un documento di et\u00e0 angioina il quale attesta la cessione di Soverato alla famiglia Passalacqua, il paese viene riportato come \"oppidum\", ovvero come insediamento cittadino fortificato.\nPeriodo angioino.\nNel 1271 Soverato pass\u00f2 per accordi con il re Carlo I dalla famiglia Passalacqua a Giovanni De Montfort-Castres e al fratello Simone, feudatario anche del feudo di Satriano e della Contea di Squillace; negli anni a seguire si verific\u00f2 un vorticoso avvicendarsi di vari feudatari, legati ora agli Angioini ora agli Aragonesi. Verso la fine del XIII secolo, ai De Montfort-Castres subentr\u00f2 Giacomo II Castrocucco su concessione di re Carlo II; dopo un breve periodo sotto l'egida della Baronia di Mileto (famiglia Sanseverino), nel 1317 il paese passo a Tommaso Marzano, I conte di Squillace, e ai suoi successori; nel 1436 Antonio Marzano lo concesse a Guglielmo dei Passalacqua, famiglia che dopo oltre due secoli ne riotteneva il possesso.\nPeriodo aragonese.\nIl 1443 segn\u00f2 l'avvento del dominio Aragonese; durante il regno di Alfonso I, Guglielmo perse il feudo, forse per ribellione o per altri intrighi di corte, e il re lo concesse a un certo Valentino Claver. In seguito, per alcuni anni Soverato, come molti centri calabresi, fu Comune demaniale. Nel 1483 pass\u00f2 a Federico d'Aragona. A partire da questa data si hanno notizie abbastanza precise circa l'ampiezza della popolazione, numerata per fuochi, ovvero per nuclei familiari.\nSoverato alla Famiglia Borgia (XV-XVI Sec.).\nNel 1494 Soverato fu donata in dote dal padre Alfonso II, nuovo re di Napoli, alla figlia Sancia d'Aragona, andata in sposa a Goffredo Borgia, figlio di papa Alessandro VI; a quel tempo il paese faceva parte del Principato di Squillace. I Borgia lo mantennero per quasi un secolo.\nAttorno al 1490 padre Francesco Marini da Zumpano fond\u00f2 il monastero della Piet\u00e0 (oggi territorio di Petrizzi), che divenne centro della riforma Agostiniana propugnata dallo stesso Marini. A lui si deve anche la presenza della Deposizione marmorea, detta \"Piet\u00e0\", scolpita a Palermo nel 1521 da Antonello Gagini, oggi conservata nella chiesa matrice della citt\u00e0.\nXVI secolo e le incursioni turche.\nIntorno alla seconda met\u00e0 del 1500, per porre rimedio alle frequenti incursioni saracene, Carlo V, re di Napoli, ordin\u00f2 la costruzione di torre costiere a protezione dei centri abitati; tre di queste erano situate nel territorio di Soverato: la Finibus Terrae a Montauro; la Santa Maria di Poliporto, pi\u00f9 nota come torre di Galilea o torre di Carlo V, sullo sperone di Spina Santa (l'attuale Panoramica di Soverato); la torre Ravaschiera, nel territorio di Satriano. Durante questo secolo Soverato era arrivata alla sua massima espansione territoriale: il territorio infatti si estendeva dalla foce del fiume Vetrano (Beltrame) a quella del fiume Ancinale, e comprendeva anche l'entroterra, fino a Gagliato, Argusto, Petrizzi, Montepaone e Olivadi, per poi riscendere lungo l'Ancinale passando per il bivio di Turrati. Inoltre in poco pi\u00f9 di un secolo, dal 1447 al 1561, il borgo aveva segnato un costante incremento della popolazione: dai 425 abitanti del 1447, il paese ne registr\u00f2 450 nel 1545 e 575 nel 1561. Ebbe fama il dotto predicatore fra' Giacomo da Soverato, monaco cappuccino, che fu padre provinciale e \"diffinitore generale\" dell'Ordine. Mor\u00ec a Napoli nel 1594.\n1594: Il saccheggio di Basci\u00e0 Cicala.\nIl 10 settembre 1594 Scipione Cicala, pirata Turco di origini genovesi, arriv\u00f2 con novanta galere, risal\u00ec il fiume fin sotto le mura del paese e lo attacco spietatamente bruciando case, uccidendo abitanti e depredando beni. Durante il trasporto dei beni sulle navi una grossa campana d'oro, probabilmente della chiesa matrice del paese, cadde nel fiume e non fu mai ritrovata.\nDal 1600 al 1783.\nDopo oltre un secolo di possesso ininterrotto, i Borgia cedettero il feudo di Soverato; cos\u00ec, dai primi del 1600 e per circa un trentennio il paese pass\u00f2 nelle mani di vari feudatari. Nel 1607 Soverato appartenne agli Scoglio, un'agiata famiglia di mercanti che risiedevano a Catanzaro; nel 1610 per la prima volta il feudo pass\u00f2 ai Marincola, di origine Aragonese, che nel 1625 lo cedettero ai Loffredo; nel 1629 il paese fu dato alla famiglia Falco; i Marincola lo riacquistarono nel 1634, e lo mantennero fino al XIX secolo.\nQuesto periodo fu segnato da una serie di forti terremoti, tra i quali quelli del 1627 e dell'28 marzo e 8 giugno 1638, e soprattutto quello del 1659, che misero a dura prova la sopravvivenza del piccolo villaggio provocando una diminuzione costante del numero di abitanti: 510 nel 1635, 315 nel 1648, 195 nel 1669 e appena 110 nel 1679, che rappresenta il minimo storico nella vita di Soverato. Tuttavia, il villaggio ebbe una pronta ripresa demografica, e in poco pi\u00f9 di un decennio, dal 1679 al 1691, raggiunse le 300 unit\u00e0 che mantenne fino al 1783.\n\u00c8 giunta a noi anche una piccola descrizione dell'antica \"Suberatum\" data 1691 di Giovanni Fiore da Cropani, frate Cappuccino: \"Io lo credei d'antica origine, perch\u00e9 cos\u00ec me ne porgono la conghiettura, la positura del sito e la qualit\u00e0 delle mura. E se ne volessimo prestar credenza ad uno scritto \u00e0 penna, egli \u00e8 il sopravanzo d'un'antichissima Citt\u00e0, gi\u00e0 posta sul lido, e poi rovinata da' Barbari ne' secoli della grazia. E vie pi\u00f9 n'\u00e8 la credenza, dalli molti Villaggi, i quali racchiudeva in quei tempi sotto al suo dominio.\"\nIl terremoto del 1783.\nIl 28 marzo del 1783 un violento terremoto scosse l'intera Calabria, sin dalla notte violente scosse che a volte durarono anche pi\u00f9 di due minuti rasero al suolo interi paesi, tra cui Soverato. Un documento dell'epoca riporta: \"Case distrutte 25 - Danneggiate le mura, il palazzo baronale e la torre\". Un altro manoscritto attesta che erano: \"\u2026anco offese le mura della Terra, e con essa la Torre della medesima, il palazzo baronale intraperto\"; inoltre andarono persi molti manoscritti preziosi.\nI danni furono stimati in Ducati altissimi perci\u00f2 agli abitanti di Soverato convenne rifondare nuovamente il paese piuttosto che recuperare la somma per ricostruire le case distrutte dal terremoto. Il nuovo centro venne fondato su una vicina collina chiamata \"Arizzone\" e prese il nome di \"Soverato Nuovo\". Nonostante i gravissimi danni materiali, \"Suberatum\" sub\u00ec solo una perdita umana su 303 abitanti.\nDal terremoto fino a oggi.\nFinita la costruzione del nuovo paese Soverato continu\u00f2 ad espandersi ritornando anche sulla costa dove gi\u00e0 nel XVIII secolo esisteva una piccola comunit\u00e0 di pescatori. Quest'area abitata dai pescatori, l'attuale Soverato Marina, risultava nei libri parrocchiali gi\u00e0 dal '600 come Santa Maria di Poliporto o \"Paleporto\". Nell\"'Atlante geografico del Regno di Napoli delineato per ordine di Ferdinando IV re delle Due Sicilie &amp; C. &amp; C. da Gio. Antonio Rizzi-Zannoni geografo di Sua Maest\u00e0\" e terminato nel 1808, vengono riportate le localit\u00e0 di \"Soverato diruto\" (l'attuale Soverato Antica) e Soverato Nuovo ; inoltre \u00e8 presente una zona con iscrizione S.M., probabilmente riferendosi all'attuale Soverato Marina col nome di \"Santa Maria\". Sempre nello stesso atlante \u00e8 presente un certo \"Fortino di Paliporto\", riferibile probabilmente alla Torre costiera di Carlo V o forse al castello oggi scomparso.\nFino al 1806, anno dell'eversione della feudalit\u00e0 ad opera dei francesi la citt\u00e0 fu sotto l'amministrazione dei duchi di Petrizzi.\nLo sviluppo di Soverato avvenne dal 1875 in poi quando venne costruita la ferrovia della linea Taranto-Reggio Calabria e gli amministratori dell'epoca decisero di trasferire, nel 1881, la sede municipale da Soverato (Superiore) alla Marina.\nDurante il primo decennio del '900 fu di passaggio dalla citt\u00e0 il salesiano Michele Rua, primo successore di Don Bosco, che era in cerca di una terra per poter edificare una nuova opera Salesiana. Grazie alla baronessa Scoppa, la quale don\u00f2 una delle sue terre, venne posta la prima pietra per la nuova opera Salesiana che vedr\u00e0 la luce nel 1908, prima come Chiesa e in seguito come Istituto scolastico con indirizzo classico, diventando il pi\u00f9 grande istituto Salesiano del Sud Italia per anni.\nDurante la Seconda Guerra Mondiale in localit\u00e0 Santicelli sorse un avamposto tedesco con cannoni di contraerea, a causa di quest'ultimi la citt\u00e0 venne bombardata diverse volte.\nNel 1947, gi\u00e0 piegata dal dopoguerra, fu scossa da un violento terremoto (con epicentro a Satriano) che rase quasi al suolo i paesi limitrofi, ma arreco non ingenti danni alla cittadina che riusc\u00ec a superare in poco tempo.\nFino a met\u00e0 del XX secolo Soverato vide lo sviluppo di varie attivit\u00e0 commerciali e piccole industrie nonch\u00e9 la nascita di campeggi e hotel, e quindi un incremento turistico, che le valse il nome di \"\"Perla dello Ionio\".\"\n\u00c8 stata dichiarata citt\u00e0 dal presidente della Repubblica Giovanni Leone nel 1974.\nLa notte tra il 9 e il 10 settembre del 2000, una disastrosa alluvione colp\u00ec la parte nord di Soverato, facendo straripare il torrente Beltrame, distruggendo il Camping \"Le Giare\" e provocando 12 morti e 1 disperso.\nEconomia.\nSoverato \u00e8 il comune pi\u00f9 ricco della Calabria (2019), con un reddito imponibile pro capite di euro che lo pone davanti a Rende (), Catanzaro () e Cosenza ().\nIl comune si fregia della Bandiera Blu, riconoscimento conferito dalla FEE alle migliori localit\u00e0 costiere europee e della bandiera verde per le spiagge migliori per i bambini Soverato \u00e8 conosciuta con l'appellativo turistico \"Perla dello Jonio\".\nDal 2009, con decreto regionale, \u00e8 stato istituito il \"Parco Marino \" Baia di Soverato\" \", habitat naturale del cavalluccio marino.\nInfrastrutture e trasporti.\nStrade.\nLa citt\u00e0 \u00e8 servita dalla Strada statale 106 Jonica e dalla Strada statale 182 delle Serre Calabre.\nFerrovie.\nLa citt\u00e0 \u00e8 servita dalla stazione ferroviaria di Soverato, inaugurata nel 1875, posta sulla ferrovia Jonica.\nAutolinee.\nLa citt\u00e0 dispone di un'autostazione."}
{"id": "32632", "revid": "1516566", "url": "https://it.wikipedia.org/wiki?curid=32632", "title": "Soveria Mannelli", "text": "Sover\u00eca Mannelli \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nSover\u00eca Mannelli \u00e8 situata in una conca, solcata dal fiume Amato, formata dalla depressione dei contrafforti meridionali della Sila e del massiccio del Reventino. L'abitato \u00e8 in declivio, con la parte pi\u00f9 antica conosciuta come \"San Tommaso\" o \"Mannelli\" in alto e la parte relativamente moderna \"Soveria\", ormai senza soluzione di continuo con la precedente, pi\u00f9 in basso, in posizione pianeggiante lungo l'antica Strada statale 19 delle Calabrie. Pi\u00f9 distanti dal centro urbano le localit\u00e0 di Colla, Pirillo e Santa Margherita.\nPer l'altitudine, Sover\u00eca \u00e8 considerato territorio montano: l'altitudine prevalente \u00e8 di circa 800 m s.l.m. (minima 696 m, massima 988\u00a0m). Il sistema orografico, delineato dai fiumi Amato e Corace, si dirama da Nord-Ovest a Sud-Est dal passo di Borboruso (836\u00a0m s.l.m.) al monte Tiriolo (949\u00a0m s.l.m.) Nel territorio di Soveria si identificano i monti \"Rosello\" (918\u00a0m), \"San Tommaso\" (940\u00a0m) ed \"Eremita\" (909\u00a0m). I boschi si estendono per pi\u00f9 del 30% del territorio.\nI corsi d'acqua hanno carattere torrentizio. Nel territorio di Sover\u00eca, in localit\u00e0 \"Porta Piana\", nasce il fiume Amato, che origina dalla confluenza dei ruscelli \"Sabettella\" (che nasce dal monte Rosello) e \"Occhiorosso\" (che nasce dal monte San Tommaso). Corsi minori sono gli affluenti di sinistra dell'Amato (i torrenti \"Scaglione\", \"Menicone\", \"Galice\" e \"Ruina\") e gli affluenti di destra del Corace (i torrenti \"Quaresima\" e \"Guglielmino\"). Il Quaresima segna il confine col comune di Bianchi, il \"Guglielmino\" col comune di Carlopoli e il \"Galice\" con il comune di Decollatura.\nClima.\nL'altitudine e la presenza del monte Reventino, che la separa dal mare, fanno s\u00ec che il clima sia di tipo appenninico, con inverni freddi ed estati fresche, e che si verifichi una lunga stagione piovosa dall'autunno alla primavera.\nSulla base dei dati registrati dalla locale Stazione meteo nel periodo 1984-2017, il mese pi\u00f9 piovoso \u00e8 dicembre con 11,8 giorni, quello meno piovoso \u00e8 luglio con soli 2,4 giorni. Febbraio \u00e8 il mese con maggiori probabilit\u00e0 di precipitazioni nevose, con 2,4 giorni. L'inverno pi\u00f9 freddo \u00e8 stato quello a cavallo tra il 1991 e il 1992 con soli 4,9\u00a0\u00b0C di media. L'estate pi\u00f9 calda \u00e8 stata quella del 2021 con 25\u00b0C di media. La temperatura massima registrata \u00e8 stata di 38,3\u00b0C, il 2 luglio 1998. La seconda massima pi\u00f9 alta \u00e8 stata registrata il 29 giugno 2021 con 42\u00b0, umidit\u00e0 27%. La minima registrata \u00e8 stata di -10,7\u00a0\u00b0C.\nOrigini del nome.\nL'origine del nome \"Soveria Mannelli\" \u00e8 controversa. Per alcuni il toponimo \"Soveria\" sarebbe legato alla presenza di \"sorbi\" (\"suarvu\" nel dialetto locale), mentre \"Mannelli\" sarebbe legato alla produzione, tipica in questo territorio, di tessuti di lino realizzata con strumenti artigianali in legno detti \"manni\" nel dialetto locale. Una paretimologia fa derivare il toponimo Soveria da \"suvare\", vocabolo che, in dialetti di localit\u00e0 della Calabria Citeriore, distanti tuttavia da Soveria Mannelli, \u00e8 legato all'allevamento dei suini. Di recente lo storico locale Ferdinando Leo, sulla base di documenti del XVII secolo, ha ipotizzato che il toponimo \"Mannelli\", indicante originariamente l'attuale localit\u00e0 di \"San Tommaso\", derivasse dal cognome della famiglia \"Mannelli\", mentre \"Soveria\" corrisponderebbe all'antico toponimo latino \"Subareae\" (da \"sub\" = \"sotto\" e \"areae\" = \"aie\" o \"aree\"), utilizzato per indicare i territori situati a quote pi\u00f9 basse di Mannelli.\nStoria.\nPrima del 1807.\nLa storia di Sover\u00eca Mannelli prima dell'autonomia amministrativa (1807) \u00e8 legata alle alterne vicende politiche della contea di Martirano, dell'universit\u00e0 di Scigliano, una citt\u00e0 demaniale, e in piccola parte della Terra di Motta Santa Lucia.\nNelle memorie storiche di Francesco Antonio Accattatis (1686-1766) si legge che alla fine del XVII secolo la citt\u00e0 di Scigliano era costituita da sette quartieri e venti villaggi. L'abate Rosario Gualtieri, nelle aggiunte al libro dell'Accattatis, spiega che il terzo casale di Scigliano si soleva indicare con i nomi di \"Fornello\", \"San Tommaso\" o \"Mannelli\". \"San Tommaso\" (o \"Mannelli\") \u00e8 la localit\u00e0 posta nella parte pi\u00f9 alta di Soveria Mannelli. Il nome \"San Tommaso\" \u00e8 derivato da un oratorio, dedicato al Santo, costruito ai primi del Seicento da un certo don Tommaso Scaglione, canonico della cattedrale di Martirano. Non si sa invece dove fossero ubicate le prime abitazioni di \"Fornello\" ; attualmente con il nome \"Fornello\" viene indicata la collina situata fra i torrenti \"Sabettella\" e \"Occhiorosso\", subito oltre \"Porta Piana\", collina dove in realt\u00e0 non sono state rinvenute tracce di antiche costruzioni. Si ritiene pertanto che al tempo dell'Accattatis il nome \"Fornello\" dovesse estendersi anche alla collina prospiciente, dove attualmente sorgono via Maraschi, vico Tappi, via Indipendenza e il piccolo rione Bonacci, e dove sono presenti tracce di abitazioni costruite a partire dalla seconda met\u00e0 del XVII secolo, posteriori comunque alle pi\u00f9 antiche costruzioni di San Tommaso.\nIl territorio fu frequentato sporadicamente verosimilmente gi\u00e0 in epoca preistorica, come confermano alcuni rinvenimenti litici conservati nel Museo archeologico provinciale di Catanzaro, che tuttavia non sono stati studiati in modo approfondito e di cui non si conosce peraltro il sito esatto di ritrovamento. La vicinanza del fiume Amato, che si versa nel Tirreno, e del fiume Corace, che sbocca nello Ionio, favoriva il passaggio di uomini e gli scambi di merci.\nNel 1191, in localit\u00e0 \"Ruina\", si sarebbe combattuta una sanguinosa battaglia dai governatori di Nicastro e di Taverna (partigiani di Tancredi di Sicilia, figlio naturale di Ruggero il Normanno) contro Federico Lanza, uno dei capitani di Enrico VI di Svevia chiamato in loro aiuto dai governatori di Martirano e di Scigliano. La fonte primaria di queste vicende, riprese da alcuni storici fra cui Francesco Antonio Accattatis, \u00e8 l\"'Historia de' Sueui\" di Carlo Cal\u00e0, pubblicata a Napoli nel 1660; quest'opera venne composta sulla base di documenti falsificati dal cosentino Ferdinando Stocchi per cui \u00e8 verosimile che la \"battaglia di Ruina\" non sia mai avvenuta.\nVerso la fine del XVI secolo i territori di \"Fornello\" e \"San Tommaso\" erano soggetti \"in civilibus et criminalibus\" alla baronia di Pittarella, mentre dal punto di vista ecclesiastico gli stessi territori erano soggetti alla parrocchia di Pedivigliano. La baronia di Pittarella, alla quale i territori di Soveria erano stati infeudati nel 1592, nel 1706 pass\u00f2 dalla famiglia Scaglione alla famiglia Matera e fu ereditata da due sorelle, appartenenti a quest'ultimo casato, che avevano sposato rispettivamente un \"Micciulli\" e un \"Passalacqua\", dividendosi i beni: ai Micciulli spett\u00f2 \"San Tommaso\" e ai Passalacqua (nel 1744), assieme ad altri beni, \"Pittarella\", \"Fornello\" e \"Mannelli\".\nI primi abitanti permanenti si stabilirono nel territorio di Soveria in epoca non precisabile: di loro non sono conosciute tracce scritte o reperti materiali. Si ritiene che fino ai primi decenni del XVII secolo Soveria fosse abitata soltanto nella stagione primaverile-estiva. Alcune calamit\u00e0, quali carestie e terremoti succedutesi nei primi del Seicento indussero molte famiglie sciglianesi a trasferirsi nei casali dove possedevano terreni; pertanto Fornello, San Tomaso, Colla, Pirillo ed altri villaggi di Soveria ebbero incremento demografico ed edilizio dopo il 1638, anno in cui si verific\u00f2 un disastroso terremoto nella Valle del Savuto. Le frazioni \"Colla\" e \"Pirillo\" furono fondate da due fratelli Colosimo di Motta Santa Lucia che vi si stabilirono nel 1670, dopo aver ottenuto concessione di terre in enfiteusi da proprietari di Scigliano con regolare contratto notarile, come si legge nelle memorie civiche del parroco Giuseppe Talarico (secolo XVIII); nelle suddette memorie non vi \u00e8 menzione delle localit\u00e0 \"Colosimelli\" e \"Cardamonelli\", ma le loro vecchie abitazioni ne denunciano l'origine coeva a Colla e Pirillo.\nAlla fine del XVIII secolo l'Alfano, nella sua \"Descrizione del Regno di Napoli\", distingue ancora \"San Tommaso Mannelli\", casale di Scigliano, territorio demaniale, da \"Soveria\", feudo dei Passalacqua, di circa 700 abitanti.\nDopo il 1807.\nLa data di nascita ufficiale del comune \u00e8 stata fissata al 19 gennaio 1807, data in cui Soveria fu elevata a \"luogo\" dal governo di Rogliano, durante il regno di Giuseppe Bonaparte; il 19 gennaio 2007 \u00e8 stato celebrato con una pubblica manifestazione, il 200\u00ba Anniversario della nascita del Comune di Soveria Mannelli. Al momento della costituzione, al comune di Soveria erano uniti anche i territori dei comuni di Decollatura e di Castagna. Sia Decollatura che Castagna si staccarono successivamente da Soveria per diventare comuni autonomi: Decollatura nel 1810 e Castagna, assieme a \"Colla\", nel 1832. Il comune di Castagna fu tuttavia soppresso nel 1863 e aggregato al comune di Carlopoli; ma nel 1870 Colla fu staccata da quest'ultimo e assegnata nuovamente e definitivamente al comune di Soveria.\nAlla vigilia dell'autonomia amministrativa, il 22 marzo 1806, a Soveria era scoppiata una rivolta popolare contro le truppe di occupazione francesi, nota come i \"Vespri calabresi\". Guidati da Carmine Caligiuri un gruppo di soveritani assal\u00ec le truppe francesi uccidendo quattordici soldati. La rivolta si estese rapidamente ai paesi vicini. Tuttavia pochi giorni dopo, il 28 marzo, nel corso di uno scontro con le truppe francesi nei pressi di Scigliano, Carmine Caligiuri fu ucciso. Per rappresaglia, Soveria venne data alle fiamme. Il processo per la rivolta venne celebrato a Cosenza cinque anni dopo e si concluse con pesanti condanne per i soveritani: pena capitale per Francesco Antonio Caligiuri e Matteo Inzelletto, 30 anni di reclusione per Cardamone dei Giurati, Giovan Battista Marasco e Francesco Cardamone.\nSoveria ha fatto parte della diocesi di Martirano fino al 1818 quando, per gli effetti della bolla pontificia \"De utiliori\", in seguito al concordato fra la Santa Sede e il Regno delle Due Sicilie, la diocesi di Martirano fu soppressa e aggregata a quella di Nicastro, denominata dal 1986 diocesi di Lamezia Terme. Nello stesso 1816 il comune pass\u00f2 dalla provincia di Calabria Citeriore (capoluogo Cosenza) alla provincia di Calabria Ultra Seconda (capoluogo Catanzaro), istituita proprio in quell'anno.\nIl 30 agosto 1860 un corpo dell'esercito borbonico di 12\u00a0000 uomini, comandato dal generale Ghio, si arrese alle truppe garibaldine di Stocco, in seguito all'azione diplomatica svolta da Ferdinando Bianchi ed Eugenio Tano e sotto la minaccia dell'imminente arrivo dei volontari guidati dal maggiore Pasquale Mileti. I motivi alla base della resa delle truppe borboniche non sono del tutto noti; le conseguenze furono tuttavia determinanti per l'occupazione del Sud. Commenta lo storico Raffaele de Cesare (1845-1918):\nSoveria Mannelli sub\u00ec ingenti danni nel corso della seconda guerra mondiale. Per la sua posizione geografica Soveria ospitava il comando del XXXI Corpo d'armata italiano Il 5 settembre 1943 un violento bombardamento aereo alleato caus\u00f2 numerosi danni alle abitazioni civili, soprattutto a quelle localizzate nelle vicinanze della stazione ferroviaria del capoluogo, in prossimit\u00e0 della sede del comando del XXXI corpo d'armata (le abitazioni della famiglia De Filippis, trasformate successivamente in sala cinematografica), e in prossimit\u00e0 del comando delle truppe tedesche (\"Palazzo Cimino\" e \"Villa Pellico\" nell'attuale Viale Rosario Rubbettino).\nNel 2000 Soveria \u00e8 entrata a far parte della comunit\u00e0 montana Monti Reventino Tiriolo Mancuso.\nPer effetto ed a seguito del DPR 19 gennaio 2008 il comune di Soveria Mannelli ha diritto, nei suoi atti ufficiali, di fregiarsi del titolo di citt\u00e0, per particolari benemerenze civiche.\nSimboli.\nStemma.\nLa descrizione dello stemma comunale, come enunciata dall'articolo 4 dello statuto comunale, \u00e8 la seguente:\nMonumenti e luoghi d'interesse.\nArchitetture religiose.\nParrocchiale San Giovanni Battista.\nLa forma attuale risale ai primi del XIX secolo. In origine la chiesa consisteva in un piccolo oratorio, dedicato a San Giovanni Battista, costruito in vicinanza del \"Palazzo\" baronale. Nel 1668 l'oratorio venne elevato a parrocchia da Mons. Gian Giacomo Palemonio dietro richiesta del feudatario locale ma lanuova parrocchia in realt\u00e0 non funzion\u00f2 mai come tale Danneggiato dal terremoto del 27 marzo 1638, l'oratorio cadde in rovina. La parrocchia cominci\u00f2 a funzionare dopo l'autonomia amministrativa raggiunta da Soveria nel 1807, con la costruzione dell'edificio attuale, nel corso del tempo spesso riparato e restaurato dopo i danni subiti da terremoti ed incendi. Il campanile a forma di cupola \u00e8 stato realizzato nel 1938 grazie al finanziamento di un soveritano emigrato nelle Americhe, Emilio Pascuzzi.\nParrocchiale San Michele.\nLa chiesa della localit\u00e0 \"San Tommaso\", dedicata a San Michele Arcangelo, \u00e8 a croce latina, con tre navate di cui la principale centrale, pi\u00f9 avanzata, \u00e8 lunga 17,50 m e le due laterali 12,50\u00a0m. Il transetto \u00e8 largo 12\u00a0m. Nell'abside centrale una cupola a tutto sesto.\nLa costruzione della chiesa \u00e8 iniziata alla fine del XVII secolo (\u00e8 citata infatti nella Relazione \"ad limina\" del 1699 del vescovo di Martirano Veraldi) ed \u00e8 stata completata nel 1754, come \u00e8 attestato da un'iscrizione posta sulla facciata. La chiesa, dedicata a San Michele, fu elevata a parrocchia dal vescovo Falcone nel 1736; ma l'opposizione del parroco di Pedivigliano ne imped\u00ec l'autonomia, per cui pot\u00e9 avere un proprio parroco solo nel 1774. Dal 1774 datano i registri parrocchiali. L'edificio della chiesa parrocchiale di San Michele \u00e8 stato chiuso al culto dal 1999 per lavori di restauro.\nIn precedenza nella localit\u00e0 \"San Tommaso\" esisteva una chiesetta rurale dedicata a San Tommaso apostolo, fatta costruire alla fine del XVI secolo da don Tommaso Scaglione, un canonico della cattedrale di Martirano; la localit\u00e0 di San Tommaso ha preso il nome da questo antico oratorio, di cui tuttavia non \u00e8 rimasta traccia.\nIl parroco di San Michele officiava anche nella \"Chiesa della Madonna del Rosario\", una chiesa costruita nel 1830 nella localit\u00e0 \"Colla\".\nSociet\u00e0.\nTradizioni e folclore.\nCostume tradizionale.\nDurante il suo viaggio nelle Calabrie, il 27 maggio 1841 l'incisore inglese Arthur John Strutt pass\u00f2 per Soveria Mannelli e descrisse con dovizia di dettagli il costume femminile indossato da una fanciulla intenta a riempire un barile d'acqua. \nIstituzioni, enti e associazioni.\nL'ospedale civile.\nL'ospedale civile, situato in viale Rosario Rubbettino, svolge dall'epoca della sua realizzazione ed apertura (1974) un ruolo insostituibile di presidio per la tutela della salute di tutto il comprensorio montano circostante, che si allarga anche a numerosi comuni della provincia di Cosenza, come Bianchi, Colosimi, Panettieri, Pedivigliano e Scigliano.\nCome prescritto dal \"Piano Regionale per la salute\" della Regione Calabria,\nNella struttura sono presenti i servizi di:\nEconomia.\nIn epoca storica, a partire dal XVII secolo, e fino ai primi decenni del XX secolo, la principale attivit\u00e0 economica di Soveria era la lavorazione del lino coltivato nella vicina Sila. Le attivit\u00e0 artigianali e commerciali si incrementarono dopo la creazione, ai primi dell'Ottocento, della strada che da Tiriolo portava a Battipaglia (l'attuale Strada statale 19 delle Calabrie). L'incremento delle attivit\u00e0 industriali subirono invece una battuta d'arresto attorno al 1970 imputabile anche alla mancanza di infrastrutture e alla relativa lontananza dell'autostrada. Nello stesso periodo, tuttavia, l'apertura dell'Ospedale civile imped\u00ec la caduta dell'occupazione.\nLa vocazione alle attivit\u00e0 produttive di Soveria Mannelli \u00e8 testimoniata da un lato dal Lanificio Leo, una fabbrica fondata nel 1873 in cui la produzione di tessuti avviene ancora adoperando gli antichi macchinari, dall'altro dai moderni stabilimenti grafici della Rubbettino Editore e dall'opificio industriale della \"Camillo Sirianni Sas\" che produce arredi scolastici. Sono attive inoltre numerose piccole industrie che operano nel settore alimentare, soprattutto nella lavorazione dei funghi.\nInfrastrutture e trasporti.\nStrade.\nSoveria \u00e8 attraversata dalla strada statale 19 delle Calabrie che la collega con Catanzaro (distante 42\u00a0km, passando per Tiriolo) e con Cosenza (distante 47\u00a0km, passando per Rogliano). \u00c8 equidistante inoltre fra la costa tirrenica e la Sila, alle quali \u00e8 collegata attraverso la strada statale 109 della Piccola Sila. Inoltre \u00e8 collegata all'autostrada A2, a cui si accede allo svincolo Altilia-Grimaldi, per mezzo della strada statale 616 di Pedivigliano, lunga 16\u00a0km, che si imbocca a \"Coraci\", una frazione di Colosimi distante 7\u00a0km da Soveria.\nFerrovie.\nSoveria \u00e8 servita dalla linea Catanzaro-Cosenza delle Ferrovie della Calabria. Sono poste nel territorio comunale le stazioni ferroviarie di \"Soveria Mannelli\", \"Santa Margherita di Calabria\" e \"Serrastretta-Carlopoli\", lungo la tratta \"Soveria Mannelli-Catanzaro\", e \"Vaccarizzo\" lungo la tratta \"Soveria Mannelli-Cosenza\".\nMobilit\u00e0 urbana.\n\u00c8 collegata a Lamezia Terme e alla costa tirrenica per mezzo delle autolinee della ditta \"Bilotta\".\nSport.\nCalcio.\nLa principale societ\u00e0 calcistica \u00e8 l'Associazione Sportiva Dilettantistica Garibaldina e milita nel campionato di Promozione girone A.\nBocce.\nLa \"Bocciofila Garibaldina\" organizza tornei e partecipa a manifestazioni organizzate dalla FIB. Inoltre gestisce il bocciodromo in Viale Rosario Rubbettino.\nTennis.\nIl \"Circolo Tennis Soveria Mannelli\" \u00e8 attivo dal 1970, affiliato FIT, dal 1974 organizza il \"Torneo di Ferragosto\" Open Nazionale e partecipa al campionato regionale serie D1.\nRuzzola.\nLa Ruzzola \u00e8 uno sport tradizionale che si giocava con una forma di cacio preparata appositamente per il gioco. I giocatori, divisi in squadre di eguale numero, si alternavano cercando di lanciare il pi\u00f9 lontano possibile il formaggio, senza farlo uscire dal percorso stabilito, partendo dal punto preciso in cui era arrivati col tiro del precedente compagno di squadra (una specie di staffetta in cui il cacio fungeva da testimone). La squadra che terminava il percorso col minor numero di colpi vinceva il premio consistente nella forma di cacio utilizzata per il gioco.\nMotociclismo.\nNel motociclismo la cittadina \u00e8 rappresentato dal Club maxiscooter \"Garibaldini\"."}
{"id": "32633", "revid": "209113", "url": "https://it.wikipedia.org/wiki?curid=32633", "title": "Pachino", "text": " \nPachino (\"Pachinu\" in ) \u00e8 un comune italiano di abitanti del libero consorzio comunale di Siracusa in Sicilia.\nPachino \u00e8 la citt\u00e0 che ospita la coltivazione dell'omonimo pomodoro ciliegino IGP.\nGeografia fisica.\nTerritorio.\nPachino \u00e8 situata nell'estremo sud est della Sicilia, a 51 chilometri da Siracusa. I comuni limitrofi sono: Noto a nord, Portopalo di Capo Passero a sud e Ispica a ovest.\nLe spiagge.\nLe spiagge del territorio di Pachino modellano la costa per un totale di 8 chilometri. Le pi\u00f9 conosciute sono quelle di \"Lido\", \"Cavettone\" e \"Morghella\" sulla costa ionica (a partire da Marzamemi verso sud), mentre sulla costa mediterranea ci sono quella di \"Cuffara\" (conosciuta anche come \"Carratois\"), \"Costa dell'Ambra\", in zona Contrada Concerie, \"Scarpitta\", \"Chiappa\" e \"Raneddi\" (Granelli), fino al porto Ulisse. Il mare, limpido e di un intenso azzurro sulla costa ionica, anche in considerazione dei fondali, \u00e8 invece di colore verde smeraldo sulla costa mediterranea; ricco di fauna ittica, \u00e8 assai pescoso, il che rende la zona un importante riferimento commerciale, soprattutto per il mercato ittico catanese. \nLa ristorazione a base di pesce e il mare assai pulito fanno della zona di Pachino un luogo turistico molto apprezzato, con un flusso di stanziali e di turisti piuttosto rilevante, anche considerando l'interesse dei surfisti per una zona che, con le sue correnti ventose, si rivela particolarmente adatta alla pratica sportiva del windsurf.\nClima.\nPachino ha un clima mediterraneo subtropicale. Posta a 65 metri sul livello del mare, nella parte sud-orientale della provincia di Siracusa, a cavallo del mar Mediterraneo e dello Ionio, Pachino ha un clima secco in primavera e in autunno, mite d'inverno e caldo afoso in estate. La citt\u00e0 in primavera ed estate \u00e8 spesso ventilata. Le precipitazioni sono concentrate soprattutto durante l'inverno. \nLa neve \u00e8 un fenomeno assai raro. Gli episodi in cui il termometro scese a zero gradi risalgono a febbraio 1929, febbraio 1956 e al primo gennaio 2015.\nOrigini del nome.\nIl nome viene attestato in greco antico come \u03a0\u03ac\u03c7\u03c5\u03bd\u03bf\u03c2 (\"P\u00e1khunos\"), riadattato poi in lingua latina come \"Pachynus\" o \"Pachynum\".\nSecondo Tommaso Fazello l'etimologia sarebbe da rinvenire nel greco \u03c0\u03b1\u03c7\u03cd\u03c2 (\"pakh\u00fas\", \"abbondante\", \"fertile\").\nStoria.\nPreistoria.\nIl promontorio di Pachino si \u00e8 formato nel periodo del Cretaceo (pi\u00f9 di 70 milioni di anni fa). Pare che il \"Promontorium Pachyni\" fosse abitato sin dalle prime epoche preistoriche, anche se di queste presenze non restano molte testimonianze: circa 10.000 anni fa fu abitata la grotta \"Corruggi\", nella quale vennero rinvenuti moltissimi reperti archeologici, che si trovano conservati in gran parte presso il Museo archeologico regionale Paolo Orsi di Siracusa. Si tratta di raschiatoi, coltelli, lance, punteruoli, aghi e altri oggetti di uso quotidiano. \nDalle grotte Corruggi e del Fico, durante il periodo neolitico (tra l'8000 e il 1500 a.C.), l'uomo pass\u00f2 a vivere nelle grotte (una delle pi\u00f9 note di questa zona \u00e8 quella di Calafarina). \nSuccessivamente, nell'et\u00e0 del ferro, del rame e del bronzo, fino all'arrivo dei Siculi, le abitazioni rupestri si spostarono nella vicina zona denominata \"Cugni di Calafarina\". Qui nacquero villaggi e necropoli, un dolmen per i defunti ed un forno sotterraneo per la lavorazione dei metalli, i cui resti, portati alla luce da Paolo Orsi, sono tuttora ben visibili e discretamente conservati.\nAntichit\u00e0.\nDal 750 a.C. in poi, il territorio di Pachino fu abitato da fenici, punici e greci.\nDal 200 al 400 d.C., a dominare la zona furono i romani, che ne fecero un centro di attivit\u00e0 commerciali e di colonizzazione. Con loro si svilupp\u00f2 notevolmente l'agricoltura, e specialmente la coltivazione della vite e del frumento. Nel periodo ellenistico, furono edificati alcuni templi, di cui uno dedicato ad Apollo Libystino. Ancora oggi rimangono i resti di un tempietto votivo agreste in contrada Cugni, localit\u00e0 nella quale furono tracciate le rotaie della via Elorina, tuttora ben visibili sulla roccia. La contrada Cugni, per l'alta concentrazione di resti antichi, risulta essere una sorta di \"parco archeologico\".\nMedioevo.\nDopo i romani, arrivarono prima i Bizantini (dal 500 all'800), poi gli Arabi (dall'800 al 1090) ed, infine, i Normanni. \nGli Arabi diedero il nome alla frazione di Marzamemi (porto delle tortore), nella quale costruirono la tonnara, rimasta funzionante fino agli anni cinquanta, introdussero la coltivazione degli agrumi, bonificarono le campagne, completarono l'acquedotto della Torre Xibini, costruirono le saline e i pozzi Senia per l'irrigazione dei campi (tuttora funzionanti), di cui uno alle porte di Marzamemi, detto \"u puzzu de quattru uocchi\", utilizzato nei secoli, anche a livello industriale, da popoli diversi, pirati compresi.\nIl declino della citt\u00e0 inizia con i Normanni, gli Aragonesi e gli Angioini. In questo periodo furono erette le fortificazioni di Torre Xibini e Torre Fano contro le invasioni piratesche dei Turchi.\nEt\u00e0 moderna.\nDal 1583 al 1714, nascono in Sicilia un centinaio di nuove terre feudali. In questo periodo si determina un sostanziale cambiamento della geografia dell'agro netino, con la fondazione, nella fascia costiera tra le tonnare di Marzamemi e Capo Passero e dei porti di Portopalo e della Marza, di Pachino e Portopalo.\nLa storia dell'attuale Pachino ha inizio quando, nel 1734, gli Starrabba di Piazza Armerina, proprietari dei feudi Scibini e Bimmisca e, come tali, aventi su tali feudi il titolo baronale oltre a quello di principi di Giardinelli, decisero di risiedere sul territorio per meglio curare i loro interessi. A tal fine, i fratelli Gaetano e Vincenzo Starrabba chiesero, nel 1758, a Carlo III di Borbone e, successivamente, nel 1760, a Ferdinando IV di Borbone l'autorizzazione a fondare una citt\u00e0 (\"licentia populandi\"), decreto che fu emesso a Napoli, in data 21 luglio 1760, e che fu reso esecutivo in data 1\u00ba dicembre 1760, ottenendo cos\u00ec l'investitura del titolo di Barone della neonato feudo.\nColonia maltese.\nIl principe Ferdinando I volle mettere in esecuzione le condizioni del Real Decreto. Invit\u00f2 perci\u00f2 i vicini maltesi a popolare il nuovo paese e pi\u00f9 di trenta famiglie accettarono l'invito. Le prime famiglie furono: Agius, Azzoppard, Arafam, Bughagiar, Bartolo, Caldies, Cultraro, Bonelli, Cammisuli, Borgh, Cassar Scalia, Boager, Fenech, Ferruggia, Grech, Mizzi, Meilach, Micalef, Mallia, Ongres, Saliba, Sultana, Xueref ed altri.\nPachino e Marzamemi nella seconda guerra mondiale.\nIl 10 luglio 1943, nel tratto di costa che va da Licata a Pachino, ebbe inizio con lo sbarco in Sicilia da parte degli Alleati. L'attacco all'Italia fu deciso da americani e britannici durante la Conferenza di Casablanca; la pianificazione e organizzazione vennero affidate al generale Dwight Eisenhower. \n\"L'operazione Husky\" costitu\u00ec uno dei pi\u00f9 grandi sbarchi della seconda guerra mondiale, permise l'occupazione in Europa delle potenze anglosassoni e l'attacco alle potenza dell'Asse. A mezzogiorno del 10 luglio i generali Alexander e Montgomery pranzarono all\u2019albergo di Pachino dedicato proprio ai Savoia, di propriet\u00e0 di Concettina Mescatello, al numero 13 di via Palestro, a pochi isolati dalla piazza centrale. A Pachino si erano infatti ritrovate anche le truppe che erano sbarcate a Marzamemi, oltre a quelle di Portopalo.\nDifesi e accompagnati da un intenso bombardamento navale rivolto alla costa, intorno alle 3:00 di notte (9/10 luglio), presso Marzamemi, nell'area di Pachino (che d\u00e0 il proprio nome all'erea geografica detta penisola di Pachino), i primi a sbarcare furono gli uomini della 231st Infantry Independent Brigade (la sopracitata brigata \"Malta\"), del generale Robert Urquhart, e la prima parte della 23rd Armoured Brigade (brigata corazzata) con gli Sherman, consistente nello Squadrone B del 46th (Liverpool Welsh) Royal Tank Regiment e nel 50th Royal Tank Regiment (il resto della brigata sarebbe giunta il 26 luglio). La brigata indipendente dell'isola di Malta comprendeva tre battaglioni (2\u00ba battaglione del Devonshire Regiment, 1\u00ba battaglione del Dorsetshire Regiment e 1\u00ba battaglione dell'Hampshire Regiment), batterie anticarro e antiaeree, genieri, artiglieri e ambulanze con medici da campo (il 200\u00b0 Field Ambulance del Royal Army Medical Corps). Costoro sbarcarono nel settore denominato \"Bark East\", sul lato settentrionale della spiaggia detta \"Green Beach\" (divisa in \"Amber\", \"Red\" e \"Scramble Red\").\nL'intera area della penisola di Pachino era difesa da circa 1.000 soldati italiani: 250 di questi erano posti nei capisaldi costieri delle spiagge che videro lo sbarco dei Royal Marines e dei canadesi. Il 40\u00b0 Commando nel prendere la spiaggia ebbe un solo caduto e 20 uomini feriti, mentre il 41\u00b0 ebbe 7 morti e 17 feriti. Sulle spiagge pachinesi, atterrarono inoltre anche gruppi di aliantisti (per errore); alcuni di essi, presi prigionieri, vennero liberati verso l'alba dai Royal Marines.\nNonostante isolati atti di resistenza, la difesa della penisola di Pachino si rivel\u00f2 cedevole e poco ostinata; il nemico, quindi, alle 9:00 del mattino del 10 luglio occup\u00f2 il centro urbano di Pachino in maniera pacifica (Pachino era un altro grosso centro del siracusano: nel 1940 sfiorava pure esso i 20.000 abitanti). Fu la brigata indipendente di Malta la prima a mettervi piede. Gli scozzesi, detti \"Jocks\", furono cos\u00ec lieti di non trovare ostilit\u00e0 nella popolazione, che fin da subito regalarono a piene mani cibo, dolciumi e sigarette; il capostazione della citt\u00e0, rimanendo positivamente colpito da quel determinato comportamento, telegraf\u00f2 al suo collega di Vizzini (cittadina dei monti Iblei che amministrativamente faceva parte della provincia catanese), mandandogli un messaggio di rassicurazione sul fatto che sebbene l'invasione fosse cominciata, non riteneva vi fosse alcunch\u00e9 da temere per la popolazione civile, poich\u00e9 gli Alleati mostravano per essa benevolenza.\nVerso mezzogiorno i canadesi presero l'aeroporto di Pachino; distrutto sia dalle bombe che dagli italiani, che lo avevano arato per impedire agli inglesi di utilizzarlo, ma questi in tempi brevi lo sistemarono e, come fecero con la piana di Cassibile, lo fecero divenire sede della Royal Air Force. Conquistata tutta la penisola pachinese, parte dei canadesi segu\u00ec la 51\u00aa divisione e la 231\u00aa brigata, rimanendo nel siracusano (dirigendosi verso Rosolini e Noto), altra parte di essi si diresse invece alla conquista della provincia di Ragusa; entrambe le parti si inoltrarono poi, su ordine improvviso di Montgomery, nella Sicilia centrale.\nCultura.\nDal 2007 la citt\u00e0 di Pachino \u00e8 gemellata con il comune svizzero di Bienne.\nIstruzione.\nLa citt\u00e0 consta di 3 istituti comprensivi statali, 2 istituti privati e 2 istituti di istruzione secondaria superiore:\nCinema.\nLa citt\u00e0 di Pachino e i suoi dintorni sono stati pi\u00f9 volte scelti come \"location\" di diversi set cinematografici, fra cui:\nPachino \u00e8 stata inoltre il set di alcune puntate della fiction \"Il commissario Montalbano\".\nDal 2000 la citt\u00e0 ospita il Festival del Cinema di Frontiera, che si svolge nella piazza principale di Marzamemi in piazza Regina Margherita, con proiezioni di film e cortometraggi provenienti da diverse zone del mondo.\nGeografia antropica.\nFrazioni.\n\"Marzamemi\" \u00e8 il borgo marinaro di Pachino. Il suo nome deriva dall'arabo \"Marsa-al-hamem\", che significa \"rada delle tortore\", ultima frontiera dell'isola, punta estrema della Sicilia. In principio fu un villaggio arabo. Il centro di Marzamemi, con le sue architetture (tra cui le saline, la tonnara e le prime \"casuzze arabe\" risalgono a questo primo insediamento. L'attuale Marzamemi ha preso forma e una veste ufficiale nel 1752, quando il Principe di Villadorata fece costruire il palazzo, la loggia, la nuova tonnara e la chiesetta. Un'altra frazione di Pachino \u00e8 Granelli. In Granelli sorgono molte villette abusive e bar che si affacciano direttamente sulla battigia del Mar Mediterraneo.\nEconomia.\nPachino \u00e8 un paese che fonda la sua economia essenzialmente sull'agricoltura. Nel XIX secolo si era sviluppata la coltivazione del cotone, ma gi\u00e0 dalla fine dell'Ottocento si diffuse e si consolid\u00f2 la coltura della vite: il territorio pachinese aumenta l'importanza dell'esportazione di mosti e vini destinati ai mercati del nord Italia e della Francia come vini da taglio. \nSostanzialmente la maggior parte dell'economia \u00e8 ancora vincolata alla produzione dell'ortofrutta, nella quale spiccano il Ciliegino di Pachino (IGP) e il \"costoluto\", ma le speranze degli agricoltori sono indirizzate alla ripresa della viticultura e, soprattutto, alla produzione di vini di qualit\u00e0. Il comune fa parte dell'associazione \"Citt\u00e0 del Vino\". A Marzamemi viene costruito in localit\u00e0 \"Fossa\" il Porto Grande, con una profondit\u00e0 tale da permettere l'attracco dei \"vapori\" che cos\u00ec potevano caricare direttamente il vino, tramite apposite tubazioni che originavano dal vicino palmento, il primo a livello industriale della Sicilia, fatto costruire alla fine dell'Ottocento da Antonio Starabba, marchese di Rudin\u00ec. Le navi cos\u00ec cariche partivano alla volta di Marsiglia dove scaricavano il prezioso carico. Attivit\u00e0 poi proseguita \"su ferro\" fino alla fine degli anni sessanta; infatti dalla Stazione di Pachino partivano per le dette destinazioni numerosi lunghi treni di carri ferroviari cisterna, spinti da una o due sbuffanti locomotive a vapore, carichi del robusto ed apprezzato vino locale. Negli anni settanta la viticultura pachinese ha attraversato un periodo di crisi, che ha portato all'abbandono e all'estirpazione di molti vigneti, sostituiti da colture in serra di prodotti ortofrutticoli che costituiscono oggi la produzione prevalente. Questo mercato genera un elevatissimo fatturato e occupa almeno 4000 persone solo nel circondario pachinese. Come negli altri casi, anche l'ortofrutta sta vivendo momenti di difficolt\u00e0, dovuta a crisi di mercato e infrastrutturali. Si assiste ad una ripresa dei vigneti, dedicati per\u00f2 a produzioni di qualit\u00e0 come il Nero d'Avola ( territorio tra i pi\u00f9 vocati dell'isola) e altri vini DOC (Eloro- sotto zona Pachino).\nFamosa \u00e8 anche la produzione locale della bottarga di tonno rosso, che viene prodotta artigianalmente, secondo antiche tradizioni arabe, a Marzamemi. Sviluppata \u00e8 anche la conservazione, artigianale, di prodotti ortofrutticoli, e del pescato locale, custode di tradizioni culinarie antiche, e oggi molto ricercate. \nNegli ultimi decenni, con la creazione presso Marzamemi del porto turistico, si \u00e8 assistito ad una forte espansione del turismo nautico. Il turismo \u00e8 molto sviluppato per via delle spiagge e del mare pulitissimo e anche per il borgo marinaro di Marzamemi, molto apprezzato dai turisti per l'antichit\u00e0 di lontane origi arabe di questa frazione. A Marzamemi \u00e8 stata per secoli operante la tonnara di ritorno pi\u00f9 importante della Sicilia, che cess\u00f2 l'attivit\u00e0 nel 1969.\nDal 12 gennaio 1908 \u00e8 attiva la Cassa Rurale e Artigiana, ora Banca di Credito Cooperativo, nata col nome di Cooperativa Agricola di Produzione e Lavoro. Conta oggi 3275 soci e 99 dipendenti, con 16 filiali dislocate su quattro province siciliane.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Pachino Calcio\" che milita nel girone C siciliano di Promozione.\nPallavolo.\nLa principale squadra di pallavolo della citt\u00e0 \u00e8 la A.S.D. Volley Pachino, che nella stagione 2018-2019 milita nel campionato di prima divisione.\nBibliografia.\nSalvo Sorbello \"La pesca del tonno nel capolinea del sud. Le tonnare di Vendicari, Marzamemi e Portopalo di Capo Passero\" ISBN 978-88-7428-093-3\nAA.VV. \"Pachino il risveglio e la crescita\", Effe Grafica Fratantonio, Pachino, giugno 2019."}
{"id": "32636", "revid": "1337338", "url": "https://it.wikipedia.org/wiki?curid=32636", "title": "Stalett\u00ec", "text": "Stalett\u00ec \u00e8 un comune italiano di abitanti della provincia di Catanzaro. Situato sul golfo di Squillace, vanta un panorama che abbraccia una visuale che va da Crotone a punta Stilo.\nStoria.\nL'origine di Stalett\u00ec \u00e8 risalente all'epoca romana, come dimostrano i numerosi reperti archeologici ritrovati nella zona.\nNei pressi della principale strada del paese, Via Grande, sono presenti antiche fornaci per la calce e la torre di guardia che sovrasta il territorio circostante.\nNel 1400 il paese sub\u00ec un importante aumento demografico che si interruppe anni dopo a causa delle incursioni dei Saraceni.\nUn terremoto nel 1783 provoc\u00f2 ingenti danni al paese e in particolare al suo patrimonio culturale.\nMonumenti e luoghi d'interesse.\nArchitetture religiose.\nDal punto di vista archeologico ed architettonico si possono ammirare: i resti della \"Chiesa Madre\" del secolo XV distrutta durante il terribile terremoto del 1783, che distrusse gran parte dei comuni limitrofi.\nIl convento di San Gregorio Taumaturgo, risalente all'XI secolo, un tempo cenobio basiliano, oggi \u00e8 fiorente centro di cultura francescana. Custodisce al suo interno, sotto l'altar maggiore, le reliquie del santo patrono. Il convento si affaccia sul viale comunale.\nLa Chiesa dell'Immacolata concezione del XVI secolo con un altare policromo che custodisce al centro la statua della Vergine.\nLa Chiesa della Madonna del Rosario del XVIII secolo, oggi sede della Parrocchia.\nInoltre si possono ammirare i palazzetti nobiliari, come quello della famiglia Aracri, oggi sede della biblioteca comunale.\nSiti archeologici.\nMolte le testimonianze archeologiche nel suo territorio, come il sito archeologico di Santa Maria del mare, con i resti di una fortezza bizantina a pianta pentagonale, che non ha nulla a che fare con il \"Vivario\", fondato da Cassiodoro. Questo, secondo le indicazioni topografiche date da Cassiodoro nelle Institutiones, (il Vivariense era \"ai piedi del monte Moscio, vicino al fiume Alessi e vicino al mare\") era situato all'odierna Coscia di Staletti; per ulteriori dettagli, cliccare sul link \"Santa Maria de vetere Squillacio\" (Collegamenti esterni).\nSociet\u00e0.\nEvoluzione demografica.\nTradizioni e folclore.\nOltre al turismo archeologico e balneare, offerto dalle spiagge di Caminia e Copanello, \u00e8 interessante il turismo folcloristico. I pi\u00f9 importanti avvenimenti sono quelli che si svolgono nel periodo pasquale come la suggestiva \"Chiamata\" con processione della Madonna Addolorata nel Venerd\u00ec santo o la \"Cumprunta\" con la svelata della Madonna alla domenica di Pasqua. Altre manifestazioni si svolgono in occasione della festa di San Rocco (Compatrono) in estate o la tradizionale fiera che si svolge durante la celebrazione patronale di San Gregorio Taumaturgo il 17 novembre. Altre processioni molto importanti sono la festa del Santo Bambino il 6 gennaio, di San Giuseppe il 19 marzo, di San Gregorio (festa del miracolo della pioggia) il 13 maggio, di Sant'Antonio il 13 giugno, della Madonna del Carmine il 16 luglio, di San Pio da Pietrelcina il 23 settembre, della Madonna del Rosario (Regina di Stalett\u00ec) la prima domenica di ottobre, dell'Immacolata Concezione l'8 dicembre e di Santa Lucia il 13 dicembre.\nEconomia.\nNella frazione di Copanello ha sede lo stabilimento di produzione del Guglielmo Caff\u00e8.\nInfrastrutture e trasporti.\nStrade.\nStalett\u00ec \u00e8 servita dalla Strada statale 106 Jonica.\nSport.\nDal 2012 la principale squadra di calcio del paese \u00e8 l\"'U.S.D. C.S.I. STALETTI\" che attualmente milita nel girone B calabrese di Prima Categoria,\u00e8 presente anche la categoria Allievi dove alcuni giovani vengono convocati pi\u00f9 volte con la Prima squadra. Il titolo \u00e8 stato venduto alla Vigor Lamezia."}
{"id": "32637", "revid": "125175627", "url": "https://it.wikipedia.org/wiki?curid=32637", "title": "Taverna (Italia)", "text": "Taverna \u00e8 un comune italiano di abitanti della provincia di Catanzaro, situato ai piedi della Sila Piccola. Il territorio comunale \u00e8 compreso tra i 363 e i 1771 metri s.l.m.\nStoria.\nLe origini.\nLa leggenda narra che Taverna, anticamente chiamata Trischene, fu fondata ai tempi della dominazione greca in Calabria, quando Astiochema, Medicastena ed Attila, le tre sorelle di Priamo, sopravvissute alla distruzione di Troia, approdarono a Uria (attualmente frazione del comune di Sellia Marina) e vi edificarono la citt\u00e0. Trischene etimologicamente vuol dire \"tre luoghi\" o \"tre tabernacoli\" (Treis Schen\u00e8), ma altre interpretazioni la indicano anche come \"tre generazioni di uomini\".\nLe origini greche sono comprovate dal ritrovamento di scheletri e di monete antiche, coniate con un'effigie rappresentante, sul dritto, i tre tabernacoli e, sul rovescio, il Minotauro.\nTrischene, nei secoli VIII-VII a.C., fu sotto la dominazione della citt\u00e0 di Crotone e, successivamente con l'espansione romana, si pose sotto la protezione di Roma per sfuggire alle armate dei Bruzi e dei Cartaginesi, all'epoca alleati.\nDominazione bizantina e prima distruzione.\nDopo la caduta dell'Impero romano d'Occidente, Trischene cade sotto la dominazione bizantina e ne troviamo testimonianza in un documento storico del XII secolo, rinvenuto nella Chiesa di San Giovanni a Carbonara a Napoli. Il manoscritto in questione \u00e8 il \"Chronica Trium Tabernarum\" scritto da Ruggero Carbonello, diacono canonico della Chiesa di Catanzaro.\nIl documento fu pubblicato, per la prima volta nel 1642, da Ferdinando Ughelli nell'opera \"Italia Sacra\", il quale lo indicava come un falso storico per le sue inesattezze, per i riferimenti confusi ed, infine, per la mancanza del senso cronologico degli eventi.\nLa cronaca narra che Trischene fu assediata e distrutta dai saraceni nell'852, cos\u00ec come la maggior parte delle citt\u00e0 di entrambi i versanti calabresi. Il Principato di Benevento approfitt\u00f2 della situazione conquistando con facilit\u00e0 parte della Calabria e della Lucania. Nell'885 l'imperatore bizantino Basilio I ordin\u00f2 all'armata guidata da Niceforo Foca il vecchio di riconquistare i temi bizantini.\nIn questo periodo storico ritroviamo, nella descrizione del Carbonello, la figura del condottiero Giordano che ebbe il compito, secondo la cronaca citata, di ricostruire nell'entroterra della regione le citt\u00e0 distrutte, cos\u00ec da poterle fortificare e renderle molto pi\u00f9 sicure.\nNasce cos\u00ec Taberna o \"Taverna Vecchia\", fondata dagli esuli di Trischene, situata sul Monte Panormite tra gli attuali comuni di Albi e Sellia, dove Giordano acconsent\u00ec alla richiesta di costruire una nuova diocesi.\nC'\u00e8, per\u00f2, un'altra versione, dello storico Ferrante Galas, che fa risalire la fondazione di Taberna al tempo dell'imperatore Niceforo II Foca.\nDominazione normanna e seconda distruzione.\nCon l'avvento dei Normanni, nella seconda met\u00e0 dell'XI secolo, Taberna fu conquistata dalle armate di Roberto il Guiscardo che la diede al nipote Baiolardo, il quale valorizz\u00f2 la citt\u00e0 con la costruzione di un imponente sistema difensivo, supportato anche dagli impervi pendii che circondano la zona.\nIn questo periodo, presumibilmente nel 1064 circa, cominci\u00f2 anche la costruzione del castello situato alle pendici della Sila Piccola, denominato \"Torrazzo\", e del castello di Sellia, che veniva utilizzato allo scopo di sentinella per eventuali invasioni dal mare.\nDopo la rivolta feudale dei nobili catanzaresi e il successivo tradimento di Matteo Bonello al re Guglielmo I il Malo, Taberna ospit\u00f2 nella sua fortezza la contessa Clemenza di Catanzaro e sua madre Segelgarda. Guglielmo I, quindi, nel 1162, pose sotto assedio la citt\u00e0 di Taberna, che inizialmente resse l'attacco, tanto da spingere il re a spostare la sua attenzione alla rivolta pugliese.\nSedati tutti i focolai di guerra nella Puglia, le armate che rientrarono sottoposero ad un secondo assedio Taberna che, avendo sopravvalutato le sue capacit\u00e0 difensive, fu espugnata e rasa completamente al suolo. La contessa Clemenza fu arrestata e la rivolta fu spenta nel sangue.\nTaverna Nuova.\nTaberna, dopo la sua distruzione, fu completamente abbandonata dalla popolazione ridotta alla miseria sia dalle guerre sia dalla continua lotta tra Angioini e Aragonesi per l'eredit\u00e0 di Giovanna II di Napoli. Gli esuli si stabilirono attorno ai casali di Bompignano (oggi quartiere Santa Maria) fondando l'attuale cittadina di Taverna, situata tra i torrenti Alli e Litrello, ai piedi della Sila Piccola.\nNel febbraio del 1443, Alfonso d'Aragona concesse alla cittadina la demanialit\u00e0, che rest\u00f2 in vigore fino al 1630, fino a quando Filippo IV decise di vendere Taverna al Principe Ettore Raveschieri, il quale la rese libera, subito dopo aver ricevuto il pagamento del riscatto.\nI cittadini ora dipendevano direttamente dal sovrano, dal quale ottenevano franchigie e altre agevolazioni economiche, tra cui ricordiamo:\nL'arco temporale di queste concessioni parte dal regno di Alfonso D'Aragona e termina con Carlo V nel 1536, che conferma anche i privilegi concessi da tutti gli altri sovrani che regnarono prima di lui.\nMonumenti e luoghi d'interesse.\nArchitetture religiose.\nChiesa di San Domenico.\nLa costruzione dell'edificio religioso comincia con la fondazione del cenobio dei Padri Domenicani il 4 gennaio 1464, ad opera di Fra Paolo da Mileto, come testimonia la bolla di fondazione data dal Papa Paolo II.\nSecondo le ricerche di Alfonso Frangipane, la chiesa fu costruita inizialmente utilizzando il tufo ed, infatti, sub\u00ec gravi danni col terremoto del 1662.\nNel 1678 venne demolito l'altare, anch'esso in tufo, mentre in tutta la chiesa riprendevano i lavori di ricostruzione dell'intero pavimento della navata e delle decorazioni interne.\nGli stilemi che ritroviamo ancora oggi, furono realizzati da Mattia Preti, stilisticamente molto vicini a quelli della concattedrale di San Giovanni a La Valletta.\nLa ricostruzione termin\u00f2 nel 1680, la data coincide con l'iscrizione alla base dell'altare dedicato a San Domenico.\nNel 1682, invece, la famiglia Poerio finanzi\u00f2 la costruzione dell'altare del \"Santissimo Crocefisso\".\nIl ciclo degli affreschi che raffigura le \"Storie della vita di San Domenico\", situate sopra le arcate della navata centrale, fu ultimato nel 1693 e fu in parte progettato da Mattia Preti, ma concluso poi da artisti minori.\nPapa Innocenzo VIII, con la bolla del 22 agosto 1748, un\u00ec l'Hospitale di Taverna, sede dell'amministrazione cittadina, al convento. In quello stesso anno, all'interno della chiesa, fu eretta la Cappella dedicata al patrono San Sebastiano Martire, mentre nel 1794-1795, iniziarono i lavori di riedificazione del campanile.\nCon la dominazione francese, agli inizi del XIX secolo, il convento fu soppresso per poi essere ripristinato nel 1820.\nL'intero archivio della chiesa e la biblioteca dei Domenicani andarono perduti in un incendio del 1861, provocato da un assedio di circa 200 briganti che costrinse la popolazione inerme a barricarsi all'interno della chiesa fino all'arrivo delle Guardie Regie.\nNel 1867 cessa la vita monastica del convento a causa della legge sull'\u201dEversione dell'asse ecclesiastico\u201d.\nIl 26 febbraio del 1970, furono trafugati dalla chiesa 8 dipinti di Mattia Preti, \"La Madonna delle Grazie\" di Gregorio Preti e due opere di autori ignoti del XVII secolo. La chiesa fu chiusa dopo il furto. Le opere furono ritrovate appena due anni dopo, e sottoposte ad un accurato restauro ad opera dei laboratori di Cosenza, Napoli e Roma. Furono, poi, riportate nella chiesa che riapr\u00ec al culto nel settembre del 1988.\nChiesa di Santa Barbara.\nLa prima costruzione della chiesa risale al 1427, ad opera dei frati francescani, proprio nel periodo in cui si stava organizzando l'esodo da Taberna nella nuova citt\u00e0.\nNel 1438, Papa Eugenio IV attribuisce alla chiesa di Santa Barbara il titolo di \"Chiesa Arcipretale\".\nAlfonso Vincenzo Poerio, nel 1651, fonda l'altare padronale della \"Purificazione\".\nNel 1655, Don Francesco Cirillo d\u00e0 il via alla costruzione dell'altare di Santa Maria del Loreto e Marcello Anania invia da Roma delle reliquie da conservare all'interno della chiesa.\nNel 1691, ai lati della navata troviamo sei altari oltre quelli gi\u00e0 citati e sono:\nA seguito del terremoto del 1783 la chiesa sub\u00ec gravi danni e fu soggetta ad una serie di lavori di consolidamento e, successivamente, fu arricchita con varie opere tra cui il \"Crocifisso Ligneo\" e la \"Pala della Madonna delle Grazie\" di Fabrizio Santafede.\nNella seconda met\u00e0 dell'Ottocento venne trasferito temporaneamente dalla chiesa padronale di San Giovanni Battista il dipinto denominato \"Il battesimo di Cristo\" di Mattia Preti, che trov\u00f2 collocazione su un pilastro della navata.\nNel 1970, subito dopo il furto avvenuto nella chiesa di San Domenico, segu\u00ec quello del dipinto \"Cristo Fulminante\" esposto temporaneamente in Santa Barbara. Nel 1988 la maggior parte delle opere fu recuperata e nuovamente esposta sugli altari originari.\nChiesa di Santa Maria Maggiore.\nStoricamente \u00e8 la prima chiesa di Taverna, infatti la sua fondazione coincide con l'esodo da Taberna ai casali di Bompignano dell'attuale Taverna.\nIl 14 luglio 1477, Giovanni Geraldino, vescovo di Catanzaro, assegna il titolo di \"Collegiata\" alla chiesa.\nAgli inizi del XVII secolo la chiesa viene ristrutturata e viene arricchita con un vasto arredamento. Nel 1605 e nel 1614 vengono commissionati due dipinti all'artista fiorentino Giovanni Balducci, mentre nel 1609 lo scultore napoletano Marco Santillo realizza il \"Crocifisso ligneo\".\nSempre agli inizi del XVII secolo, vengono commissionati vari dipinti, tra cui quelli realizzati dal pittore siciliano Giovanni Bernardino Azzolino per la famiglia Catizzone.\nNel 1655 Marcello Anania invia da Roma le reliquie di San Fortunato Martire che vengono custodite all'interno della chiesa.\nNel 1668 e nel 1684 vengono fondate due Cappelle Padronali, la prima commissionata dalla famiglia Scarnati e dedicata a San Leonardo, la seconda invece commissionata dalla famiglia Carafa e dedicata all'Angelo Custode.\nA met\u00e0 del Settecento l'intero soffitto ligneo della chiesa viene decorato con cinque tele incastonate, realizzate dall'artista Cristoforo Santanna.\nIl terremoto del 1783 caus\u00f2 molteplici danni sia alla struttura interna della chiesa sia al campanile, che fu poi ristrutturato nel 1789.\nNel 1954 dopo l'alluvione che colp\u00ec la cittadina si verific\u00f2 anche il crollo parziale della chiesa e la perdita di molte opere di grande interesse artistico. Nel 1958 terminarono i lavori per la ristrutturazione, che cancellarono definitivamente tutti gli stilemi dell'architettura originaria.\nInfrastrutture e trasporti.\nIl comune \u00e8 attraversato dalla Strada statale 109 della Piccola Sila."}
{"id": "32638", "revid": "209113", "url": "https://it.wikipedia.org/wiki?curid=32638", "title": "Palazzolo Acreide", "text": "Palazzolo Acreide (pronuncia ; \"Palazzolu\" in , \"Palazzuolu\" nel dialetto locale) \u00e8 un comune italiano di abitanti del libero consorzio comunale di Siracusa in Sicilia.\nCitt\u00e0 barocca dalle radici greche, \u00e8 situata nei monti Iblei, non distante dal fiume Anapo e dalla necropoli rupestre di Pantalica.\nOrigine del nome.\nIl nome di questo comune ha due origini differenti.\nL'odierna Palazzolo si colloca su di una colonia greca riportata da Tucidide come \u1f0c\u03ba\u03c1\u03b1\u03b9 (\"\u00c1krai\") che, derivando dal greco antico \u1f04\u03ba\u03c1\u03b1 (\"\u00e1kr\u0101\"), significa \"\"cima, picco, estremit\u00e0\" ma anche \"castello o cittadella che domina una citt\u00e0\", latinizzato in Acrae. \"Acreide\" \u00e8 un recupero dotto successivo, volto a dare un antico lustro alla cittadina.\nIl nome attuale trae chiaramente origine dal latino \"palatium\" a cui segue il suffisso \"-olum\", diventato quindi \"Palatiolum\". Tutt'oggi una delle zone pi\u00f9 elevate del comune \u00e8 chiamata \"palazzu\"\".\nIn siciliano il paese \u00e8 noto semplicemente come \"Palazzolu\" oppure \u2014 con la dittongazione tipica dei dialetti siciliani della zona \u2013 \"Palazzuolu\". I suoi abitanti vengono detti \"palazzulisi\".\nGeografia fisica.\nPalazzolo Acreide dista 44 chilometri da Siracusa; 39 chilometri da Ragusa, e 91 chilometri da Catania. \u00c8 situato nella parte ovest della provincia, sui monti Iblei.\nStoria.\nL'esistenza di Palazzolo Acreide viene testimoniata da Tucidide nella Guerra del Peloponneso gi\u00e0 in epoca antica\nEra quindi una colonia siracusana fondata attorno al 664 a.C. (70 anni dopo la fondazione di Siracusa) dagli stessi siracusani. Della citt\u00e0 antica si conservano numerose testimonianze, in particolare un importante edificio teatrale e un complesso di edifici adiacenti all'agor\u00e0 greco-romana. Di una strada urbana identifica con il decumano si conserva integro il manto stradale. Molti degli edifici e dei complessi cimiteriali cristiani furono esplorati e dal Barone Gabriele Judica di Baul\u00ec. Delle ricerche effettuate dal nobile archeologo si conserva una dettagliata relazione in una pregiata edizione del 1819, oggi piuttosto rara, ma di facile reperimento nelle biblioteche specializzate. Le ricerche archeologiche hanno evidenziato una fase anteriore alla colonizzazione greca, d'interesse \u00e8 a questo proposito la necropoli della\" Pinita \"un complesso di sepolcri scavati lungo una ripida parete di calcare, che molto si assomiglia alle maestose sepolture di Pantalica, della popolazione che vi seppell\u00ec i propri defunti si conosce poco, gi\u00e0 svutotati nell'antichit\u00e0 hanno restituito alcuni manufatti noti all'Orsi, molto interessante \u00e8 un sepolcro per la caratteristica volta micenea a testimonianza dei rapporti con il mondo greco ed egeo. altri luoghi di interesse sono l'antro di \"Sparno \"e alcune grotte-sepolcro nei pressi di Baul\u00ec.\nLa citt\u00e0 greca sorgeva sull'altura del monte Acremonte, in questa localit\u00e0 sono stati nel tempo localizzati un Aphrodision (\"Heraion\"?) e altri edifici religiosi citati nell'iscrizione Kaibel 217. Di notevole importanza storica e il santuario extraurbano di Cibele identificato dal marchese Paolo d'Albergo e successivamente fatto conoscere dal pittore francese Jean Houel che visit\u00f2 Palazzolo nel 1777.\nDurante il periodo greco la citt\u00e0 coni\u00f2 una moneta con l'effigie della dea Demetra e si arricch\u00ec di importanti edifici civili, al regno di Gerone II, probabilmente nato o cresciuto in questa localit\u00e0, si deve il riordino urbano dell'abitato in epoca ellenistica. Del periodo romano si conservano parecchie testimonianze tra queste ad esempio la base di una statua onoraria dedicata a Caio Verre intercettata da Gabriele Judica. In epoca tardo antica e cristiana la citt\u00e0 accolse una numerosa comunit\u00e0 di cristiani e di ebrei che migrarono dopo l'editto del 18 giugno 1492 che espelleva dai domini spagnoli le comunit\u00e0 israelitiche.\nAlla presenza dei cristiane delle catacombe urbane dell'Intagliata e dell'Intagliatella, ma anche e soprattutto un cospicuo numero di catacombe rurali note alla letteratura scientifica. Importanza notevole rivestono in questo contesto le iscrizione greche e cristiane studiate da Giovanni Pugliese Carratelli. in epoca moderna la citt\u00e0 \u00e8 tornata ad essere oggetto di scavi e di studi che hanno favorito una migliore comprensione della storia dell'abitato antico. Impulso notevole hanno esercitato le ricerche di Clelia Laviosa, Luigi Bernab\u00f2 Brea, Beatrice Basile, Salvatore Distefano, Giuseppe Voza, Lorenzo Guzzardi.\nLa citt\u00e0 antica fu distrutta dalle truppe islamiche nell'827 si accamparono nei suoi pressi in attesa di occupare Siracusa. Di recente le ricerche sono state riprese dall'Universit\u00e0 di Varsavia che ha condotto nell'area della citt\u00e0 greco-romana alcune campagne di scavo.\nNella seduta del 27 giugno 2002 a Budapest, durante la XXVI Sessione Plenaria dell'UNESCO, la chiesa di San Sebastiano e quella di San Paolo di Palazzolo Acreide sono state dichiarate monumento patrimonio dell'umanit\u00e0.\nMonumenti e luoghi d'interesse.\nChiese.\nLe chiese di San Paolo e San Sebastiano sono state dichiarate patrimonio dell'umanit\u00e0 da parte dell'UNESCO.\nSociet\u00e0.\nTradizioni e folclore.\nLe manifestazioni che hanno un'antica tradizione popolare nel paese sono: le feste in onore di san Paolo, san Sebastiano, san Michele, l'Addolorata, la Santa Pasqua, il Carnevale e le rappresentazioni del teatro classico.\nLe feste in onore dei santi si svolgono quasi tutte con uno stesso cerimoniale, ma quelle con il maggior coinvolgimento popolare sono quella in onore di san Paolo, patrono della citt\u00e0 (25 gennaio e 29 giugno), quella di san Sebastiano (20 gennaio e 10 agosto), quella dell'Addolorata (terza domenica di settembre e venerd\u00ec santo) e quella di san Michele (domenica successiva al 29 settembre, quando questa data non cade di domenica, e 8 maggio).\nI festeggiamenti, fino agli anni sessanta, duravano circa una settimana, in quanto per l'occasione si tenevano fiere di bestiame, note in tutta la Sicilia. Oggi i festeggiamenti durano tre giorni. Nel primo giorno si svolgono concerti di musica leggera al giardino pubblico (\u201c\"a sirata \u00e2 villa\"\u201d) solo per San Paolo (27 giugno) e San Sebastiano (8 agosto). Nel secondo giorno (\u201c\"a viggilia\"\u201d) avviene la svelata del santo nell'altare maggiore della chiesa di appartenenza (\u201d\"a sciuta r\u00e2 c\u00e0mmira\"\u201d)\nIl terzo giorno \u00e8 quello dei festeggiamenti veri e propri: le messe solenni, quelle cantate, il panegirico e, alle tredici, l'uscita del santo dalla chiesa (\u201c\"a sciuta ri manzjornu\"\u201d), tra scampanii, fuochi artificiali e lancio di \"nzare\u1e0d\u1e0di\", portato, secondo la tradizione, a spalla (\u201c\"a spa\u1e0d\u1e0da nura\"\u201d) e seguito da fedeli, soprattutto donne, a piedi nudi (\u201c\"u viaggiu scausu\"\u201d), che adempiono lo scioglimento di un voto.\nIl santo viene fatto uscire anche di sera verso le ore 20 e condotto per tutto il paese secondo itinerari tradizionali, accompagnato dalle bande musicali e dai fedeli. I festeggiamenti si concludono nella tarda notte o nelle prime ore del mattino con l'esibizione di cantanti o altri spettacoli e con il grande finale di fuochi d'artificio.\nDa segnalare infine la festa con processione dell'Immacolata (8 dicembre), ripristinata da qualche anno.\nCome tradizioni gastronomiche ricordiamo la \"salsiccia palazzolese\", le paste di mandorle, la produzione di olio extravergine d'oliva ed anche piatti caratterizzati dai sapori tipici del posto: timo, asparagi, finocchietto selvatico, origano, \"\"ajiti\" o \"amare\u1e0d\u1e0di\"\".\nQualit\u00e0 della vita.\nNel 2002 \u00e8 stata insignita del titolo di Patrimonio dell'umanit\u00e0 da parte dell'UNESCO, insieme con le altre citt\u00e0 tardo barocche del Val di Noto.\nLa cittadina fa inoltre parte del circuito dei borghi pi\u00f9 belli d'Italia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio S.C. Palazzolo, fondata nel 1954, militante nel campionato di Serie D 2017-2018. Disputa gli incontri allo ."}
{"id": "32639", "revid": "123486443", "url": "https://it.wikipedia.org/wiki?curid=32639", "title": "Tiriolo", "text": "Tiriolo \u00e8 un comune italiano di abitanti della provincia di Catanzaro in Calabria.\nGeografia fisica.\nTerritorio.\nCentro agricolo e commerciale della Sila piccola, situato a nord dell'istmo di Catanzaro, sopra un poggio che segna il displuvio tra la valle del fiume Amato sul versante tirrenico e quella del fiume Corace sul versante ionico.\nLa parte nord-orientale dell'abitato si addossa alle pareti rocciose di uno spuntone calcareo.\nOrigini del nome e storia.\nSi stima che Tiriolo fu fondata dai greci circa 600 anni prima della guerra contro Troia: Tryoros deriva il suo nome dai 3 monti che lo circondano. \u00c8 possibile che venne fondato in questo punto per la sua posizione grandemente strategica. Leggende locali raccontano anche che qui si sia fermato Ulisse e che il suo territorio sia la terra dei Feaci descritta nell'Odissea. La popolazione originaria era composta da greci, fino a quando il sito, intorno al 500 a.C., venne conquistato dalla popolazione di stirpe indoeuropea detti Brettii o Bruzi e perse i contatti con la madre-patria, la Grecia.\nSul territoria comunale sono stati ritrovati diversi resti risalenti al Neolitico, all'et\u00e0 del ferro e di epoche successive. Durante la rivolta di Spartaco fu teatro della ribellione e vide i due eserciti contrapposti: dalla sponda nord, sulle pendici che da Tiriolo digradano verso Marcellinara erano schierate le legioni di Crasso, sull'altro contrafforte erano arroccati i ribelli di Spartaco, che per impedire l'avanzata dei legionari avevano scavato, proprio nell'attuale stretto di Marcellinara, una trincea allagata che metteva in comunicazione i due mari.\nA Tiriolo fu rinvenuta nel 1640 una tavoletta di bronzo recante il testo del Senatus consultum de Bacchanalibus del 186 a.C. riguardante il divieto di tenere baccanali. Antica baronia dei de Reggio il borgo, possesso dei Ruffo dal 1252 fino al 1445, fu del regio demanio fino al 1481, dei Carafa fino al 1610 e dei Cigala fino all\u2019abolizione del feudalesimo (1806).\nMonumenti e luoghi d'interesse.\nNel Corso Garibaldi si distinguono alcuni palazzetti qualificati da eleganti portali e finestre. L'antica rocca \u00e8 dominata dai ruderi del castello intorno al quale crebbe il centro storico caratterizzato da alcuni palazzi cinquecenteschi. Dalla sommit\u00e0 della rocca e da tutto il centro storico si pu\u00f2 ammirare uno dei pi\u00f9 ricchi panorami: verso sud est Catanzaro e le spiagge ioniche, a sud le Serre, Pizzo Calabro e la costa fino alle coste della Sicilia settentrionale, abbracciando il mar Tirreno con le isole Eolie, con Stromboli in evidenza con il suo pennacchio, mentre a nord si possono ammirare le pinete della Sila Piccola.\nNel territorio comunale di Tiriolo, al confine con il territorio di Settingiano, sono visibili i ruderi di Rocca Falluca, un antico borgo medievale, fondato alla met\u00e0 dell'XI secolo attorno a un castello normanno e abbandonato alla fine del XVI secolo, patria dell'umanista Agazio Guidacerio (1477-1542).\nCultura.\nEventi.\nFeste e manifestazioni.\nIncerta \u00e8 la data in cui a Tiriolo inizia la venerazione della Madonna della Neve. Non esistono elementi certi. Esiste, tuttavia, nella Chiesa Matrice Collegiata, di stile basilicale a tre navate, dell'XI secolo, una piccola campana che porta la data del 1338. A testimonianza di un culto molto antico.\nDue sono le statue dedicate alla Madonna della Neve. Una molto solenne, bella ed altamente regale, scolpita nel 1744 su incarico dell'allora arciprete Tommaso Torchia. Un'altra, scolpita probabilmente qualche tempo prima, frantumata da un fulmine.\nLa Madonna della Neve a Tiriolo \u00e8 stata insignita del titolo di 'Regina di Tiriolo' il 5 agosto del 1953, per concessione \"suo nomine et auctoritate\" di Papa Pio XII, nel corso di una solenne cerimonia voluta dalla intera comunit\u00e0 mentre era Arciprete Don Domenico Maria Gervasi e il Sindaco l'Avv. Antonio Caiola, al termine di un novenario tenuto dai Padri di S. Ignazio di Loyola e da intellettuali, da magistrati e politici.\nLa solenne cerimonia, durante la quale il Sindaco e il Parroco hanno letto la Bolla Pontificia rispettivamente in lingua italiana e in latino, si \u00e8 tenuta in Piazza Italia, alla presenza dei Vescovi di tutta la Calabria ed \u00e8 stata presieduta dell'allora Metropolita della Calabria, Mons. Giovanni Ferro, Arcivescovo di Reggio Calabria.\nLa popolazione di Tiriolo, confermando la sua fede secolare, ha voluto ricordare l'evento, anche con l'offerta di monili, offrendo due artistiche corone che sono state deposte sul capo della Madonna e del Bambino da Mons. Eugenio Giambro, Vescovo dell'allora Diocesi di Nicastro.\nLa storia di Tiriolo registra la presenza di numerose chiese a testimonianza di una fede cristiana abbastanza sentita dalla popolazione che ha trovato in essa il conforto e il sostegno nei momenti di sventure.\nAl momento sono aperte al culto la Chiesa di S.Maria delle Grazie e la Chiesa Madre, dedicata alla Madonna della Neve, patrona della citt\u00e0, i cui festeggiamenti si tengono il 4 e 5 agosto, nel ricordo anche dell'abbondante e miracolosa nevicata avvenuta nel lontano 352, a Roma, sul Colle Esquilino. Tra le chiese non possiamo non ricordare quella della Madonna Bambina, subpatrona della citt\u00e0, venerata a Tiriolo con il titolo di Madonna della Scala Coeli.\nQuesta chiesa rappresenta ormai una delle ultime testimonianze calabresi dell'architettura basiliana rimaste in Calabria e sopravvissute alla naturale distruzione del tempo e degli eventi. Costruita dalle religiose dell'ordine di San Basilio intorno al IV secolo fu abbazia rinomata e fiorente di vita spirituale. Nel periodo di massimo splendore possedeva numerosi beni terrieri, ceduti successivamente in enfiteusi.\nNel 1610, quando il feudo di Tiriolo fu venduto dai Carafa a Carlo Cigala-Doria della nobile famiglia messinese, originaria di Genova, divenne cappella privata dei principi Cigala che la tennero fino alla fine della feudalit\u00e0. Pi\u00f9 volte rimaneggiata, oggi rappresenta uno dei pi\u00f9 antichi monumenti sacri della Calabria e di Tiriolo che, secondo alcuni era sede di una delle prime diocesi della Calabria, prima ancora di Nicastro e di Catanzaro.\nDal 1970 la chiesa, per la precariet\u00e0 delle strutture architettoniche, \u00e8 stata chiusa al culto. Un pregevole Crocifisso in legno, l\u00ec venerato, \u00e8 al momento custodito nella Chiesa di Maria SS delle Grazie.\nDel Crocifisso in legno, in stile barocco, presumibilmente di scuola napoletana il Professore Alberto Badolato ha detto: \"Esprime un intenso pathos per la grande cura dei particolari anatomici che evidenziano una forte sofferenza attraverso il movimento degli arti oltre che per l'espressione del volto. Le condizioni di conservazione sono abbastanza buone. Quando \u00e8 stato spostato dalla Chiesa Scala Coeli a quella di Maria SS delle Grazie, dove \u00e8 esposto, \u00e8 stato riportato al suo primitivo splendore da un giovane locale restauratore, Tommaso Leone, il quale ha fatto un'opera di restauro decoroso e rispettoso dello stato primitivo. Era fissato al muro sul lato sinistro della chiesa, i chiodi erano incastonati direttamente al muro e l'opera di rimozione \u00e8 stata difficoltosa.\nUna giornata di festa all\u2019insegna della solidariet\u00e0 e dell\u2019aggregazione. Appuntamento fisso con la \u201cSagra del pollo alla diavola\u201d di Tiriolo, promossa dall\u2019associazione di volontariato \u201cDiavoli rossi\u201d. L\u2019iniziativa rappresenta l\u2019occasione per promuovere la cultura del volontariato e della protezione civile grazie all\u2019impegno dell\u2019associazione che opera da 34 anni nei territori dell\u2019Istmo di Marcellinara e dell\u2019intera provincia di Catanzaro specialmente nella lotta agli incendi boschivi.\nTrae origine da una storia vera. Come testimonia il Senatus consultum de Bacchanalibus datato 186 a.C. e ritrovato a Tiriolo nel 1640. Si tratta di una tavoletta di bronzo contenente il testo del decreto con cui il Senato Romano band\u00ec i culti di Bacco, comunicando alle autorit\u00e0 locali norme precise per la pubblicazione dell'editto, la pena di morte per i trasgressori del decreto e l'obbligo di distruzione dei luoghi del culto non autorizzati dal Senato. Da qui l'intento di far rivivere per cinque giorni il culto praticato dai nostri antenati Brettii. Il festival prevede musica jazz, etnica, indie rock, classica e pop dall'alba alla notte, per un totale di 14 concerti dal vivo. Inoltre degustazione di vini, piatti e prodotti tipici del territorio, laboratori sull'identit\u00e0 gastronomica locale in collaborazione con \"SlowFood\", laboratori di artigianato, arte e creativit\u00e0, spettacoli teatrali, performance di danza, e molto altro.\nInfrastrutture e trasporti.\nIl comune \u00e8 interessato dalle seguenti direttrici stradali:\nEconomia.\n\u00c8 un centro dove esistono ancora alcune botteghe d'arte che producono lavori a telaio e a tombolo: i \"vancali\", scialli tradizionali, e tessuti in lana e seta. In alcune botteghe sopravvive ancora oggi la tradizione legata alla lavorazione della ginestra.\nOltre alla tessitura, Tiriolo vanta la produzione artigianale di strumenti musicali tradizionali come la lira calabrese, la fidula rinascimentale, flauti e chitarra battente. Numerosi artigiani, le cui botteghe sono disseminate per il borgo, si dedicano alla creazione di sculture sacre e profane, maschere apotropaiche, oggetti in legno di ulivo, manufatti in terracotta e ceramica.\nL'agricoltura d\u00e0 grano, mais, frutta, olive e uva che vengono lavorati in loco da frantoi e impianti di vinificazione.\nL'industria \u00e8 attiva nel settore dell'arredamento, della lavorazione dell'olio, dei dolciumi."}
{"id": "32641", "revid": "15756", "url": "https://it.wikipedia.org/wiki?curid=32641", "title": "Torre di Ruggiero", "text": "Torre di Ruggiero (\"A T\u00f9rri\" in calabrese) \u00e8 un comune italiano di 955 abitanti della provincia di Catanzaro in Calabria.\nIl territorio comunale di Torre di Ruggiero \u00e8 attraversato dal Sentiero Italia, del Club Alpino Italiano (CAI), sentiero che attraversa faggeti e castagneti.\nEconomia.\nTorre ha un'economia poco sviluppata e prevalentemente concentrata sulla coltivazione della Nocciola di Cardinale, conosciuta anche come \"Nocciola Tonda di Calabria\". Questa variet\u00e0 di nocciola \u00e8 stata introdotta nella met\u00e0 dell'Ottocento a Cardinale; successivamente, la coltivazione si \u00e8 diffusa oltre i confini comunali, venendo oggi coltivata anche a Torre di Ruggiero (comune confinante).\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32642", "revid": "292162", "url": "https://it.wikipedia.org/wiki?curid=32642", "title": "Priolo Gargallo", "text": "Priolo Gargallo (\"Priolu\" in ) \u00e8 un comune italiano di abitanti del libero consorzio comunale di Siracusa in Sicilia.\nGeografia fisica.\nPriolo Gargallo dista 14 chilometri da Siracusa, a nord ovest nelle vicinanze dei Monti Climiti.\nLa sua costa si stende fra il comune di Melilli e Siracusa nel golfo di Augusta.\nOrigini del nome.\nIl toponimo Priolo deriva probabilmente dal termine greco \"priolos\", che significa priore; questo poich\u00e9 il territorio era nei secoli precedenti alla conquista araba della Sicilia di propriet\u00e0 ecclesiastica.\nGargallo \u00e8 il cognome del marchese Tommaso, che fond\u00f2 l'insediamento moderno nel XIX secolo.\nStoria.\nLe tracce di presenza umana nel territorio priolese sono molto antiche. Prima del XV secolo a. C. fu fondata sulla penisola di Magnisi la citt\u00e0 di Thapsos, che divenne un importante centro nel periodo medio dell'et\u00e0 del bronzo ed entr\u00f2 sotto l'influsso miceneo a partire dal XIII secolo a. C. Diede il nome alla cultura di Thapsos, forse fusione delle culture sicana, sicula e micenea, che dur\u00f2 alcuni secoli con il prevalere di un'economia marittima e mercantile.\nSuccessivamente a Thapsos si insediarono i greci di Megara e nella zona divenne centrale il ruolo di Siracusa. I Romani si insediarono sotto il generale Marcello e costruirono ville nel territorio.\nDopo il dominio bizantino ed arabo, i Normanni introdussero il feudalesimo nell'XI secolo, dividendo il territorio in feudi che rimangono alla base delle odierne divisioni amministrative locali. Con gli Aragonesi Priolo entr\u00f2 a far parte della contea di Augusta.\nXIX secolo.\nNel 1807 Tommaso Gargallo chiese a Ferdinando III di Sicilia la \"licentia populandi\" per il feudo di Priolo, ritenendo che la vera ricchezza di una citt\u00e0 fosse nella coltivazione della terra. Egli costru\u00ec una chiesetta e quaranta case con una piazzetta di forma ottagonale: la piazza dei Quattro Canti. Dal 1813 Priolo fu comune per 6 anni, venendo poi annesso a Siracusa. Nel 1849 fu autorizzata la fiera annuale, in occasione del patrono, il 2 ottobre. Il 19 gennaio 1871 ebbe la sua stazione ferroviaria che lo collegava a Siracusa e a Catania.\nXX secolo.\nDal 1943 al 1944, dopo lo sbarco degli inglesi con l'operazione ladbroke a Priolo venne costruito un campo di concentramento.\nNel 1954 inizi\u00f2 la costruzione del polo petrolchimico, uno dei pi\u00f9 importanti del Sud Italia. Questo port\u00f2 ad un radicale cambiamento della struttura sociale della cittadina, creando molti posti di lavoro ma deturpando il territorio.\nL'abitato di Priolo Gargallo, ancora dipendente da Siracusa, costituiva un unico centro urbano con la frazione melillese di San Foc\u00e0. Gli abitanti chiesero con forza l'autonomia, che ottennero il 10 agosto 1979 con Legge regionale n. 177 del 21 luglio. Il nuovo comune fu costituito aggregando parte del territorio di Siracusa e parte di quello di Melilli. La vasta isola amministrativa melillese fu ridotta fino a comprendere solo la frazione di Citt\u00e0 Giardino e il litorale di Marina di Melilli. Il primo sindaco di Priolo fu Enzo Radino.\nMonumenti e luoghi d'interesse.\nArchitetture religiose.\nChiesa dell'Angelo Custode.\nLa chiesa dell'Angelo Custode fu costruita con il giuspatronato dei Gargallo (istituto che rimase in vigore fino al dicembre 1940) e ospita quindi il sepolcro del fondatore Tommaso Gargallo e dei suoi discendenti fino al 1954. Contiene una statua lignea dell'Angelo Custode, opera del 1818 dello scultore napoletano Spinetti. La chiesa rimase chiusa per decenni, durante i quali i parroci risiedevano nella Chiesa dell'Immacolata. Fu riaperta al culto il 28 settembre 1968.\nAltre chiese.\nAltre chiese sono quella di san Giuseppe operaio, quella dell'Immacolata (del 1860), la chiesa del Sacro cuore e la chiesa di Santa Chiara.\nArchitetture civili.\nMasseria Gargallo.\nLa Masseria Gargallo, antica residenza dei marchesi Gargallo, fu costruita nel 1765 da Giuseppe Gargallo Arezzo dopo due anni della sua investitura a II barone di Priolo. Si conserva ancora integra, ma in condizioni di visibile degrado.\nArchitetture militari.\nTorre del Fico.\nLa Torre del Fico risale al 1584 e faceva parte del sistema di torri costiere della Sicilia usate per avvistare navi corsare o per evitare la cattura di schiavi.\nTorre di Magnisi.\nLa Torre di Magnisi fu costruita nel 1821 su impulso degli inglesi, in quel periodo fortemente presenti in Sicilia. Fu utilizzata come osservatorio dalla Regia Marina durante la seconda guerra mondiale. \u00c8 una tipica torre Martello.\nSiti archeologici.\nBasilica di san Foc\u00e0.\nLa basilica di san Foc\u00e0, con una struttura a tre navate, fu fondata dal vescovo di Siracusa Germano nel IV secolo. Fu rinvenuta dall'archeologo Paolo Orsi.\nCatacombe.\nNel territorio priolese sussistono diverse catacombe, depredate nel corso dei secoli, di cui resta solo l'impianto. Le catacombe di Manomozza sono vicine alla basilica di san Foc\u00e0 insieme ad un sepolcreto paleocristiano a Mostringiano. Quelle di Riuzzo sono inglobate all'interno del polo petrolchimico e visitabili solo con autorizzazione. Infine, le catacombe di Scrivelleri, ai piedi dei monti Climiti, sono due ipogei cristiani con una notevole vista panoramica.\nGuglia di Marcello.\nLa guglia di Marcello, sita in contrada Biggemi, era un monumento sormontato da un obelisco, danneggiato dai terremoti del 1542 e del 1693 e depredato dei pezzi mancanti. Si trova all'interno della riserva naturale di Priolo Gargallo ma a causa di un ponte danneggiato vi \u00e8 impossibile arrivarvi.\nCastrum bizantino.\nIl castrum bizantino \u00e8 sito in contrada Castelluccio, in posizione strategica per dominare il mare, la valle dell'Anapo e in parte l'altopiano alle spalle. \u00c8 all'inizio dei monti Climiti.\nAree naturali.\nNel 2000 \u00e8 stata istituita nel territorio comunale la Riserva naturale orientata Saline di Priolo, che occupa l'area delle ex saline non occupata dall'industria petrolchimica. L'area protetta \u00e8 una delle pi\u00f9 importanti d'Italia per la presenza delle specie ornitologiche. Al suo interno \u00e8 possibile trovarvi varie specie ornitologiche, da un paio di anni i fenicotteri rosa popolano la riserva e qualche volta la spiaggia di Priolo Gargallo.\nCultura.\nCinema.\nIl documentario \"Sicilia di sabbia\" di Massimiliano Perrotta dedica un capitolo alla controversa modernizzazione del paese.\nEconomia.\nL'attivit\u00e0 pi\u00f9 importante del comune \u00e8 di tipo industriale: la Edison e poi la Montedison hanno costruito uno stabilimento petrolchimico, integrato a valle anche dalla produzione di ammoniaca e prodotti per l'agricoltura Agrimont.\n\u00c8 inoltre presente il grande stabilimento petrolchimico ISAB, con i due siti produttivi \"Nord\" e \"Sud\", con oltre 1.000 dipendenti.\nIl 15 luglio 2010 \u00e8 stata inaugurata la Centrale solare termodinamica Archimede, un piccolo impianto sperimentale che unisce il gas alla tecnologia a sali fusi.\nL'agricoltura fa perno soprattutto sulla produzione di agrumi, frutta e olive.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio \u00e8 l'\"A.S.D. Sporting Priolo 2010\" che milita nel girone F siciliano di 1\u00aa Categoria. Ha militato pure in Promozione. \u00c8 nata nel 2010.\nPallacanestro.\nSi segnala la locale squadra di pallacanestro femminile, la ASD Nuova Trogylos Priolo, detentrice di due scudetti nazionali.\nPallavolo.\nLa squadra di pallavolo \u00e8 la Angelo Custode di Priolo Gargallo."}
{"id": "32645", "revid": "292162", "url": "https://it.wikipedia.org/wiki?curid=32645", "title": "Rosolini", "text": "Rosolini (\"Rrusalini\" in ) \u00e8 un comune italiano di abitanti del libero consorzio comunale di Siracusa in Sicilia.\nGeografia fisica.\nRosolini dista 49 chilometri da Siracusa, ed \u00e8 situata nella parte sud-occidentale della provincia. Sorge ai piedi dei monti Iblei e si trova a cavallo tra le province di Siracusa e Ragusa. La parte settentrionale del territorio comunale, contrada Pancari, \u00e8 un'isola amministrativa largamente disabitata e frazionata a sua volta in due parti, unite soltanto da una strada. Ci\u00f2 \u00e8 dovuto al retaggio degli antichi confini tra i baronati del Val di Noto.\nStoria.\nIl luogo dove oggi sorge Rosolini era uno dei feudi del vasto territorio di Noto e appartenne alla famiglia Platamone a partire dal XV secolo col titolo di baronia. Il centro abitato fu fondato da Francesco Moncada principe di Lardaria solo nel 1713, dopo aver avuto il feudo per successione dalla moglie Eleonora Platamone.\nBalzana (stemma).\nLa balzana della citt\u00e0 di Rosolini raffigura:\nMonumenti e luoghi d'interesse.\nArchitetture religiose.\nTra i monumenti religiosi vanno ricordati la Chiesa Madre San Giuseppe, dove si conserva la mandibola di San Luigi Gonzaga, edificata tra il XVIII e il XIX secolo, e quelle di san Francesco, di Santa Caterina, del Santissimo Crocifisso, nonch\u00e9 il Santuario del Sacro Cuore, e l'eremo di Croce Santa.\nArchitetture civili.\nDi particolare rilevanza architettonica \u00e8 il Castello dei Platamone, costruito nel 1668, che conserva al proprio interno una basilica paleocristiana del V secolo. Sono inoltre interessanti i resti archeologici di Cava Lazzaro, che conserva delle necropoli dell'et\u00e0 del bronzo tra cui la Tomba Orsi.\nSociet\u00e0.\nLingue e dialetti.\nIl dialetto siciliano parlato nella cittadina, \u00e8 quello della variante metafonetica sud-orientale tipica della provincia di Ragusa. Questa si distingue dalle altre parlate siciliane per l'esito della \"C dura\" in \"C dolce\" (per esempio \"ciavi\" per \"chiavi\" e \"ciamari\" per \"chiamari\"), per la forte rotacizzazione della D (per esempio \"rumani\" per \"dumani\") e per la sostituzione del nesso -\"gghi\"- con l'occlusiva retroflessa sonora -\"ddj\"- (per esempio \"buttiddja\" per \"buttigghia\").\nCultura.\nMedia.\nTante sono state le radio libere nate a Rosolini: Radio Canale 3, Radio Centro Rosolini, Radio Eloro, Radio Gallo Rosolini, Radio Noi, Radio Noi 2, Radio Onde Musica, Radio Blu. Attualmente l'unica Radio che trasmette dalla citt\u00e0 \u00e8 Radio RAM (Radio Audizioni Mediterranea). L'emittente inizi\u00f2 le trasmissioni il 26 gennaio 1977, data di iscrizione al tribunale di Siracusa.\nPer quanto riguarda la stampa, l'unico periodico attivo \u00e8 il quindicinale \"Corriere Elorino\", fondato nel 1985 da Luigi Perricone.\nCinema.\nNel 2014 Rosolini \u00e8 stato il set principale del film di Ficarra e Picone \"Andiamo a quel paese\".\nCucina.\nNota come \"Citt\u00e0 del carrubbo\" e/o \"Citt\u00e0 del cavolo vecchio\", Rosolini \u00e8 nota per i numerosi ettari a coltivazione vitivinicola, per gli agrumeti e per i caratteristici alberi di ulivo, visibili gi\u00e0 dallo sbocco della nuova arteria di collegamento autostradale.\nDal \"maccu ri favi\" (\"purea di fave\") che mangiarono gli antichi greci, alla \"capunatina\" di origine araba, al \"tummali\" di origine spagnola, le specialit\u00e0 alimentari tipiche rosolinesi denotano le origini della popolazione che ha formazione composita e rivelano pure la fondamentale base da cui proviene.\nNei ricordi d'infanzia di molte persone vi sono alcune donne, le cosiddette \"monache di casa\", che preparavano i pranzi nuziali, i pranzi di lutto (\"cunsuli\"), o i dolci per i periodi festivi (i cosiddetti \"dolci di riposto\"). Alcune loro ricette continuano ad essere preparate per cui gli antichi sapori si ritrovano ancora intatti in alcune pietanze: minestre, pietanze di carne, contorni, focacce, e dolciumi integrano cos\u00ec la cucina moderna del luogo.\nPrimi piatti.\nTra le minestre ricordiamo:\n\"u 'ncucciatieddu\", costituito da frustoletti di pasta di grano duro cucinati in un amalgama di ricotta, acqua e pezzetti di zucca gialla previamente bollita; \"a pasta 'cca muddica\", pasta condita con pangrattato, olio, aglio, formaggio pecorino; \"i ravioli\", pasta di grano a formelle quadrate con ripieno di ricotta, uova e maggiorana, conditi con sugo di carne di maiale o vitello; \"i maccarruna e i cavatieddi\", pasta a pezzettini vuota all'interno perch\u00e9 lavorata con un filo secco di grano (\"usu\") o con un ago da calza (\"cavati\") con le dita, conditi poi con sugo di carne di maiale, cosparsi di ricotta salata ed infornati.\nTra le minestre di legumi ricordiamo: \"i favi a 'nzincaredda\", fave sbucciate e cotte in acqua di cisterna condite con olio e sale e che si accompagnavano con cipolla cruda; \"'u maccu lurdu\", fave cotte insieme a ceci, fagioli, lenticchie e lardo di maiale (piatto popolare tipico del gioved\u00ec grasso); \"i lolli no maccu\", rollini di pasta amalgamati con purea di fave.\nSecondi piatti.\nTra le pietanze a base di carne ricordiamo l'agnello e il capretto al forno, che continuano ad essere piatti comuni dato che parte del territorio \u00e8 ancora adibito alla pastorizia.\nLa tradizione della preparazione delle focacce non ha sub\u00ecto interruzione alcuna e occupa ancora un posto di rilievo nella cucina locale, cos\u00ec abbiamo: \"a 'mpanata\", pasta a dischi sovrapposti ripiena di broccoli, di baccal\u00e0 o di anguille nel periodo natalizio, di carne di agnello nel periodo pasquale ed infornata; \"a nfigghiulata\", disco di pasta stirata con mattarello, farcita con ricotta amalgamata ad uova, sale, e pezzetti di salsiccia, ripiegata in tre parti ed infornata dopo averne accostato i bordi; \"a cucca\", striscia di pasta stirata con mattarello, farcita con pezzetti di formaggio e salsiccia ed infornata, dopo averla arrotolata.\nDolci.\nTra i dolci ricordiamo \"i gravazzati\", striscia di pasta stirata con mattarello e farcita con un amalgama di ricotta, pezzetti di cioccolato e zucchero a velo; \"i pasti fuorti\", amalgama di farina, zucchero e albume; \"i ramuzzi\", dolce preparato con impasto di farina e miele di \"satra\"; \"i mustazzola\", amalgama di farina e vino cotto; \"i ricci ri miennila\", dolci di mandorla, i cui semi sbucciati e triturati finemente si amalgamano ad albume e zucchero; \"'u pisciruovu a rosalinara\", sorta di omelette formata da uovo, cipolletta soffritta, prezzemolo, pepe ed asparagi selvatici, gi\u00e0 cotti ed amalgamati con ricotta.\nEventi.\nEventi religiosi.\nLe principali festivit\u00e0 religiose sono:\nInfrastrutture e trasporti.\nRosolini si trova sul percorso della Strada statale 115 Sud Occidentale Sicula che va da Siracusa fino a Trapani ed \u00e8 anche servita dall'autostrada A18 Siracusa - Gela.\nLa stazione dei treni di Rosolini si trova alla periferia sud dell'abitato e fa parte della linea ferroviaria Siracusa-Gela-Canicatt\u00ec.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSquadre.\nSport praticati sono il calcio a 5, le cui squadre (Expert Rosolini e Rosolini), militano nel campionato regionale di C2, la pallacanestro (Rosolini CorAnt) e il ciclismo (Ciclistica Rosolini)."}
{"id": "32652", "revid": "125590770", "url": "https://it.wikipedia.org/wiki?curid=32652", "title": "Al\u00ec Terme", "text": "Al\u00ec Terme (\"Al\u00ec J\u00f9su\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\nL'abitato di Al\u00ec Terme sorge lungo la costa jonica ai piedi di un contrafforte montuoso del versante sud-est dei monti Peloritani che si allunga sul mare e prende il nome di \"Capo Al\u00ec\". \nStoria.\nL'insediamento di Al\u00ec sembra risalga ai greci e al 638 a.C. La presenza delle acque termali fu probabilmente alla base della sua fondazione.\nLe \"terme di Granata\" risultano gi\u00e0 note al tempo dei romani che le apprezzavano per il potere curativo delle loro acque termali. .\nIl comune si form\u00f2 nel 1911, prendendo il nome di \"Al\u00ec Marina\". Ad esso, nel 1928, fu accorpato il comune di Ali Superiore che perse la sua autonomia riacquistata poi nel 1946. L'antico nome di Al\u00ec Marina, nel 1954, venne cambiato nell'attuale \"Al\u00ec Terme\" per sottolinearne la presenza di stabilimenti termali.\nTra le ipotesi riguardanti la fondazione del paese, \u00e8 stata avanzata anche quella secondo cui questa sarebbe avvenuta da parte dei musulmani. La denominazione potrebbe quindi derivare da \u02bfAl\u012b ibn Ab\u012b \u1e6c\u0101lib, genero e cugino di Maometto.\nSimboli.\nLo stemma e il gonfalone del comune di Al\u00ec Terme sono stati concessi con il decreto del presidente della Repubblica Italiana del .\nEconomia.\nAl\u00ec Terme \u00e8 un centro balneare e termale.\nLe sue attivit\u00e0 economiche principali sono basate sul turismo, sull'agricoltura e sull'artigianato in particolare del rame e del ferro battuto. Ancora diffusa \u00e8 l'antica produzione artigiana dei cappelli di paglia.\nInfrastrutture e trasporti.\nIl territorio comunale \u00e8 attraversato dall'autostrada A18, Messina - Catania e dalla strada statale 114. \u00c8 servito anche dalla stazione di Al\u00ec Terme posta sulla Messina\u2013Siracusa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Al\u00ec Terme fa parte delle seguenti organizzazioni sovracomunali: regione agraria n.6 (Montagna litoranea dei Peloritani).\nSport.\nHa sede nel comune la Valdinisi Calcio, societ\u00e0 che ha disputato campionati dilettantistici regionali."}
{"id": "32653", "revid": "292162", "url": "https://it.wikipedia.org/wiki?curid=32653", "title": "Antillo", "text": "Antillo (\"Anti\u1e0d\u1e0du\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 il pi\u00f9 interno dei comuni della Valle d'Agr\u00f2, a 480 metri s.l.m.\nLe attivit\u00e0 economiche principali sono l'agricoltura e la pastorizia. Aderisce all'Unione dei comuni delle Valli joniche dei Peloritani.\nStoria.\nNon \u00e8 facile tracciare la storia delle origini di questo centro abitato.\nLa parola \"Antillo\" sarebbe di origine greca e significherebbe \"primo fiore\", alcuni, invece sostengono che derivi dal latino \n\"ante illos\" che vuol dire \"prima degli altri\". Secondo alcuni storici locali questo sito era gi\u00e0 abitato in epoche preistoriche da pastori e allevatori Siculi. Successivamente venne anche frequentato da fenici e sicelioti, provenienti rispettivamente dai centri rivieraschi di Phoinix (situata ove oggi sorge Santa Teresa di Riva) e Naxos. A quell'epoca non doveva essere un grosso insediamento, ma un piccolo borgo circondato da pascoli e boschi popolato da alcune decine di famiglie di pastori. Questo stato di cose perdur\u00f2 fino al III-IV secolo d.C.; poi con le invasioni barbariche, la vita sul litorale si fece rischiosa, per questo gli abitanti di Phoinix si spinsero nell'entroterra a cercare un sito pi\u00f9 sicuro ove stabilirsi. Nacquero \"Pentefur\" (l'odierna Savoca), \"Palachorion\" (oggi Casalvecchio Siculo) e \"Limen\" (oggi Limina).\n\u00c8 verosimile che alcuni abitanti di Phoinix si siano spinti ancora pi\u00f9 nell'entroterra tra i Monti Peloritani, proprio in direzione di quel minuscolo villaggio di pastori di cui abbiamo appena detto. Questi fuggiaschi vollero chiamare il loro nuovo insediamento con un nome che ricordasse l'antica cittadina di Phoinix, e appunto, lo chiamarono \"Peniz\" o \"Piniz\". Da qui deriva sicuramente il toponimo di \"Pinazzo\", che ancora oggi indica una frazione di Antillo. \nNel 1139, venne istituita, ad opera del Re di Sicilia Ruggero II, la Baronia di Savoca sotto il mero e misto imperio dell'Archimandrita di Messina; e cos\u00ec Antillo (che nel 1134 contava 496 abitanti) venne inglobato nel vasto territorio della \"Terra di Savoca\". Antillo divenne un borgo alle dipendenze di Savoca, questa situazione dur\u00f2 per 700 anni. Savoca pretendeva dai casali che amministrava il \"debitum servitium\" consistente in oneri personali e reali, Antillo non faceva eccezione. Durante i sette secoli di sottomissione a Savoca, Antillo non super\u00f2 mai i 500 abitanti.\nNel 1812, nel Regno di Sicilia venne emanata una nuova Costituzione che l'abol\u00ec il feudalesimo, gli antillesi cominciarono ad aspirare alla piena indipendenza da Savoca.\nNel 1820 la chiesa della Santa Vergine di Antillo viene elevata ad Arcipretura autonoma rispetto all'Arcipretura di Savoca, nello stesso anno viene anche istituita una delegazione municipale dotata di stato civile.\nGrazie all'opera di due illustri antillesi: \"Bernardo Bongiorno\" (1812-1880) ed il sacerdote \"Santi Lo Giudice\" (1822-1881), con un Decreto di Ferdinando II delle Due Sicilie, il 17 febbraio 1845, Antillo si emancipa definitivamente da Savoca e diventa comune autonomo; inserito nel Circondario di Savoca, facente parte del Distretto di Castroreale. Da ora in poi comincia a conoscere un certo sviluppo, passando dai 512 abitanti del 1846 ai 1.317 del 1876.\nNel 1888 venne ampliata la Chiesa Madre del 1750, che per\u00f2 fu demolita nel 1936 per far posto a quella attuale. Nel 1880 era stato realizzato il cimitero, mentre nel 1901 venne aperto l'ufficio postale.\nGli antillesi continuarono a dedicarsi all'agricoltura e alla pastorizia facendo sviluppare il centro abitato nonostante la forte emigrazione. A met\u00e0 del XX secolo Antillo supera i 2.000 abitanti. Da allora in poi si assiste ad un progressivo spopolamento. Tutt'oggi Antillo vanta diverse attrattive come la sua bella montagna incontaminata, i boschi, i pascoli, il \"Giardino di Redenzione\" realizzato dal parroco don Egidio Mastroeni verso il 1985.\nSimboli.\nLo stemma e il gonfalone del comune di Antillo sono stati concessi con decreto del presidente della Repubblica Italiana del .\nAmministrazione.\nAltre informazioni amministrative.\nIl comune di Antillo fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "32654", "revid": "292162", "url": "https://it.wikipedia.org/wiki?curid=32654", "title": "Basic\u00f2", "text": "Basic\u00f2 (\"Basic\u00f2\" in ) \u00e8 un comune italiano di abitanti della citt\u00e0 metropolitana di Messina in Sicilia.\nOrigini del nome.\nIl nome Basic\u00f2 sostituisce nel 1862 quello di Casalnuovo, in ricordo dell'antico monastero delle Clarisse di Santa Maria di Basic\u00f2, esistente al tempo di Federico II di Svevia. \nMonumenti e luoghi d'interesse.\nAree naturali.\nSiti d'interesse archeologico sono Monte Pito e Gittunita, dove imponenti massi raffiguranti figure zoomorfe risalgono al periodo dei Siculi e dei Sicani.\nInfrastrutture e trasporti.\nStrade.\nIl comune di Basic\u00f2 \u00e8 facilmente raggiungibile percorrendo SP110 Montalbanese, a soli 12 km dall'Uscita Autostradale (A20) di Falcone.\nFerrovie.\nLa stazione ferroviaria pi\u00f9 vicina, Novara-Montalbano-Furnari, \u00e8 situata in Vigliatore, frazione, facente parte del comune di Terme Vigliatore, a 14,8\u00a0km circa dal centro abitato.\nAmministrazione.\nIl comune di Basic\u00f2 fa parte delle seguenti organizzazioni sovracomunali: regione agraria n.9 (colline litoranee di Milazzo).\nSport.\nBasic\u00f2 \u00e8 dotata di campo di calcio a 5, campo di pallavolo, maneggio, kartodromo e pista di motocross."}
{"id": "32656", "revid": "533647", "url": "https://it.wikipedia.org/wiki?curid=32656", "title": "Capizzi", "text": "Capizzi \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 un comune del Parco dei Nebrodi. Gli abitanti vengono chiamati capitini (in siciliano \"capizz\u00f9oti\"). Lo stemma rappresenta un guerriero con la corazza e il p\u00ecleo, le braccia tronche, pronto a difendere comunque la sua patria: \"Tronche le braccia, pugnerem coi petti\".\nIl Gonfalone \u00e8 un drappo di colore bianco con la blasonatura d'argento e ornato di fregi d'argento.\nGeografia fisica.\nCapizzi sorge nell'interno dell'Isola per un'estensione di 69,90\u00a0km\u00b2, attorno al colle Verna, contrafforte nella parte meridionale dei Nebrodi, e sulle sorgenti del fiume Simeto, a 1139\u00a0m sul livello del mare e distante dalla costa poco pi\u00f9 di 20\u00a0km in linea d'aria.\nPer la posizione elevata del luogo in cui sorge Capizzi, le condizioni atmosferiche subiscono repentini cambiamenti. Nel periodo invernale, specialmente nel periodo tra gennaio e marzo, il clima risulta essere molto ostile con temperature decisamente basse (zona climatica E), spesso al di sotto dello zero, con neve abbondante e gelate. Nel periodo estivo, invece, il clima \u00e8 reso gradevole dalla presenza dei boschi e dai venti.\nLa sua posizione in rapporto ai principali centri abitati, fa di Capizzi una delle localit\u00e0 pi\u00f9 remote e isolate della provincia di Messina.\nStoria.\n\"L'origine di questa citt\u00e0 fu sempre ignota, e va smarrita nella notte dei secoli.\", cos\u00ec inizia il Cap. II della \"Monografia della Citt\u00e0 di Capizzi - Antica e moderna in Sicilia\" del 1847, relativo ai \"Cenni sulla fondazione e vicende su Capizzi\" di Nicola Russo, insigne letterato capitino.\nL'autore, e insieme a lui tanti altri, concorda nel far risalire l'origine della civilt\u00e0 capitina al tempo dei Siculi o dei Sicani. Altri, infatti, si sono occupati di questa citt\u00e0 nel passato: il Fazzello e l'Arezzo che si rifecero a Tolomeo ed a Filippo Cluverio, ma solo il Caruso avanza l'ipotesi che Capizzi, come Modica, a Bidi sarebbe stata costruita dai Siculi che, insediati in una prima fase lungo la costa orientale della Sicilia, si spostarono ad ovest nell'interno per sfuggire alle continue scorribande dei pirati greci.\nStudi del Brea, del Cavallaro e del Pace concordano nell'ipotesi che sia il centro che il territorio capitino rientrassero, nella seconda met\u00e0 del IV secolo a.C., in una serie di insediamenti tra il Simeto ed il Salso. Solamente scavi archeologici potranno confermare tali tesi che ad oggi sono tutte di riscontri oggettivi e prove materiali.\nLa citazione di Cicerone nelle Verrine, ove attesta che \"L'Aurea Urbs Capitina\" era tra quelle \"vessate dalla sete dei Decumani sotto Verre\", ci d\u00e0 prova inconfutabile che almeno nel periodo romano l'esistenza di un centro abitato \u00e8 certo.\nSeconda guerra mondiale.\nLa cittadina di Capizzi, durante l'invasione della Sicilia da parte degli anglo-americani nello sbarco in Sicilia, visse la sua battaglia nei giorni che seguirono il 19 luglio del 1943, quando la 15\u00aa divisione Panzergrenadie del generale Rodt dopo aver perso le citt\u00e0 di Nicosia, Leonforte e Agira, dal 19 luglio si ritir\u00f2 sulla cima della montagna di Troina, lungo la linea chiamata \u00abLinea dell'Etna\u00bb, insieme a reparti della divisione \"Aosta\" e artiglieria delle divisioni Aosta e \"Assietta\". Luogo, questo, dove poi si svolse la cruenta battaglia di Troina.\nQuesta ritirata lasci\u00f2 la cittadina di Capizzi aperta all'occupazione da parte dei reparti del corpo di spedizione francese in Italia (CEF) al comando del generale francese Alphonse Juin, i soldati africani del CEF erano chiamati goumier ed erano al comando del generale francese Augustin Guillaume. \nEssi erano particolarmente abili nelle operazioni di montagna; i goumier, durante tutta la campagna d'Italia, si distinsero per ripetuti e continuativi episodi di stupro, violenze gratuite e ruberie nei confronti delle popolazioni via via incontrate, episodi tristemente noti come marocchinate.\nIn Sicilia a Capizzi, i goumier avrebbero avuto scontri molto accesi con la popolazione per i ripetuti episodi di violenza verso la popolazione femminile e non solo.\nIl primo episodio di \"marocchinata\" si ebbe tra Licata e Gela subito dopo lo sbarco americano, a subirlo una donna sfollata, ci\u00f2 secondo lo storico Fabrizio Carloni. \nSuccessivamente si diressero a Capizzi, dove per la prima volta, e forse l'unica, si trovarono ad affrontare la risposta fiera e violenta dei cittadini del piccolo paese dei Nebrodi.\nI goumier del 4\u00b0 Tabor comandato dal capitano Verlet, rimasero nella cittadina circa una settimana. Essi erano accampati all'ingresso di Capizzi nel Piano della Fiera e a Monte Rosso, dove iniziarono subito ad estorcere beni e cose ai capitini di passaggio. \nIn seguito, per reazione al comportamento dei marocchini, vi furono episodi di intimidazione fatte dai capitini alle forze occupanti (come mostrare la corda), successivamente dopo alcuni episodi di stupro vi furono episodi di reazione violenta della popolazione.\nInfatti, diversi marocchini furono trovati impiccati ed alcuni furono trovati morti, anche a distanza di tempo dalla loro partenza da Capizzi, nelle campagne dei dintorni del paese.\nSi parla, anche, del ritrovamento di alcuni goumier uccisi con i genitali tagliati (secondo alcuni un chiaro segnale intimidatorio agli stupratori).\nIn totale circa una quindicina di marocchini vennero uccisi, con l'acquiescenza delle autorit\u00e0 militari alleate; in altri casi gli autori degli stupri vennero uccisi a roncolate o evirati, sbudellati e dati in pasto ai maiali.\nMonumenti e luoghi d'interesse.\nArchitettura religiosa.\nDiverse sono le chiese sconsacrate o perdute, che insistono o insistevano, nella cittadina di Capizzi; esse sono:\nCultura.\nDialetto.\nEsempi:\n\u0114: (-A, -E, -\u014c) &gt; \"\u00e9\":\nPEDE &gt; \"p\u00e9de\"; VERME &gt; \"v\u00e9rm\u0258\"; VECLA &gt; \"v\u00e9cchja\"; PERDIT &gt; \"p\u00e9rd\u0258\".\n\u0114: (-\u012a, \u01d3) &gt; \"i\u032f\u00e9\":\n\u014e (-A, -E, -O) &gt; \"\u00f3:\"\n\u014eSSA &gt; \"\u00f3ssa\"; \u014eVA &gt; \"\u00f3va\"; B\u014eNA &gt; \"bb\u00f3na\"; M\u014eRIT &gt; \"m\u00f3r\u0258\".\n\u014e (-\u012a, -\u016c) &gt; \"u\u00f3\":\n\u014eSS\u016c &gt; \"u\u00f3ssu\"; \u014eV\u016c &gt; \"u\u00f3vu\"; \u014eRB\u016c(S) &gt; \"u\u00f3rbu\"; B\u014eN\u016c(S) &gt; \"bbu\u00f3nu\".\nCucina.\nBiscotti a base di mandorle\nCollegamenti col territorio.\nPer chi proviene da Messina \u00e8 raggiungibile tramite lo svincolo A20 di Sant'Agata di Militello (100\u00a0km da Messina), dal quale dista 50\u00a0km:\nPer chi proviene da Palermo, tramite lo svincolo A20 di Santo Stefano di Camastra (100\u00a0km da Palermo), dal quale dista 50\u00a0km.\nSi pu\u00f2 raggiungere dalla S.P. 168 che da Caronia Marina, lasciando la S.S. 113 settentrionale sicula, sale verso Caronia Montagna proseguendo per altri 32\u00a0km circa, all'interno del parco dei Nebrodi, e arriva a Capizzi.\nPer chi proviene da Catania, tramite lo svincolo A19 di Agira-Raddusa (50\u00a0km da Catania), dal quale dista 57\u00a0km, o dalla statale 121 uscita Patern\u00f2 proseguire per la statale 575 passando per Troina e Cerami.\n\u00c8 praticamente equidistante, oltre due ore, dai tre principali capoluoghi siciliani.\nUn po' pi\u00f9 vicini, invece, i due capoluoghi di provincia della Sicilia Centrale: Enna (, 1 h 30') e Caltanissetta (, 1 h 50').\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Capizzi fa parte delle seguenti organizzazioni sovracomunali: regione agraria n.1 (Montagne interne Nebrodi nord-occidentali)."}
{"id": "32657", "revid": "1924342", "url": "https://it.wikipedia.org/wiki?curid=32657", "title": "Sigur R\u00f3s", "text": "I Sigur R\u00f3s (pronuncia islandese: ) sono un gruppo musicale post-rock islandese formatosi a Reykjav\u00edk nel 1994.\nStoria del gruppo.\nPrimi anni (1994\u20131996).\nIl 4 gennaio 1994 J\u00f3n \u00de\u00f3r Birgisson, \u00c1g\u00fast \u00c6var Gunnarsson e Georg H\u00f3lm diedero vita ai Sigur R\u00f3s, il cui nome deriva da quello della sorellina di Birgisson, \"Sigurr\u00f3s\" (Rosa della Vittoria), nata proprio qualche giorno prima, il 28 dicembre. Il trio cominci\u00f2 a registrare il primo album; per il primo singolo \"Flj\u00fag\u00f0u\" impiegarono appena sei ore. Grazie a questo brano il gruppo trov\u00f2 un'estimatrice, la conterranea Bj\u00f6rk, la quale fece pubblicare il brano nella raccolta che celebrava il cinquantesimo anniversario dell'indipendenza islandese.\nDopo questo inizio folgorante si presentarono i primi problemi: innanzitutto economici (lo studio venne pagato riverniciando le pareti), gli studi di Georg in Inghilterra, gli impegni di Birgisson con un altro gruppo, i Bee Spiders. Inoltre, alla fine delle sessioni di registrazione le canzoni erano completamente differenti dalle versioni originali. Allora il gruppo prese in considerazione l'ipotesi di ricominciare tutto da capo, ma decise di rinunciare perch\u00e9 l'operazione avrebbe richiesto troppo tempo.\n\"Von\" (1997\u20131998).\nIl primo album \"Von\" nacque nel settembre 1997, dopo un lavoro di tre anni, grazie ad un accordo con l'etichetta Smekkleysa (Bad Taste). Il suono dell'album si dimostra distante dagli ultimi pezzi prodotti dalla band, un po' troppo grezzo e non sempre completamente a fuoco, frutto anche dell'ancora scarsa esperienza dei componenti del gruppo, la cui et\u00e0 media all'uscita del disco era di neanche 21 anni. Non mancavano comunque pezzi notevoli quali l'iniziale \"Sigur R\u00f3s\", sorta di viaggio ambient tra i vulcani innevati dell'Islanda, \"Myrkur\" il primo singolo che balz\u00f2 subito in testa all'hit parade nazionale, \"Von\" e \"Hafss\u00f3l\", brano che la band ancora esegue abitualmente durante i concerti. Il disco, uscito inizialmente soltanto in Islanda, venne commercializzato nel resto del mondo solo dopo il successo avuto con il terzo album.\nFu subito un successo per la critica ma le vendite furono scarse. Poco dopo l'uscita di questo album si un\u00ec al gruppo il tastierista Kjartan Sveinsson e cominciarono i lavori per il secondo album: i primi risultati vennero subito commentati come \"un buon inizio\" dai loro stessi amici, e per questo decisero di intitolare cos\u00ec l'album: \"\u00c1g\u00e6tis byrjun\". Il lavoro per\u00f2 rallent\u00f2 molto anche a causa dell'uscita dal gruppo del batterista \u00c1g\u00fast \u00c6var Gunnarsson che decise di intraprendere la carriera di grafico sacrificando la musica. Con il nuovo batterista Orri P\u00e1ll D\u00fdrason il gruppo raggiunse la formazione definitiva fino all'abbandono del tastierista Kjartan Sveinsson avvenuto nel 2013. Nel frattempo pubblicarono in Islanda l'album di remix \"Von brig\u00f0i\".\n\"\u00c1g\u00e6tis byrjun\" (1999\u20132001).\nDopo una grande attesa usc\u00ec nel giugno del 1999 \"\u00c1g\u00e6tis byrjun\", il capolavoro che port\u00f2 alla ribalta i Sigur R\u00f3s. \nNel disco viene codificato l'originalissimo sound del gruppo, fatto di lunghe suite al limite del mistico, paesaggi sonori che ricordano l'atmosfera della loro terra natia, melodie orchestrali. Nella musica dei Sigur R\u00f3s convivono meravigliosamente la voce femminea, quasi bianca, del cantante, e le distorsioni noise delle chitarre.\nL'acclamazione della critica e del pubblico fu unanime ed al grande successo in patria segu\u00ec quello internazionale. I premi come \"Miglior album\" e \"Miglior gruppo dell'anno\" in Islanda furono i primi di una lunga serie. Nel Regno Unito vennero pubblicati due singoli: \"\"Svefn-g-englar\" (\"sonnambuli\", ma \"englar\" significa angeli) e \"N\u00fd Batter\u00ed\" (\"nuove batterie\"). A questi singoli segu\u00ec l'album nel 2000. Le major statunitensi fecero a gara per accaparrarsi i diritti, ma la band prefer\u00ec la libert\u00e0 al tornaconto economico e firm\u00f2 un contratto con la Pias Recordings. Il successo di \"\u00c1g\u00e6tis byrjun\" apr\u00ec le porte ai Sigur R\u00f3s della grande scena musicale: fecero da spalla ai Godspeed You! Black Emperor e ai Radiohead, si susseguirono inoltre festival e concerti in tutto il mondo dal gennaio 2000 all'ottobre 2001.\nCon i primi soldi guadagnati costruirono uno studio di registrazione a \"Mosfellsb\u00e6r\", nei dintorni di Reykjav\u00edk: un ambiente tranquillo dove poter lavorare serenamente alla nuova opera.\nLa canzone \"Hjarta\u00f0 hamast\" (bamm bamm bamm) \u00e8 colonna sonora nel film \"Immortal Ad Vitam\" di Enki Bilal, film francese di genere fantastico, ispirato ai fumetti dello stesso Bilal.\n\"( )\" (2002\u20132004).\n\"( )\" fu il terzo lavoro del gruppo, usc\u00ec nel 2002; con questo album, la band mostr\u00f2 un cambio di rotta evidente. L'album comprende otto tracce e 30 secondi di silenzio dividono esattamente a met\u00e0 l'opera. Ogni met\u00e0 comprende quindi quattro canzoni, \u00able prime solari e ottimistiche, le seconde pi\u00f9 oscure e malinconiche\u00bb come hanno affermato gli stessi componenti del gruppo. Il suono \u00e8 minimale e \"Untitled 1\" e \"Untitled 3\"\" sono addirittura senza batteria e percussioni. L'artwork \u00e8 completamente spoglio, senza testi n\u00e9 crediti.\nLa particolarit\u00e0 di \"( )\" \u00e8 proprio nei testi, che in realt\u00e0 non esistono, dato l'esclusivo utilizzo del \"vonlenska\" o \"speranzese\", una sorta di lingua artificiale inventata dal gruppo stesso. Nel tour seguente a \"( )\" le Amiina, quartetto d'archi formato da compositrici di musica sperimentale, oltre a curare l'apertura dei concerti suonano anche con il gruppo come accompagnamento.\nNel 2003 esce il video \"Untitled 1 (Vaka)\", scritto e diretto dalla videomaker Floria Sigismondi.\nInizialmente, la band aveva intenzione di registrare \"( )\" in una base dismessa della NATO situata nella parte nord dell'Islanda, ma dopo un sopralluogo non accett\u00f2 per ragioni di praticit\u00e0. Poco dopo fu trovato un complesso con una piscina abbandonata ad \u00c1lafoss. Il gruppo compr\u00f2 tale complesso e lo trasform\u00f2 in uno studio di registrazione, dove incise \"( )\". Per collocarvi il grande mixer si dovette aprire una parte del tetto e trasportarla con una gru.\nNel 2004 viene pubblicato un EP del gruppo dal titolo \"Ba ba ti ki di do\" per la Geffen, storica casa discografica dei Guns N' Roses e dei Nirvana.\n\"Takk...\" (2005\u20132006).\nDopo una lunga attesa a settembre del 2005 \u00e8 uscito il quarto album della band, \"Takk...\", nel quale si ritorna al cantato in islandese. A livello musicale, risulta pi\u00f9 vicino ad \"\u00c1g\u00e6tis byrjun\" che a \"( )\", e tra le atmosfere fredde, rarefatte e malinconiche del gruppo si intravede un po' di luce primaverile, grazie a una sonorit\u00e0 pi\u00f9 alta della chitarra e una sonorit\u00e0 pi\u00f9 rock. Il disco \u00e8 quindi pi\u00f9 accessibile dei precedenti, ma il suono dell'album \u00e8 in ogni caso ben lontano da quello di lavori che la critica \u00e8 solita catalogare sotto la voce pop rock. Si tratta, non a caso, del primo disco inciso dalla band per una major, la EMI.\n\"Hopp\u00edpolla\", il primo estratto, \u00e8 stato pubblicato a novembre in contemporanea con un nuovo remake in studio di \"Hafs\u00f3l\", una canzone precedentemente pubblicata nell'album di debutto della band del 1997, \"Von\".\nUn EP \u00e8 stato pubblicato a luglio 2006, \"S\u00e6gl\u00f3pur\". In origine avrebbe dovuto essere pubblicato a maggio, ma a causa dell'improvvisa richiesta di \"Hopp\u00edpolla\" \u00e8 stato posposto fino al mese estivo. I Sigur R\u00f3s hanno registrato tre nuove canzoni in quell'EP (\"\"Refur\", \"\u00d3 Fridur\", e \"Kafari\"\"). A luglio 2006 la band ha terminato un tour mondiale con diverse tappe europee, negli Stati Uniti, Canada, Nuova Zelanda, Hong Kong e Giappone. Gli impegni successivi del gruppo sono stati diversi concerti all'aperto gratuiti tenuti in Islanda in luglio e agosto, che sono stati inclusi nel documentario \"Heima\".\n\"Heima\" e \"Hvarf-Heim\" (2007).\nNell'agosto del 2007 \u00e8 stata pubblicata un'edizione limitata DVD+CD della colonna sonora del documentario del 2002 \"Hlemmur\". L'uscita di \"Hvarf-Heim\" \u00e8 programmata per il 5 novembre; si tratta di un album doppio che contiene diverse registrazioni in studio di canzoni inedite \"Salka\", \"Hlj\u00f3malind\" (in passato conosciuta come \"Rokklagi\u00f0\"), \"\u00cd g\u00e6r\", \"Von\" (quest'ultima una rivisitazione del brano presente nel primo album) e \"Hafsol\" (in \"Hvarf\") e versioni acustiche delle canzoni \"Samskeyti\", \"Star\u00e1lfur\", \"Vaka\", \"\u00c1g\u00e6tis Byrjun\", \"Heys\u00e1tan\" e \"Von\" (in \"Heim\"). Nel medesimo giorno \u00e8 stato pubblicato il DVD \"Heima\", sul tour dell'estate precedente in Islanda. Appena prima dell'album, \u00e8 stato pubblicato il singolo \"Hlj\u00f3malind\". \u00c8 stata inoltre programmata per gennaio 2008 la pubblicazione del DVD+CD del pezzo orchestrale del 2002 \"Odin's Raven Magic\".\nPer promuovere il film \"Heima\" il gruppo ha programmato una serie di anteprime in diversi posti del mondo, e ogni data include una performance acustica e una serie di domande e risposte.\n\"Me\u00f0 su\u00f0 \u00ed eyrum vi\u00f0 spilum endalaust\" (2007\u20132008).\nNel novembre del 2007 la rivista \"NME\" ha affermato che la band era in fase di registrazione del loro quinto album in studio insieme al produttore Flood dei Nine Inch Nails. Il batterista della band, Orri P\u00e1ll D\u00fdrason disse che l'album era previsto per la fine del 2008, mentre la band aveva gi\u00e0 registrato qualche pezzo e ultimato la scrittura delle canzoni del nuovo album.\nAlla fine di febbraio 2008 nel sito ufficiale della band \u00e8 stato riportato che il gruppo, insieme a Flood, ha registrato le basi per il futuro album. Delle 11 canzoni registrate, una \u00e8 stata suonata per un ristretto pubblico alla festa di chiusura di un locale di Reykjav\u00edk, il \"Sirkus\". L'uscita dell'album \u00e8 programmata per il 23 giugno. \u00c8 stato affermato che quest'ultimo album \u00e8 diverso, sotto un punto di vista stilistico, da tutti i precedenti, comprendendo meno archi e pi\u00f9 chitarre.\nSecondo il sito ufficiale, la band avrebbe registrato l'album il 24 aprile 2008 presso gli Abbey Road Studios a Londra, con un coro di ragazzi e un'orchestra di 67 strumenti. I testi delle canzoni saranno \"pi\u00f9 comprensibili\" rispetto agli album precedenti (che avevano molte canzoni scritte in Vonlenska), almeno questo secondo Orri. Questa affermazione ha alimentato speculazioni sul fatto che l'album potrebbe avere testi in inglese, in seguito confermate, in quanto una canzone, intitolata \"All Alright\" sar\u00e0 in questa lingua.\nIl 27 maggio \u00e8 stata annunciata sul sito ufficiale la data di uscita dell'album, fissata per il 23 giugno 2008, e il titolo, ovvero \"Me\u00f0 su\u00f0 \u00ed eyrum vi\u00f0 spilum endalaust\" (in italiano: \"Con un ronzio nelle nostre orecchie suoniamo senza fine\") Il 28 maggio dello stesso anno la band ha annunciato di aver messo a disposizione di tutti, sul sito ufficiale, \"Gobbledigook\", una canzone del nuovo album, insieme al video.&lt;ref name=\"http://www.nme.com/news/sigur-ros/36914\"&gt;&lt;/ref&gt;&lt;ref name=\"http://www.sigurros.com/dvd3.asp\"&gt; &lt;/ref&gt;\nRispetto agli album precedenti, \"Me\u00f0 su\u00f0 \u00ed eyrum vi\u00f0 spilum endalaust\" contiene diverse novit\u00e0: la prima parte rivela una solarit\u00e0 e delle sonorit\u00e0 pop finora sconosciute al gruppo, sublimate con il pezzo \"Vi\u00f0 spilum endalaust\", mentre la parte centrale ritorna sulle sonorit\u00e0 pi\u00f9 classiche del gruppo, con tempi dilatati e il consueto cantato etereo di Birgisson, che fa da preludio alla parte finale dell'album pi\u00f9 intima e raccolta.\n\"Valtari\" e \"Kveikur\" (2012\u2013presente).\n\"Valtari\" \u00e8 il sesto album registrato in studio dai Sigur R\u00f3s, pubblicato il 23 maggio 2012 in Giappone, il 28 maggio ed il 29 maggio nel resto del mondo. Il singolo di lancio del disco \u00e8 stato \"Ekki M\u00fakk\". Nel gennaio 2013 Kjartan Sveinsson, dopo essere stato assente durante il tour di supporto all'album, abbandona il gruppo. Egli \u00e8 stato sostituito nei concerti da \u00d3lafur Bj\u00f6rn \u00d3lafsson all'oboe e alle tastiere e da Kjartan Dagur H\u00f3lm alla chitarra.\nNel 2013 viene annunciato dal gruppo la lavorazione del seguito di \"Valtari\", intitolato \"Kveikur\". Il disco, pubblicato il 18 giugno 2013, \u00e8 stato anticipato dai singoli \"Brennisteinn\" e \"\u00cdsjaki\", pubblicati rispettivamente il 22 marzo e il 25 aprile. Per \"Brennisteinn\" \u00e8 stato girato un videoclip diretto da Andrew Thomas Huang.\n\"Kveikur\" rappresenta uno stile musicale diverso. Infatti, il brano d'apertura del disco \"Brennisteinn\" \u00e8 un brano che a volte raggiunge alcune sonorit\u00e0 industrial. Quasi tutti i pezzi ricordano il genere rock, come ad esempio \"Hrafntinna\", \"Isjaki\" e \"Stormur\", mentre la traccia conclusiva \"Var\" presenta sonorit\u00e0 simili all'album \"( )\".\nCaratteristiche musicali.\nTra le caratteristiche che contraddistinguono i Sigur R\u00f3s, \u00e8 senz'altro la lingua utilizzata in numerose delle loro canzoni, il cosiddetto \"hopelandic\" (in islandese \"vonlenska\", dal nome dell'album), un linguaggio inventato esente da messaggi, che Birgisson \u00e8 solito utilizzare ritenendo la voce come un ulteriore strumento musicale.\nInoltre, per suonare la chitarra, Birgisson utilizza un archetto di violoncello, abitudine probabilmente nata quando un giorno, \u00c0g\u00fast (l'ex-batterista) ne ricevette uno per il suo compleanno e Georg prov\u00f2 a usarlo per il suo basso, ma poich\u00e9 il suono era pessimo, lo prov\u00f2 sulla sua chitarra, il che diede risultati migliori. Da quel momento usa l'archetto in ogni concerto."}
{"id": "32659", "revid": "533647", "url": "https://it.wikipedia.org/wiki?curid=32659", "title": "Capri Leone", "text": "Capri Leone \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\nCapri Leone fa parte dell'area dei Nebrodi, la parte centrale della catena orografica settentrionale della Sicilia, che si estende per circa 70 chilometri in direzione est-ovest; la catena montuosa unitamente ai Peloritani a est e alle Madonie a ovest costituisce l'Appennino siculo. \nIl centro collinare \u00e8 collocato a 400\u00a0m s.l.m. e ci\u00f2 permette di godere di un panorama dal quale si possono ammirare tre delle sette isole Eolie (Salina, Alicudi e Filicudi).\nDal piccolo borgo, arroccato tra le colline, si pu\u00f2 scorgere l'agglomerato urbano della popolosa frazione Rocca, nella parte pianeggiante del territorio comunale.\nOrigini del nome.\nIl nome del paese ha subito varie trasformazioni: originariamente si riscontra il termine \u201cDuae Crapiae\u201d, poi \u201cCrapisusu\u201d, \u201cCastel di Capri\u201d, poi \u201cCapri\u201d e, infine \u201cCapri Leone\u201d anche se nella popolazione attuale permane la denominazione di \u201cCrapi\u201d.\nSi ritiene che in origine il toponimo possa riferirsi al termine greco \u039a\u03ac\u03c0\u03c1\u03bf\u03c2, con il significato di \u201ccinghiale\u201d, animale la cui presenza nel territorio \u00e8 attestata da molte monete. Questa tesi \u00e8 confermata dall'esistenza nella zona, in epoca romana, di una citt\u00e0 chiamata \u201cSolusapre\u201d, che significa \u201cterra del cinghiale\u201d.\nPrendendo in considerazione la derivazione del nome dal latino \u201cCapris\u201d, l'etimo potrebbe avere il significato di \u201cluogo abitato da capre e caprioli\u201d. Il nome potrebbe anche avere origine da \u201ccapriata\u201d, ossia miscuglio di vari vini. Ci\u00f2 perch\u00e9 nella zona vi erano degli estesi vigneti da cui si ricavavano diverse variet\u00e0 di vini. Va anche preso in considerazione il vocabolo \u201ccrapula\u201d, che identifica una resina che mescolata al vino provoca una particolare ebrezza.\nIl nome attuale.\nNella met\u00e0 del XVIII secolo si rinviene l'attuale termine \u201cCapri\u201d persistente fino al 13 novembre 1862. Da questa data il paese assunse il nome di \u201cCapri Leone\u201d. Si ipotizza che il secondo termine sia stato aggiunto per qualificare il coraggio degli abitanti di Capri avendo gli stessi partecipato alla lotta con i garibaldini durante la conquista della Sicilia; altra ipotesi riguarderebbe la \"guardia Nazionale, capitanata da Crimi Giuseppe\", che diede prova di grande coraggio durante i disordini nella vicina Mirto.\nSi presume infine che il nome \"Leone\" si riferisca alla quattrocentesca fontana posta nella piazzetta principale del paese, raffigurante appunto un leone accovacciato.\nStoria.\n\u201cCrapi\u201d appare citato per la prima volta nel periodo normanno-svevo.\nDel periodo greco a Capri Leone non rimane nulla.\nMaggiori informazioni ci giungono dal periodo romano. Dalla Tabula Peutingeriana, che ci informa della viabilit\u00e0 del IV secolo d.C., si nota infatti come la via Valeria passasse proprio nei pressi dell'attuale abitato di Rocca di Capri Leone. Altri segni della presenza romana si riscontrano in una villa di epoca tardo imperiale, tra Capri Leone e Mirto; e la localit\u00e0 Pietra di Roma si troverebbe tra Rocca e Torrenova.\nPeriodo bizantino.\nSul finire del VI secolo avvenne un'incisiva bizantinizzazione della zona tra i torrenti Zappulla e Rosmarino; in questo periodo venne fondata la leggendaria Demenna, probabilmente l'attuale San Marco d'Alunzio. In questo periodo sorsero piccoli agglomerati urbani, costituiti dalle popolazioni che dalla riva si spostavano nell'entroterra spinti dalle successive incursioni arabe. Per la difesa della citt\u00e0 si formarono tanti \u201ccasali\u201d, un insieme di edifici rurali come Crapijusu e Pietra di Roma lungo la costa e Crapisusu, Mirto, Belmonte, Frazzan\u00f2, ecc. all'interno.\nPeriodo arabo.\nIl Val Demone, tra i tre Valli siciliani (gli altri, Val di Mazara e di Noto) fu quello che meno sub\u00ec l'ondata di incursioni saracene, anche la zona fu ugualmente interessata dai cambiamenti sorti a seguito dell'invasione musulmana. Per quanto riguarda Capri Leone nel periodo arabo, si sa poco. Tra le opere di fortificazione e di avvistamento sorte nella zona una sembra si trovasse nel piccolo paese, in posizione strategica di fronte al mar Tirreno ma di essa si ha solo il ricordo.\nDall'XI secolo.\nLa prima fonte scritta che indica il nome di \"Crapi\" risale alla fine dell'XI secolo. Il Pirri riporta nella sua \"Sicilia Sacra\" il termine \"duae Crapiae\".\nIl 4 luglio 1299 avvenne la battaglia tra Federico III e Giovanni II d'Aragona; la flotta siciliana sotto il comando del primo combatt\u00e9 contro l'aragonese; pare che il campo di battaglia fosse proprio in prossimit\u00e0 del torrente Zappulla, in localit\u00e0 allora, di Crapijusu. Dal 1282 al 1342 Crapisusu fu territorio della famiglia Alojsio, Baroni del Regio Demanio, di origine francese. Dal 1342 al 1377, unitamente a Mirto, Frazzan\u00f2 e S. Marco, pass\u00f2 agli Aragona, nobile famiglia messinese, per poi passare alla famiglia Filangeri. In seguito Capri, con Mirto e Fitalia, appartennero al signore di San Fratello Angellotto di Larcan.\nDal XV secolo.\nA met\u00e0 del XV secolo riapparve la famiglia Filangeri con Riccardo, il primo della casata a fregiarsi del titolo di conte e ad avere l'investitura del Casale di Mirto, Crapi e Frazzan\u00f2. Si susseguirono le casate dei Balsamo, nuovamente i Filangeri, i Branciforti, i Cardona e ancora i Filangeri.\nMonumenti e luoghi d'interesse.\nArchitetture religiose.\nLa chiesa di San Costantino, del XVII secolo, \u00e8 a unica navata. Il pavimento dell'altare \u00e8 in ceramica del Settecento siciliano.\nNel frontale, sopra l'altare, \u00e8 posto un quadro di 5 per 3,5 m raffigurante il battesimo romano di san Costantino. Tale pala d'altare \u00e8 seicentesca, in olio su tela, di autore ignoto; raffigura l'imperatore genuflesso pronto a ricevere il battesimo da papa Silvestro. In alto la SS. Trinit\u00e0, ai lati di un globo, assiste alla scena cui prendono parte prelati e uomini di corte. Nel 1989 la Soprintendenza ha attuato un restauro conservativo.\nNegli altari laterali due tele del 1720 rappresentanti l'Immacolata e la deposizione dalla Croce. Entrambe in olio su tela, furono commissionate da un sacerdote locale, Petrus Etta.\nVi si trova anche una statua in gesso raffigurante il patrono san Costantino seduto sul trono tenuto da quattro angeli e una del XVIII secolo, in legno, raffigurante l'Immacolata.\nLa chiesa dell'Annunziata fu fondata da un certo Pirroccio, nobile facoltoso di Capri, \u201cche alla sua morte lasci\u00f2 tutti i suoi beni a questa chiesa, rimase per 27 anni chiusa, perch\u00e9 cadente; fino a che nel 1903, per volontario contributo popolare, venne riedificata.\u201d (Nicotra)\nAlcuni datano la chiesa al XIV secolo, altri al XVI. Molto pi\u00f9 probabile \u00e8 datare il suo svettante campanile al XV secolo.\nDopo 34 anni di totale abbandono il 2012 \u00e8 stato l'anno della riapertura e Consacrazione della stessa.\nAl suo interno, purtroppo, non \u00e8 possibile pi\u00f9 ammirare la ricchezza del patrimonio artistico che fu di questa Chiesa; tele e sculture sono state trafugate da ignoti negli anni ottanta dello scorso secolo. L'altare maggiore, in marmo rosso, accoglie la bellissima statua della B.V. Annunziata di Antonello Gagini, di 155\u00a0cm, dal viso dolcissimo e dai lineamenti cos\u00ec delicati che viene spontaneo chiedersi come possa essere stata scolpita nel gelido marmo. L'opera fu commissionata ad Antonello Gagini tramite un genovese. L'opera si colloca verso il 1533-34 e, probabilmente, fu una delle ultime opere dello scultore poich\u00e9 mor\u00ec nel 1536. Antonello fu l'artista di maggiore levatura del Cinquecento in Sicilia. Nacque nel 1478 a Palermo, da Domenico, che pare fosse stato allievo del Brunelleschi.\nVi \u00e8 una leggenda, del Rizzo, che narra la vicenda che lega la preziosa statua di marmo della madonna Annunziata a questa chiesa. \u201cQuesta statua in marmo bianco era stata commissionata al vicino comune di Mirto, era arrivata a Zappulla ed il suo trasporto veniva effettuato per mezzo di buoi che trainavano il carro dove era posta la statua. Il carro, per\u00f2 giunto nel luogo dove ora sorge la chiesa, non si mosse pi\u00f9. Fu chiaro allora il volere manifestato dalla Madonna di fare erigere una chiesa proprio in quel posto\u201d.\n\u201cSi pens\u00f2 di costruire la chiesa in quel sito, ma succedeva uno strano fenomeno; tutte le volte che si arrivava ad una certa altezza di fabbricazione, la costruzione inspiegabilmente crollava. Il costruttore era disperato perch\u00e9 non si rendeva conto di cosa non funzionasse. Mentre era intento a studiare sulla carta un progetto nuovo, pare che un calabrone dai mirabili colori entrasse nello studio e, posatosi su d'un foglio di carta, seguisse un tracciato per varie volte, il costruttore lo ripet\u00e9 con la matita e ne usc\u00ec la pianta della chiesa, che dal momento della costruzione non cadde pi\u00f9.\u201d\nIn questa chiesa si poteva ammirare un quadro di Giuseppe Tomasi da Tortorici, raffigurante la Madonna dell'Itria (350x220 cm), oggi trafugato da ignoti, insieme ad altri dipinti.\nPiccola chiesa collocata nella zona alta del paese, al suo interno si trova la statua lignea del Santo Abate.\nArchitetture civili.\nPalazzo baronale in ottimo stato di conservazione, fu edificato nella met\u00e0 del XIX secolo e dal 1989 \u00e8 vincolato dalla Soprintendenza dei BB.CC. e AA.\nAltro.\nLa piazzetta affianca la principale piazza Vittorio Emanuele III. In essa vi sono due leoni dai quali sgorgano limpidissimi getti d'acqua. Il primo sgorga da un leone in cemento del 1910; il secondo da una leonessa in marmo rosso di S. Marco ed \u00e8 di epoca pi\u00f9 remota, pare del XV secolo.\nDiverse le fontane di acqua sorgiva presenti nel territorio caprileonese. La gi\u00e0 citata \"Fontana dei Leoni\", in prossimit\u00e0 della centrale piazza Vittorio Emanuele III; \"u canaleddu\", \"Pai\u00e0ria\" e a \"Funtana di Crapi\", nella parte bassa del paese. La loro acqua \u00e8 potabile.\nInaugurato il 26 giugno 2010, alla cerimonia hanno preso parte molti sindaci del comprensorio e l'allora sottosegretario alla Presidenza del Consiglio, Gianfranco Miccich\u00e8. Il parco \u00e8 stato intitolato alla memoria del cavaliere Peppino Grasso, che ha ricoperto la carica di primo cittadino di Capri Leone, per quasi quarant'anni, ininterrottamente dal 24 luglio 1962 al 5 marzo 2001 e promotore del progetto di realizzazione di questo parco sin dal 1990.\nSociet\u00e0.\nTradizioni e folclore.\nCapri Leone \u00e8 l'unico paese siciliano che venera San Costantino Imperatore come santo patrono e protettore.\nOgni anno, nell'ultimo sabato di luglio, i cittadini di Capri Leone si uniscono attorno al loro santo patrono per vivere momenti di fede e di fraternit\u00e0. Si tratta dell'unico culto patronale in terra siciliana reso all'imperatore.\nUna delle figure pi\u00f9 importanti della storia; un grande rivoluzionario, l'imperatore, che vide nel Cristianesimo un elemento di coesione del mondo romano e non un elemento disgregante. Alla vigilia della battaglia di Ponte Milvio, per il potere su Roma, il segno della croce e la frase premonitrice \u201cin hoc signo vinces\u201d consegnano all'imperatore l'eredit\u00e0 della storia. In virt\u00f9 di questa vittoria cristiana, in seguito, pose fine alle persecuzioni nei confronti dei cristiani e con l'Editto di Milano del 313 riconobbe il Cristianesimo come religione legale dell'Impero romano. Proprio l'Editto di Milano del 313 viene ricordato quest'anno poich\u00e9 ricorre infatti il suo XVII centenario dall'emanazione, proclamando cos\u00ec il 2013 \u201cAnno Costantiniano\u201d. Anche Capri Leone ha dato vita a una serie di eventi \"costantiniani\".\nGeografia antropica.\nSuddivisioni amministrative.\nCapri Leone si estende nella parte collinare; mentre nella parte pianeggiante si trova la popolosa frazione di Rocca di Capri Leone, di recente costruzione. Gli abitanti del Comune di Capri Leone si chiamano \"caprileonesi\", ma in Siciliano quelli che abitano a Capri Leone vengono detti \"crapitani\"; quelli di Rocca, invece, \"ruccoti\".\nInfrastrutture e trasporti.\nIl Comune \u00e8 interessato dalle seguenti direttrici stradali:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Capri Leone fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "32660", "revid": "2056951", "url": "https://it.wikipedia.org/wiki?curid=32660", "title": "Caronia", "text": "Caronia (\"Carun\u00eca\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nFa parte del Parco dei Nebrodi e dell'Unione dei Comuni dei Nebrodi.\nGeografia fisica.\nTerritorio.\nIl paese di Caronia si trova sull'omonimo monte, che d\u00e0 il nome alla catena montuosa: i Monti Nebrodi, ovvero parte degli Appennini siciliani si chiamano infatti anche monti Caronie. Il fiume Caronia che attraversa il territorio, ha assunto un carattere torrentizio.\nIl comune confina a nord con il mar Tirreno, a sud con il comune di Capizzi, ad est con i comuni di San Fratello e Acquedolci, ad ovest con i comuni di Mistretta e Santo Stefano di Camastra. Sulla costa si trova la frazione di Marina di Caronia, Canneto e Torre del Lauro. Con i suoi 226\u00a0km\u00b2 di superficie, il territorio comunale di Caronia \u00e8 il pi\u00f9 esteso della citt\u00e0 metropolitana di Messina e il novantatreesimo in Italia, e si trova a met\u00e0 strada tra Messina e Palermo.\nStoria.\nLa cittadina sorse sul sito dell'antica Calacte o Caleacte (Kal\u00e9 Akt\u00e9, in greco \"bella costa\"). Secondo lo storico Diodoro Siculo, Calacte era stata fondata nel 446 a.C. da Ducezio, condottiero siculo. Ducezio, dopo essere stato sconfitto da Siracusa e mandato in esilio a Corinto, sarebbe tornato con alcuni Corinzi per fondare la colonia Calacte. Il centro si sarebbe poi sviluppato in un centro urbano nel periodo ellenistico.\nDopo la conquista romana, all'inizio del II secolo a.C., la citt\u00e0 inizi\u00f2 a battere una serie di monete di bronzo, la pi\u00f9 importante con la raffigurazione di Dioniso e di un grappolo d'uva. Durante l'impero romano fu rilevante centro agricolo e commerciale: esportava soprattutto vino, trasportato in anfore. Probabilmente esportava anche tonno e Silio Italico nel I secolo d.C. parlava del \"litus piscosa Calacte\" (14, 251). Anfore vinarie del IV secolo d.C. prodotte a Caleacte sono state trovate a Roma.\nI recenti scavi archeologici a Caronia e Marina di Caronia hanno mostrato che la citt\u00e0 ellenistica sul sito dell'odierna Caronia fu distrutta verso la fine del I secolo d.C. da un incendio o un terremoto e fu forse abbandonata, mentre gli abitanti si spostarono sul mare, in corrispondenza dell'odierna Caronia Marina. Poco dopo la met\u00e0 del IV secolo d.C., l'abitato portuale di Calacte a Caronia Marina fu distrutto, probabilmente da un terremoto. La vita dell'abitato continu\u00f2, ma dopo il V secolo d.C. su scala molto ridotta.\nIl toponimo Caronia (Al Qaruniah) \u00e8 rammentato dal geografo arabo Idrisi, famoso per i suoi saggi riguardanti Palermo sotto il dominio islamico.\nNel Medioevo fu feudo dei Ventimiglia, che lo sfruttarono come scalo commerciale, per poi divenire nel corso della dominazione spagnola, nel 1630, feudo in qualit\u00e0 di marchesato dei Pignatelli Aragona C\u00f3rtez, la cui presenza \u00e8 attestata dal vessillo comunale che presenta tre pignatte in campo senape.\nNel 2004 le abitazioni della frazione Canneto furono oggetto di apparenti e inspiegati fenomeni di autocombustione, che interessarono soprattutto gli elettrodomestici e i dispositivi elettronici.\nTali incendi si sono poi dimostrati, ad una successiva e pi\u00f9 approfondita indagine, di natura dolosa.\nEconomia.\nAgricoltura, pastorizia e artigianato sono le attivit\u00e0 principali che si svolgono nel comune. In particolare, la produzione di olio d'oliva \u00e8 molto apprezzata. Da qualche anno si tenta la produzione di ceramica a livello industriale.\nMonumenti e luoghi d'interesse.\nIl Castello di Caronia fu costruito in epoca normanna (XII secolo) probabilmente al tempo di re Ruggero. Il castello, oggi di propriet\u00e0 privata, \u00e8 uno degli edifici meglio conservati dell'architettura normanna in Sicilia. Posto sulla sommit\u00e0 di uno sperone di roccia, segue in pianta uno schema di forma triangolare, coperto in tutto il perimetro parietale di cortina e con torri di base quadrangolare realizzate in pietra da taglio. Al suo interno ospita il Palazzo signorile, realizzato su modello delle residenze reali della Cuba e della Zisa, ed \u00e8 connesso a nord con una chiesa la quale nell'impianto richiama lo schema della Cappella Palatina a Palermo.\nIl Museo del Bosco \u00e8 un museo etnoantropologico delle attivit\u00e0 delle genti dei Nebrodi. Il Ponte Aureliano, che si erge sul torrente Caronia, testimonia una importante presenza romana di epoca tardo imperiale. L'arcata centrale \u00e8 crollata. In localit\u00e0 Torre di Lauro vi \u00e8 una torre costiera (detta anche \"torre di passo del Lauro\"), sita lungo il litorale. Attestata per la prima volta nel 1583, \u00e8 oggi adibita ad abitazione privata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Caronia fa parte delle seguenti organizzazioni sovracomunali: regione agraria n.4 (Montagna litoranea dei Nebrodi).\nInfrastrutture e trasporti.\nIl Comune \u00e8 interessato dalle seguenti direttrici stradali:\nIn prossimit\u00e0 del centro abitato di Marina di Caronia sorge la stazione di Caronia, posta lungo la linea ferroviaria Palermo-Messina."}
{"id": "32662", "revid": "533647", "url": "https://it.wikipedia.org/wiki?curid=32662", "title": "Castel di Lucio", "text": "Castel di Lucio (\"Casti\u1e0d\u1e0duzzu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nFino al 1863 il paese si \u00e8 chiamato Castelluzzo, come si legge sulla carta della Sicilia, anno 1580-85, nella Galleria delle mappe geografiche dei Musei Vaticani.\nStoria.\nPopolato nel periodo normanno da famiglie provenienti dall'Italia continentale e dalla Francia meridionale, l'originario nome era \u201cCastelluzzo\u201d dal piccolo castello che si trovava sulla rocca. Fu soggetto prima a Enrico II Ventimiglia, nella seconda met\u00e0 del XIII secolo come membro della Contea di Geraci, poi al nipote e successore Francesco I Ventimiglia, almeno dal 1311, data in cui doveva avere la consistenza di un villaggio attorno alla fortezza.\nNel 1267 non risulta citato nel censimento della Chiesa di Cefal\u00f9 riportato in un diploma di Papa Alessandro III, il che ci fa supporre che se ci fosse stata preesistenza doveva trattarsi solamente di un incastellamento o fortificazione di epoca Saracena. La locale presenza attuale di dialetti gallo-italici, potrebbe pur far supporre una colonizzazione ligure, e una fondazione o rifondazione da parte dei liguri Ventimiglia.\nIl nome di Castelluzzo si legge la prima volta nel 1271 quando Carlo I d'Angi\u00f2 lo assegn\u00f2 (castello o casale?) a Giovanni di Montfort e successivamente nel 1283, in occasione del fodro imposto da Pietro di Aragona al suo arrivo in Sicilia a seguito del Vespro. Castelluzzo contribu\u00ec con sei arcieri all'esercito regio. Assunse notevole importanza sotto il dominio dei Ventimiglia per la sua posizione strategica di controllo della vallata del fiume Tusa, essendo collegato visivamente con la torre di Migaido e questa a sua volta con Pettineo. Dal 1480 al 1634 furono molti i Signori di Castelluccio: Matteo Speciale, Nicola Siracusa, i Lercano, gli Ansalone, i Timpanaro, i Cannizzaro e ultimi gli Agraz. Francesco Agraz nel 1726 fu nominato, con diploma di Carlo IV di Sicilia, primo Duca di Castelluzzo, chiudendo cos\u00ec l'epoca baronale. Nel XVI secolo si contarono 1617 abitanti in 346 case, nel XVII secolo l'incremento della popolazione fu lieve, 1695 abitanti e 528 case. Non vi furono variazioni rilevanti nel XVIII secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Castel di Lucio fa parte delle seguenti organizzazioni sovracomunali: regione agraria n.1 (Montagne interne Nebrodi nord-occidentali)."}
{"id": "32663", "revid": "125904323", "url": "https://it.wikipedia.org/wiki?curid=32663", "title": "Castell'Umberto", "text": "Castell'Umberto (\"Castan\u00e9\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nDista circa 90\u00a0chilometri da Messina e 150 da Palermo ed \u00e8 situato sui Nebrodi settentrionali, sulla dorsale nord-occidentale del monte Rocca di Poggio, tra le fiumare di Naso e di Fitalia, estendendosi per una superficie di 11,4\u00a0km\u00b2 a 660 m di altitudine.\nStoria.\nAnticamente chiamato \"Castan\u00eca\", (\u039a\u03b1\u03c3\u03c4\u03b1\u03bd\u03af\u03b1 in greco) il borgo sorgeva pi\u00f9 a valle, dominando il torrente del Fitalia. Le origini sono incerte. Secondo una teoria del Professor Rosario Scurria, illustre poeta e intellettuale castanese, il nome sarebbe una corruzione di \"Castrum Aeneae\", ossia fortezza di Enea. Secondo questa teoria infatti alcuni compagni di Enea avrebbero risalito il torrente e fondato un grosso centro a valle, Salusapri, che a seguito di un'alluvione si sarebbe scinto in tre centri urbani: Castania (l'attuale Castell'Umberto appunto) Tortorici e ). L'ipotesi sarebbe supportata dall'antico nome di una contrada, Scanio, che sarebbe stata chiamata cos\u00ec in onore del figlio di Enea, Ascanio appunto. In epoca bizantina il borgo antico fu roccaforte contro le invasioni saracene. A quel periodo infatti risale l'antica torre che poi, nel XVI secolo, divenne castello della nobile famiglia Sollima per passare poi nel 1671 alla famiglia Galletti che fu feudataria della baronia di Castania. Precedentemente era appartenuto ad altri casati, fra cui quello dei Barresi.\nUna serie di pericolose frane avvenute a cavallo fra XIX e il XX secolo costrinsero i cittadini a evacuare. Iniziarono quindi i lavori per la costruzione del nuovo centro, rinominato in onore del principe ereditario Umberto I. Il piano architettonico del nuovo borgo \u00e8 su modello dei paesini piemontesi che il cavalier Di Vincenzo, allora sindaco del paese, pot\u00e9 ammirare durante il suo viaggio sino alla corte del Re, che dovette compiere per la richiesta di fondi destinati alla ricostruzione del paese.\nOggi il paese si configura come uno dei pi\u00f9 fortunati e accoglienti della zona per una serie di ragioni. Esso gode innanzitutto di un centro urbano sistemato secondo le regole della \"citt\u00e0-giardino\", caratterizzato dunque da un'armoniosa alternanza tra architettura e spazi verdi. Dalla piazza centrale, sulla quale si affacciano la chiesa matrice e il municipio, si dirama dunque la zona nuova del paese, arricchita da un parco comunale provvisto di piscina e campi sportivi. Un altro elemento di attrattiva \u00e8 il panorama che si gode dal paese, e in particolare dalla collinetta della chiesa di Santa Croce, per via della sua posizione privilegiata. Oltre a tutti i paesi intorno e alle splendide vallate, lo spettatore pu\u00f2 godere della vista delle isole Eolie da un lato e dell'Etna dall'altro. A meno di un chilometro dal centro si raggiunge il centro storico, l'antichissimo borgo di Castan\u00eca, in cui si pu\u00f2 ammirare il tessuto urbano tipicamente medioevale, le chiese superstiti e la torre del castello. A nord del paese vi \u00e8 poi la suggestiva pineta, dal paesaggio tipicamente nebroideo, con fauna e flora autoctone.\nSociet\u00e0.\nEvoluzione demografica.\nPersonalit\u00e0 legate a Castell'Umberto:\nEconomia.\nCelebre la lavorazione della pietra castenese da parte degli scalpellini locali. Da ricordare anche la produzione di prodotti locali dall'inconfondibile sapore mediterraneo.\nIl paese \u00e8 costituito da vari servizi, sia sportivi che culturali come\nla piscina,\nla piazza centrale,\nil parco,\nla villa comunale,\nuna struttura attrezzata per la riproduzione di film e video,\nun campo da tennis,\nun ippodromo,\nuna biblioteca comunale,\nun oratorio ancora in fase di organizzazione (ex convento delle suore),\nun campo da calcio comunale e una sede sportiva.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Castell'Umberto fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "32664", "revid": "292162", "url": "https://it.wikipedia.org/wiki?curid=32664", "title": "Castelmola", "text": "Castelmola (\"Mola\" in ) \u00e8 un comune italiano di abitanti della citt\u00e0 metropolitana di Messina in Sicilia.\nLa cittadina fa parte del circuito dei borghi pi\u00f9 belli d'Italia.\nLa cittadina \u00e8 a vocazione turistica, determinata dalla estrema vicinanza a Taormina.\nGeografia fisica.\nIl paese, piccolo e ben conservato, si trova sulla cima di un cocuzzolo a strapiombo sul mar Ionio a circa 36\u00a0chilometri a sud da Messina, a circa 49 chilometri a nord da Catania e a pochi chilometri da Taormina. Il punto pi\u00f9 elevato si raggiunge salendo per un sentiero, dalla piazza principale del paese, la Piazza Sant'Antonino, fino ai ruderi di un castello. Sulla piazza esiste un belvedere che offre una splendida vista sulla costa ionica e sulla citt\u00e0 di Taormina, sul mare e sulla costa Calabra.\nStoria.\nEpoca greco - romana.\nLe origini di Castelmola risalgono al periodo pre-ellenico. La denominazione trae ispirazione dalla conformazione del grande masso su cui sorge che ricorda appunto una \"mola\". Forse per la sua posizione sopraelevata fu un tempo la vera acropoli di Taormina, e le loro vicende sono talmente connesse da non poter distinguere quelle dell'una dall'altra.\n\"Mylai\" era il nome del primo insediamento, risalente all'Et\u00e0 del ferro (VIII secolo a.C.), opera dei Siculi. Ci\u00f2 \u00e8 testimoniato dal ritrovamento della necropoli di Cocolonazzo. Le ceramiche con decorazioni dipinte a motivi geometrici, restituite dalle sepolture a grotticella artificiale, hanno consentito di determinare l'origine dell'abitato. Nel 396 a.C. Dionisio, tiranno di Siracusa, assedia Mylai (\u039c\u03c5\u03bb\u03b1\u03af in greco antico), ma \u00e8 sconfitto dai Siculi, che respingono l'assalto. Nel 392, lo stesso Dionisio, ritenta l'attacco, con maggiore fortuna e riesce ad occupare la zona. Alla sua morte, nel 367, la citt\u00e0 \u00e8 presa in mano da Andromaco che costruisce il centro abitato a piano delle Ficare, erige nuove fortificazioni, realizza cisterne, di cui esistono ancora tracce lungo il percorso, e serbatoi per l'acqua, migliorando cos\u00ec le condizioni di vita.\nTindarione, che governa la citt\u00e0, alla morte di Andromaco, la pone sotto protezione di Pirro, ma, durante la prima guerra punica, \u00e8 conquistata da Gerone di Siracusa, che la governa fino al 214.\nEpoca bizantino - araba.\nDopo la caduta dell'Impero romano d'Occidente, la citt\u00e0 segue il destino dell'isola, passando sotto l'influenza bizantina.\nIl primo agosto 902, i Saraceni di Ibrahim II (Ibr\u0101h\u012bm (II) ibn A\u1e25mad ibn al-Aghlab), riescono a far breccia nelle fortificazioni della citt\u00e0 e devastano l'abitato. Solo il castello resiste all'attacco dei Mori che si dirigono verso \"Tauromenion\", attraversando il varco che da allora \u00e8 detto \"Porta dei Saraceni\".\nEpoca normanno - svevo - aragonese.\nIl dominio arabo si conclude nel 1078, con l'ascesa di Ruggero il Normanno che conquistata Taormina, dopo sette mesi d'assedio, espugna anche la fortezza di Mola. Ruggero costruisce un nuovo centro abitato intorno al castello, chiamato Mola. Quale ringraziamento alla Madonna fece anche erigere la chiesetta della Santissima Annunziata, ubicata nei pressi dell'abitato.\nNei secoli successivi, il paese perde il suo carattere difensivo, ma assume un ruolo politico riconosciuto. Affidata ai nobili fedeli al re, Mola appoggia dapprima gli Svevi contro gli Angi\u00f2, restando fedele al casato Hohenstaufen fino all'ultimo, poi nel 1282, durante i Vespri Siciliani, insorge contro gli Angioini schierandosi a favore degli Aragonesi.\nEpoca spagnolo - austriaca.\nIl castello di Mola piazzaforte spagnola, \u00e8 alternativamente occupato dai contingenti francesi dopo i gravi e ripetuti scontri con le truppe spagnole, lunga scia di episodi che si inserisce tra il 1673 e il 1678 nel triste contesto delle rivolte antispagnole.\nDal 1718 al 1720, la piazzaforte e il territorio sono basi dalle armate austro - piemontesi durante gli scontri contro gli spagnoli capitanati dal Vicer\u00e9 Jean Fran\u00e7ois de Bette III Marchese di Lede. Nella \"guerra di successione\" le truppe della coalizione resistettero all'assedio spagnolo, per poi cedere la base. La Battaglia di Francavilla si inserisce nel contesto dei conflitti contro la Quadruplice alleanza combattuti dal regno di Spagna contro Inghilterra, Francia, Austria e Paesi Bassi per il predominio sul mar Mediterraneo. L'esito degli scontri sar\u00e0 sfavorevole per la compagine iberica, evento che aprir\u00e0 la breve parentesi austriaca in Sicilia.\nEpoca borbonica.\nNel 1738 Mola entra a far parte del Regno delle Due Sicilie, e nel 1860, alla fuga dell'esercito borbonico inseguito dalle truppe garibaldine, vota l'annessione al Regno d'Italia.\nEpoca contemporanea.\nNel 1928 il territorio di Castelmola fu annesso al comune di Taormina. Questo periodo fu particolarmente negativo per Castelmola, in quanto la crescita economica attravers\u00f2 anni di immobilit\u00e0 che di certo non le giovarono; questa parentesi fortunatamente non dur\u00f2 a lungo, perch\u00e9 nel 1947 riacquist\u00f2 l'autonomia amministrativa.\nL'aspetto del paese e la sua struttura urbanistica medievale si sono mantenuti pressoch\u00e9 inalterati fino al 1928, anno in cui, per creare l'accesso al centro urbano, fu del tutto modificata l'affascinante entrata del borgo.\nUna scalinata quasi intagliata nella roccia conduceva ai piedi del castello, fino alla porta vera e propria di entrata nel centro; a mantenere l'idea di quello che era, rimane l'arco d'entrata posto su una gradinata in pietra calcarea; l'auditorium comunale conserva al suo interno le straordinarie foto che ne testimoniano la bellezza.\nNel tempo, malgrado le modifiche apportate al suo aspetto, questo paese riesce ancora a conservare racchiuso nei suoi vicoli la magia e il fascino immutato dell'antico che, mescolandosi al nuovo, trasmette l'impressione che qui il tempo si sia fermato.\nMonumenti e luoghi d'interesse.\nArchitetture militari.\nCastello di Mola.\nDella fortificazione denominata castello di Mola restano i ruderi delle poderose mura normanne, e non \u00e8 possibile stabilire con esattezza l'epoca di costruzione. L'unico elemento certo, in merito all'edificazione di quest'opera difensiva, proviene dalla dicitura greco bizantina del X secolo, incisa nella lapide marmorea posta sulla facciata del duomo, che recita: \u201cquesto castello fu costruito sotto Costantino, patrizio e stratega di Sicilia\u201d.\nNonostante questo faccia presumere una collocazione in epoca medioevale la maggior parte degli storici concorda con una pi\u00f9 antica edificazione nel periodo romano.\nNel 1334, sotto il regno di Pietro d'Aragona, fu cinto di mura e reso inaccessibile per essere utilizzato come fortezza e prigione funzionale anche alla vicina Taormina. Il castello di Mola fu per secoli l'anello pi\u00f9 forte della catena difensiva peloritana composta dai manieri di Milazzo, Ficarra, Tripi, Castroreale, Castiglione e Francavilla; rappresentando per i diversi conquistatori il punto nevralgico da espugnare per assumere il controllo del territorio.\nAltro riferimento storico proviene dall'emblema posto sulla sommit\u00e0 dell'arco d'ingresso che presenta la dicitura: \u201cCastello fedele a Sua Maest\u00e0 \u2013 anno 1578\u201d.\nLa suggestiva area del castello trasmette ancora, a chi osserva dall'alto delle sue mura, emozioni intense e acquista ulteriore fascino durante gli spettacoli di falconeria che si tengono fra le rovine.\nArchitetture religiose.\nDuomo di San Nicola di Bari.\nLa chiesa madre, ricostruita tra il 1934 e il 1935 sulla preesistente cattedrale, \u00e8 intitolata a San Nicola di Bari. Architettonicamente presenta una commistione di stili: dal romanico al gotico, dall'arabo al normanno. Della cinquecentesca chiesa originaria sono stati rimontati il portale laterale e l'arcata del coro, oltre agli altari e al pulpito in noce intarsiato, risalenti per\u00f2 al XVIII secolo.\nL'ingresso principale, con arco a sesto acuto, \u00e8 laterale rispetto alla piazza e prospetta su uno straordinario belvedere dal quale si pu\u00f2 ammirare l'imponente mole dell'Etna, che domina il golfo di Naxos. Il campanile, posto sul lato destro e arretrato rispetto alla facciata, presenta delle belle bifore e un'interessante lapide del X secolo in greco\u00a0\u2013 bizantino. L'impianto \u00e8 ad una sola navata, culminante con un'abside circolare. All'interno sono custodite due statue settecentesche: la \"Maddalena penitente\" e la \"Madonna del Rosario\", mentre nella sagrestia, oltre a pregevoli paramenti sacri, si conservano alcune tele di notevole valore: una \"Madonna in trono con Bambino\" raffigurata tra San Rocco e San Michele Arcangelo della seconda met\u00e0 del Cinquecento, uno \"Sposalizio della Madonna e di San Giuseppe\" del XVI secolo e un \"San Michele Arcangelo\" del Settecento.\nChiesa di San Giorgio.\nCostruita nei pressi di punta san Giorgio intorno all'anno 1450, la chiesa si distingue per la sobriet\u00e0 delle linee architettoniche e per l'unicit\u00e0 del suo campanile, costituito da una breve torre inglobata nel corpo edilizio e sormontata, negli angoli, da 4 pinnacoli piramidali (clocheton). Si accede al tempio da un esonartece coperto da una volta a botte a tutto sesto e chiuso da un pregevole cancello in ferro battuto.\nLa pianta della chiesetta \u00e8 ad una sola navata e presenta sul lato destro una cappella intitolata al SS. Crocifisso. Questo ambiente \u00e8 stato aggiunto alla struttura principale, e costituisce una seconda navata che si interseca ortogonalmente a quella maggiore. Nel coro, al quale si accede mediante una scala in muratura sorretta da un arco a sesto acuto rampante, si trova un enorme organo a canne. La pavimentazione in marmo presenta due lapidi sepolcrali delle congregazioni di san Giorgio e del Crocifisso con epigrafi in latino, posizionate nella navata centrale e nella cappella. Dalla prima si accede, tramite una scalinata ricavata nella roccia, alla cripta che custodisce delle catacombe. All'interno della chiesa sono custodite pregevoli opere d'arte, fra cui: una tela raffigurante l\"Incarnazione dell'Immacolata\", la statua di \"San Giorgio\", patrono del paese, e una statua lignea settecentesca dell\"Immacolata Concezione\". Nella \"Cappella del Santissimo Crocifisso\" si trovano le statue di \"San Biagio\", della \"Madonna Addolorata\" e l'Urna contenente il \"Ges\u00f9 Morto\", le tele del \"Purgatorio\" e dei \"Misteri del Rosario\", e un affresco settecentesco della \"Piet\u00e0\", posto dietro un antico \"Crocifisso\" ligneo.\nChiesa di San Biagio.\nFu la prima chiesa edificata a Castelmola. Posta a ridosso di una roccia e prospiciente su un piazzale dal quale si gode uno straordinario panorama sull'Etna, Taormina e il golfo di Naxos, \u00e8 stata recentemente restaurata. Durante i lavori \u00e8 stata ricostruita la volta a botte e sono stati ripristinati i prospetti.\n\u00c8 stato inoltre recuperato l'affresco settecentesco raffigurante una \"Madonna con Bambino\" ritratta con san Biagio e schiere angeliche che si trova all'interno.\nChiesa dell'Annunziata.\nIl tempio sorge nella contrada omonima, poco prima di entrare nel paese, nei pressi del cimitero. Fu costruita nel 1100 da Ruggero il Normanno quale ringraziamento alla Madonna per l'aiuto ricevuto durante la vittoriosa guerra contro i Saraceni, e presenta un portale di notevole pregio, inventariato dalla Soprintendenza ai Beni Culturali. La chiesetta \u00e8 aperta al culto per un breve periodo dell'anno, dal 1\u00b0 al 15 agosto, durante il quale si celebrano la novena della Madonna Annunziata e la festa dell'Assunzione di Maria al cielo.\nAltro.\nPiazza Sant'Antonio.\nCostruita nel 1954, la piazza \u00e8 il belvedere sulla sottostante Taormina.\nPresenta una pavimentazione a mosaico in pietra bianca e lavica, e marciapiedi alberati dove sono collocati sedili in pietra. Sulla piazza prospetta l'omonima chiesetta: armoniosa costruzione pi\u00f9 volte rimaneggiata, che conserva ancora i tratti essenziali dell'architettura sacra del Sud Italia. Recentemente \u00e8 stata trasformata in Auditorium comunale. Defilato sulla destra, si trova l'antico arco che segna l'ingresso del paese. Venne posto su una gradinata in pietra, che ne enfatizza la bellezza, durante i lavori per la realizzazione della piazza. Di fronte si trova il Caff\u00e8 San Giorgio, fondato nel 1700 dai monaci che lo adibirono a taverna. Molti anni dopo don Vincenzo Blandano lo trasform\u00f2 in uno dei locali tipici del paese, caratterizzandolo con una ricca collezione di \"album\" dove dal 1907 sono raccolte le firme e i pensieri dei visitatori, comprese quelle di alcuni uomini illustri del Novecento. La sua notoriet\u00e0 \u00e8 inoltre legata alla specialit\u00e0 del piccolo borgo molese, il Vino alla Mandorla, di cui lui \u00e8 l'inventore. Nei primi anni del Novecento fra i vari infusi preparati, Don Vincenzo Blandano, usando le antiche tecniche greche di infusione, cre\u00f2 il vino aromatizzato alla mandorla che chiam\u00f2 proprio \u201cBlandanino\u201d, un liquore misterioso ambrato scuro dentro il quale si fondevano diversi odori e sapori della sua Sicilia.\nSpecialit\u00e0 di Castelmola.\nCastelmola \u00e8 il paese del vino alla mandorla.\nL'inventore del Vino alla Mandorla \u00e8 sicuramente Don Vincenzo Blandano, fondatore del primo locale di Castelmola, Taverna San Giorgio chiamata cos\u00ec in onore del santo patrono molese, poi chiamato solo successivamente Antico Caff\u00e8 San Giorgio. Don Vincenzo Blandano, titolare dell'antico Caff\u00e8 S. Giorgio, era solito offrirlo in segno di benvenuto agli ospiti che si arrampicavano su per il colle di Mola, e pu\u00f2 quindi esserne considerato l'inventore. Cre\u00f2 questo vino aromatizzato usando le antiche tecniche greche di infusione e lo chiam\u00f2 proprio \u201cBlandanino\u201d, un liquore misterioso ambrato scuro dentro il quale si fondevano diversi odori e sapori della sua Sicilia.\nPane casereccio, maccheroni fatti in casa, miele, cuddure (ciambelle pasquali fatte con le uova), mandorle chiazziate, ossia zuccherate, mostarda, fichi secchi con le noci, vino, olive e capperi, sono gli altri prodotti di questa terra generosa.\nDurante il corso dell'anno non mancano percorsi enogastronomici per valorizzare le specialit\u00e0 locali.\nLeggende e tradizioni.\nLa Festa di San Giorgio.\nIl 23 aprile si svolge ogni anno la festa religiosa dedicata al patrono san Giorgio.\nNon \u00e8 noto il motivo esatto che ha portato alla scelta di questo Santo come patrono ma si pu\u00f2 ritenere che questa abbia origini molto antiche.\nGli abitanti attendono questo appuntamento con molta devozione e sentimento e preparano, attraverso la parrocchia, il comitato san Giorgio e la collaborazione del comune, i festeggiamenti trasportati da una calorosa partecipazione.\nL'evento si protrae per almeno quattro o cinque giorni caratterizzato da spettacoli di intrattenimento e da una piccola fiera lungo la strada d'accesso al paese.\nNel 2008, l'amministrazione comunale ha voluto far coincidere ad una manifestazione cos\u00ec importante per la cittadinanza, \"Primavera nel Borgo\", la festa della primavera, valorizzando in questo modo quello che da sempre per Castelmola \u00e8 un momento religioso ma anche un'occasione per riunire l'intera comunit\u00e0.\nI Presepi.\nCastelmola negli anni '90 \u00e8 riuscita a rendersi nota, durante il periodo natalizio, per la realizzazione dei presepi.\nTramite la stretta collaborazione tra istituzioni, commercianti e cittadini volontari vengono allestiti dei presepi lungo tutto il paese che nelle sue innumerevoli viuzze ospita le pi\u00f9 svariate creazioni artistiche. Quest'anno erano presenti dalle realizzazioni tradizionali a quelle con i fiammiferi, la pasta di pane, la pasta, le bottiglie ecc; tutto ci\u00f2 accompagnato da tappe degustative con prodotti locali tipicamente natalizi.\nLeggende e storia castemolane.\nL'amante di Lady Chatterley, il famoso romanzo di D. H. Lawrence, pubblicato nel 1928 e successivamente ritirato per oscenit\u00e0, venne ispirato dalla condotta licenziosa della baronessa tedesca, Frieda von Richthofen, moglie dello scrittore inglese. Durante il loro soggiorno a Taormina, Frieda, ebbe, infatti, modo di esprimere la propria esuberante sensualit\u00e0, tra i vigneti e le cascine delle campagne di Castelmola, con il giovane mulattiere molese, Peppino D'Allura, che aveva il compito di accompagnare la baronessa alla villa della sua padrona, la signora Betty, la quale viveva a monte Venere ad 800 metri sul mare.\nTra un dolcetto e l'altro \u201cLady Chatterley\u201d, raccontava alla sua amica, i giochi erotici nella splendida e selvaggia Sicilia lungo le mulattiere di Monte Venere.\nFlorence Trevelyan era una nobildonna inglese che si stabil\u00ec a Castelmola in seguito al suo matrimonio con il professor Cacciola. Impar\u00f2 ad amare questi luoghi meravigliosi a tal punto da costruire il suo paradiso di pace e tranquillit\u00e0 su queste pendici. La comoda e piccola casetta in pietra locale, abbellita da vialetti, aiuole e spianate lastricate e ancora oggi visibile, all'ombra dei pini, sul belvedere panoramico. La Trevelyan impegn\u00f2 parte delle sue finanze nell'acquisto di vaste aree incolte assumendo operai per il rimboschimento e trasformando queste aspre montagne in boschi di eucalipti, castagni e querce.\nContribu\u00ec alla realizzazione della villa comunale di Taormina e delle due casette per i giochi dei bambini. Progett\u00f2, inoltre, la mulattiera di Scalazze: una scorciatoia per raggiungere\nMonte Venere.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Castelmola fa parte delle seguenti organizzazioni sovracomunali: regione agraria n.10 (Colline litoranee di Taormina).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 69 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGermania 12 1,11%\nMarocco 12 1,11%"}
{"id": "32665", "revid": "533647", "url": "https://it.wikipedia.org/wiki?curid=32665", "title": "Castroreale", "text": "Castroreale (\"Castru\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nLa cittadina fa parte del circuito dei borghi pi\u00f9 belli d'Italia e rappresenta la Sicilia nella competizione \"Borgo dei borghi 2018\".\nGeografia fisica.\nIl centro abitato principale del comune, Castroreale, sorge sul colle Torace, un rilievo dei monti Peloritani nord-occidentali ai cui piedi, presso le sponde del torrente Longano, Gerone II re di Siracusa nel 265 a.C. sconfisse i Mamertini.\nIl tessuto urbano \u00e8 d'impronta medievale con strade e viuzze strette e ripide, lastricate con una caratteristica pavimentazione in pietra (\"jacatu\" nel dialetto locale), che si aprono su piazze-belvedere dalle quali si pu\u00f2 godere dei molteplici panorami che si dispiegano tutt'intorno al paese.\nStoria.\nIl successivo frazionamento del territorio gi\u00e0 appartenente al tenim\u00e9nto, vallo, castellania e capitania, comarca, distretto, circondario, in qualit\u00e0 di citt\u00e0 demaniale, casale, feudo, citt\u00e0 regia, sottointendenza non esclude, cancella o trascura gli insediamenti preistorici, le rovine, le vestigia, i resti d'epoca greco - romana, bizantina, araba, sedimentate nei secoli nel comprensorio, peculiarit\u00e0 storico - artistico - monumentali transitate nelle nuove entit\u00e0 amministrative di recente costituzione.\nEpoca arabo - normanno - sveva.\nUn casale denominato Cristina o Crizzina risalente al periodo normanno-svevo costitu\u00ec l'insediamento originario del centro. I territori ricadevano nella primitiva definizione del Vallo di Milazzo.\nLe prime notizie storiche certe si rinvengono in un diploma datato 1324 con cui Federico III d'Aragona ordina la ricostruzione di un (preesistente) castello.\nL'abitato che si svilupp\u00f2 intorno al fortilizio venne rinominato Castro (dal latino \"castrum\" = castello, fortezza) e in seguito Castroreale (perch\u00e9 residenza preferita del re Federico III d'Aragona) e rimase sempre citt\u00e0 demaniale accrescendo nel corso dei secoli la propria importanza, prosperit\u00e0 economica ed estensione territoriale grazie anche alla posizione strategica che rivestiva sia nel sistema di fortificazioni poste sul versante tirrenico a difesa della Piana di Milazzo che nel sistema dei collegamenti con i centri fortificati del litorale ionico, tramite i percorsi interni alla catena dei Peloritani.\nEpoca aragonese.\nPer matrimoni combinati dettati da logiche dinastiche Federico III d'Aragona \u00e8 pronipote di Federico II d'Hohenstaufen per ramo materno (quest'ultimo \u00e8 pronipote di Ruggero I d'Altavilla tramite la madre Costanza d'Altavilla). A onta dei legami e vincoli di parentela tra esponenti di case regnanti i toni nell'annosa disputa tra fazione latina e catalana che caratterizzano i Vespri Siciliani, assumono caratteri aspri. A fomentare e complicare lo scenario il casato di ceppo latino degli Angioini che perora la causa nella prosecuzione dinastica dopo gli Altavilla e Hohenstaufen.\nI componenti di Casa d'Aragona, invisi alla potentissima famiglia Chiaramonte, sono costretti a dimorare nelle fedeli roccaforti di Messina e Catania, e governare con sessioni itineranti del Parlamento Siciliano tenute anche a Siracusa (1233, 1322, 1398), Milazzo (1295), Randazzo (1366), Castronovo (1391), Taormina (1410), Caltagirone (1458), Cefal\u00f9 (1774). In questo tumultuoso contesto, grazie alla posizione geografica e al sistema viario di cui \u00e8 dotata, Castroreale funge da crocevia, cerniera fra la pianura, le coste tirreniche, e l'ampia area etnea a mezzogiorno, offrendo itinerari alternativi per le comunicazioni tra centri nevralgici del Regno.\nIn ambito peloritano le baruffe tra contendenti degenerarono in guerra civile grazie anche alle posizioni altalenanti di personalit\u00e0 che parteggiavano e tramavano ora per l'una, ora per l'altra fazione. Negli anni successivi Ludovico di Sicilia invi\u00f2 l'esercito regio contro i Chiaramonte, sfidandoli sulla piana di Milazzo. Solo nel 1350 si arriv\u00f2 a un compromesso di pace. Dal 1352 con l'assedio cittadino attuato da Enrico III il Rosso, ammiraglio ribellatosi alla corona, la situazione cominci\u00f2 a vacillare. Il breve regno di Ludovico culmin\u00f2 con la morte del sovrano causa epidemia di peste nera. Le sorti della castellania e capitania di Castroreale furono rette dalla vicaria abadessa Eufemia d'Aragona, reggente del Regno a favore del fratello Federico IV di Sicilia.\nLe tensioni tra Chiaramonte, Palizzi e Aragona, Alagona, si allentarono solo con l'uccisione e morte del filo angioino Nicol\u00f2 Cesareo, e con esse si concluse la temporanea egemonia di Milazzo sugli altri centri del Vallo (Monforte, Santa Lucia), la castellania di Castroreale fu affidata a Vinciguerra d'Aragona.\nPer l'impegno profuso alla causa aragonese la citt\u00e0 fu insignita del titolo di \"Fedelissima\". Il rappresentante cittadino occupa il 37\u00ba posto nel Parlamento siciliano.\nCausa epidemia di peste nel 1411 fallisce la sessione del Parlamento siciliano indetta dalla vicaria Bianca di Navarra, vedova di Martino I di Sicilia, per la successione al trono, evento poi dirottato a Taormina. Nel 1435 Alfonso V d'Aragona il \"Magnanimo\" visita la cittadina per ricambiare la generosit\u00e0 per l'aiuto ricevuto, consistente nell'invio di contingenti armati intervenuti per osteggiare l'assedio di Tropea e nell'attacco all'Isola delle Gerbe. Per l'occasione il sovrano concede il permesso per la realizzazione della \u00abFiera di Santa Maria Maddalena\u00bb. Gli eventi si inseriscono nel piano di contrasto delle scorrerie corsare e pirate che imperversano nell'antistante specchio del Tirreno.\nAll'economia del centro contribu\u00ec fino alla fine del XV secolo un'attiva e numerosa comunit\u00e0 ebraica della cui sinagoga, ampliata nel 1487, resta solo un arco moresco collocato oggi alle spalle del Monte di Piet\u00e0. La cittadina annoverava una folta comunit\u00e0 ebraica, documentata nel 1382, ma gi\u00e0 ampiamente attestata nel XIII secolo, gruppo sociale formato da cittadini operanti nella macellazione delle carni e conceria delle pelli, nel lavoro di tintori di tessuti e pellame, nel crescente sviluppo del settore agricolo e nell'esercizio della professione medica.\nNel periodo di transizione tra la Corona d'Aragona con gli esponenti dei Trast\u00e1mara e la Casa d'Asburgo - Castiglia, diversi provvedimenti sanzionatori furono comminati dal papa Callisto III d'intesa con il sovrano Alfonso V d'Aragona, disposizioni volte a colpire le comunit\u00e0 ebraiche delle vicine cittadine di Taormina, Savoca. Le persecuzioni e le tragiche espulsioni della comunit\u00e0 dalla citt\u00e0 e dall'isola avvennero a partire dal 18 giugno 1492 in ottemperanza dell'editto noto come Decreto dell'Alhambra emanato da Ferdinando il Cattolico e Isabella di Castiglia.\nLe rappresentanze temporaneamente rifugiate nell'Italia meridionale, trovarono protezione sotto Ferdinando I di Napoli. Dal 31 marzo 1504 con Ferdinando III, Re di Napoli, la condizione peggior\u00f2. Il 23 novembre 1510 il sovrano emise un ulteriore atto di espulsione da tutta l'Italia del Sud evitabile solo con il pagamento di un consistente tributo. Nel maggio 1515 un altro atto costrinse anche gli ebrei convertiti al cristianesimo ad abbandonare il regno.\nEpoca spagnola.\nLa continua caccia ai fratelli Ishak, Elias, \u02bfAr\u016bj e Khayr al-Din Barbarossa, al temibile Dragut, sono eventi che anticipano la Conquista di Tunisi e la trionfale campagna culminata con la Battaglia di Lepanto.\nLe scorrerie su isole, coste e insediamenti interni, si susseguono a ritmi incalzanti. Come si evince dal \"Registro\" delle attivit\u00e0 militari di Milazzo dell'anno 1554, per tale motivo la cittadina di Castroreale insieme a quelle di Tripi, Montalbano, Novara di Sicilia, Furnari, Santa Lucia del Mela, Condr\u00f2, San Pier Niceto, Monforte San Giorgio, Rometta, Rocca, Maurojanni, Venetico, Bauso, Saponara, doveva inviare un contigente di milizie al Castello di Milazzo e predisporre guardie lungo il litorale di competenza. Infatti, all'avvistamento di imbarcazioni non identificate, tanto nel golfo di Patti che nel golfo di Milazzo, il capitano d'armi dava disposizioni al sergente maggiore di fare segnali di fuoco e fumi, al castellano spettava il compito di sparare tre colpi di cannone. Le procedure rientravano nel complesso sistema d'azioni di prevenzione e difesa del territorio attraverso la fitta rete di castelli e torri d'avvistamento costiere e collinari.\nSul finire del 1538 le truppe spagnole ammutinate lasciate a custodia de La Goletta dopo la Presa di Tunisi, si ribellarono per questioni di mancati pagamenti. Gran parte delle guarnigioni abbandonarono il presidio e navigarono alla volta della vicina Sicilia. A titolo preventivo, per motivi di sicurezza furono confinati sull'isola di Lipari, ma contravvenendo alle disposizioni impartite dal vicer\u00e9 di Sicilia Ferrante I Gonzaga, gli ammutinati sbarcarono a Messina per essere immediatamente respinti. Dopo disordini provocati a Castania e Faro si impossessarono e depredarono i centri di Monforte e Santa Lucia del Mela, per poi commettere ulteriori razzie a Castroreale, che a dispetto delle ingenti perdite, non sortirono l'effetto sperato per l'inclemenza del tempo. Con il tentativo di mediazione svoltosi a Milazzo e dopo il giuramento convenuto con il patto siglato a Linguaglossa, nonostante i pagamenti effettuati a saldo dei compensi pattuiti, il vicer\u00e8 chiam\u00f2 in rassegna con pretesti vari i capi dei sediziosi, facendoli strangolare rispettivamente a Messina, Militello, Vizzini, Lentini e altre localit\u00e0. A quest'assalto sventato il 31 dicembre 1538 si attribuisce l'intercessione e conseguente elezione a patrono cittadino di San Silvestro Papa.\nCitt\u00e0 demaniale con un vasto territorio, ottenne a partire dai sovrani aragonesi numerosi privilegi che le consentirono di raggiungere e mantenere una discreta floridezza economica. Sub\u00ec il fascino e le contaminazioni artistiche della vicina capitale del regno Messina, con la quale condivise le prime espressioni dello stile rinascimentale introdotte dalle varie correnti lombardo-ticinesi, toscano-carraresi, veneto-dalmate in ambito architettonico, pittorico, scultoreo, e in tutte le multiformi manifestazioni del genio artistico. La fase di avvicendamento tra case regnanti (Aragona/Asburgo-Castiglia) fu periodo in cui la cittadina accolse numerose comunit\u00e0 monastiche, le cui attivit\u00e0 incisero profondamente sul tessuto sociale, generando uno sviluppo edilizio e committenze artistiche che mutarono profondamente la configurazione cittadina e l'arredo urbano.\nIl vicer\u00e9 di Sicilia Marcantonio Colonna, con dispaccio datato Palermo 20 marzo 1579, concesse il privilegio per la realizzazione di un caricatore nella marina di localit\u00e0 Cantoni, odierna Barcellona Pozzo di Gotto. Tale struttura non fu mai realizzata. Nonostante ci\u00f2 gli intensi traffici e i commerci marittimi furono assicurati pur senza strutture portuali idonee e fabbricati adibiti a magazzini, sfruttando lo stazionamento delle navi mercantili al largo e l'imbarco di merci e passeggeri per il tramite di scialuppe. Con la nuova suddivisione amministrativa del territorio del Regno attuata dallo stesso vicer\u00e9, il 13 aprile 1583, \u00e8 istituita la \u00abComarca di Castroreale\u00bb in Val Demone. Con un impianto d'impronta militare, ma ingentilita da dettami e stilemi che spaziano dall'aragonese alle infinite sfumature di stili di matrice iberica, dal rinascimento al nascente barocco, il centro non fu indenne da periodiche carestie, immancabilmente accompagnate da mortifere epidemie, da sporadici eventi militari, il tutto costellato da una consistente serie di eventi sismici che hanno messo a dura prova il fortissimo spirito comunitario, quanto il fragile sistema ambientale.\n1465 - 1522 - 1615. Nel contesto appena pi\u00f9 ampio si registra una politica di arrogante vessazione fatta di scontri, animosit\u00e0, dissidi, compromessi, fra i governatori di stanza a Milazzo e gli amministratori dei territori adiacenti. Litigiosit\u00e0 e acredini fondati sulla corruzione dilagante, la sottomissione e il perenne ricatto, elementi che condussero a definire l'atto di divisione delle terre fra Milazzo e Castroreale, evento che coinvolse territorialmente la vicina Santa Lucia, determin\u00f2 la costituzione della citt\u00e0 e del territorio di Pozzo di Gotto, tutti segnali premonitori delle frequenti rivolte antispagnole culminate con gli eventi del 1674 e 1678.\nEpoca borbonica.\nDal 1718 al 1720 come comarca e futuro distretto, il territorio \u00e8 teatro di numerosi scontri culminati con la Battaglia di Milazzo e quella di Francavilla, combattimenti inseriti nel contesto dei conflitti contro la Quadruplice alleanza combattuti dal regno di Spagna contro Inghilterra, Francia, Austria e Paesi Bassi per il predominio sul mar Mediterraneo.\nNel 1812 come capoluogo di distretto, Castroreale annovera il circondario medesimo e quelli di Barcellona, Francavilla, Novara, Savoca, Taormina, comprende 26 comuni e 36 villaggi. Il territorio spazia dal Tirreno allo Jonio, comprende gli ultimi rilievi dei Peloritani che fronteggiano i Nebrodi, a sud \u00e8 delimitato dalla riva sinistra del fiume Alcantara. Pertanto fu sede di importanti uffici sino alla met\u00e0 circa del XIX secolo.\nTuttavia gi\u00e0 nel corso dell'Ottocento inizia la decadenza con l'impoverimento economico e demografico della parte montana del territorio; il processo di disgregazione territoriale che ne \u00e8 conseguito ha dato luogo alla costituzione nel 1815 del comune di Barcellona, in seguito unito alla vicinissima citt\u00e0 di Pozzo di Gotto, unione amministrativa volta a formare un'unica grande conurbazione.\nEpoca contemporanea.\nCompletano la frammentazione del territorio l'istituzione delle unit\u00e0 amministrative di Rod\u00ec Milici nel 1947 e di Terme Vigliatore nel 1966.\nNegli anni molta importanza ha rivestito la presenza dell'Istituto Magistrale XXIV Maggio, l'unico istituto magistrale statale della provincia di Messina oltre all'Ainis e al Bisazza della citt\u00e0, celebre per la sua seriet\u00e0, che ha attirato a Castroreale numerosi docenti e allievi, residenti o pendolari dalle zone vicine.\nSimboli.\nDescrizione araldica dello stemma: Un'aquila coronata con ali spiegate; sul petto uno scudo suddiviso in quattro parti a croce di Sant'Andrea. Nel quarto superiore vi sono cinque bande argento e oro, alternate; nei quarti laterali la raffigurazione dell'aquila coronata con lo scudo al petto, nel quarto in basso un castello triturrito.\nBlasonatura del Gonfalone: Diviso verticalmente in un campo bianco a destra e uno rosso a sinistra. Al centro campeggia lo stemma comunale. Alla base dello stemma figurano due rami di quercia l'uno e di alloro l'altro. Simboli: Aquila, Castello. Colori: Argento, Oro.\nMonumenti e luoghi d'interesse.\nArchitetture religiose.\nFra parentesi le date di costituzione e di soppressione delle corporazioni.\nChiese e altre corporazioni religiose soppresse.\nChiese non pi\u00f9 esistenti o ruderi o sconsacrate (1572 \u2013 1889):\nChiese delle frazioni:\nLuoghi di culto di altre confessioni religiose:\nCultura.\nMusei.\nQuesti due edifici custodiscono pregevoli opere di pittura, scultura e arti figurative provenienti da varie chiese non pi\u00f9 dedicate al culto o rovinate a causa dei sismi verificatisi nella zona nel corso del tempo.\nGeografia antropica.\nLocalit\u00e0 del territorio.\nDell'attuale territorio comunale fanno parte anche i centri abitati delle frazioni di:\nDel comune fanno parte anche le frazioni o localit\u00e0 di Caruso, Case Nuove, Case sparse, Malas\u00e0, Molinonero, Santa Croce, Serro Murga, Simigliano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Castroreale fa parte della regione agraria n.9 (Colline litoranee di Milazzo)."}
{"id": "32666", "revid": "292162", "url": "https://it.wikipedia.org/wiki?curid=32666", "title": "Cesar\u00f2", "text": "Cesar\u00f2 (\"Cissir\u00f2\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 un comune del parco dei Nebrodi.\nGeografia fisica.\nTerritorio.\nIl territorio di Cesar\u00f2 si estende parte sul versante settentrionale e parte sul versante meridionale dei Monti Nebrodi. In esso ricade il tratto pi\u00f9 suggestivo della dorsale dei Nebrodi, quello comprendente la vetta pi\u00f9 alta della catena, Monte Soro, e i laghi Biviere e Maulazzo. \u00c8, per altitudine, il secondo comune pi\u00f9 elevato della Sicilia.\nClima.\nIl clima della cittadina \u00e8 fortemente influenzato dalla posizione geografica nella catena montuosa dei Nebrodi e dalla relativa altitudine. Nel periodo invernale, specialmente tra gennaio e febbraio, il clima \u00e8 rigido con temperature molto basse e frequenti nevicate (zona climatica E). Nel periodo estivo, grazie alla quota elevata e alla presenza dei boschi, le temperature sono molto piacevoli. La grande distanza che lo separa dai principali capoluoghi (70\u00a0km da Catania, 115\u00a0km da Messina, 170\u00a0km da Palermo), fa di Cesar\u00f2 uno dei comuni pi\u00f9 remoti e isolati della provincia di Messina.\nStoria.\nCentro di antica fondazione, le sue origini non godono della presenza odierna di documenti che aiutino a tracciarne l'evoluzione, se non in modo lacunoso. Le scarse notizie storiche, consistenti in nomi di personaggi rilevanti e date, si infoltiscono a partire dal XVII secolo. Anche se il piccolo nucleo urbano indubbiamente esisteva da prima del XIII secolo, essendo stato in origine una probabile fortificazione normanna, risalgono a questo periodo i primi nomi di baroni e duchi che ressero l'omonimo Comune feudale, comprendente i territori circostanti, nomi tutti legati alla dinastia dei Colonna Romano, introdotta in Sicilia durante il regno di Federico II di Svevia. Tra i membri di tale casato, Mons. Giovanni, arcivescovo di Messina (1255), Cristoforo, medico di fiducia del re Federico II d'Aragona e Stratigoto di Messina (1320 - 1328), Tommaso suo figlio (1420) e molti altri, per un totale di 14 successioni signorili feudali, fino al XVIII secolo. L'origine del nome di Cesar\u00f2 \u00e8 incerta.\nNel 1768 \u00e8 nota l'istituzione di un Monte Frumentario a Cesar\u00f2, quale supporto per gli agricoltori poveri del Comune. Punto di riferimento fondamentale per lo studio delle origini e della storia del paese di Cesar\u00f2 \u00e8 ad oggi una monografia, \"Cesar\u00f2\", scritta dall'avvocato Francesco Schifani (1887 - 1918) ed edita a Napoli nel 1921. In tempi recenti il Comune di Cesar\u00f2 ne ha curato una ristampa.\nIl comune annovera tra i suoi edifici il Palazzo Zito, un tempo residenza dell'omonima famiglia e dal 2009 aperta, dopo un restauro, in qualit\u00e0 di casa - museo. Contiene ancora affreschi, arredi e pavimenti originali. \u00c8 l'unico palazzo di notevole dimensioni ubicato in paese.\nCultura.\nCucina e produzioni tipiche.\nL'attivit\u00e0 contadina dei paesi dell'isola \u00e8 alla base della tradizione gastronomica. Anche a Cesar\u00f2, come in tanti piccoli centri montani, la cucina fa uso di pochi ingredienti facilmente reperibili, cucinati in modo semplice ma spesso arricchiti da aromi e spezie per esaltarne il sapore. \nLa pasta preparata in casa (\"i maccheroni\") nei giorni di festa, \u00e8 condita con sugo di pomodoro e carne di maiale o di castrato e spolverata con ricotta salata grattugiata. \nLa ricotta \u00e8 uno dei tanti prodotti tipici caseari cesaresi ed insieme a provole, tuma, canestrato e pecorini rappresenta la massima espressione dell'attivit\u00e0 tradizionale di trasformazione del latte. \nLe carni bovine, ovine e suine, sono semplicemente arrostite alla brace e aromatizzate con aglio, origano, limone. \nFamose le verdure come gli asparagi selvatici che conservano il sapore dei boschi e dei prati.\nAnche il pane ancora oggi preparato in casa col lievito naturale e cotto nel forno a legna da sapienti mani, ha il sapore della tradizione.\nPi\u00f9 fantasiosi ed elaborati sono i dolci cui ingredienti sono mandorle, nocciole e pistacchi. Tra i dolci tipici, ricordiamo quelli del periodo pasquale.\nAmministrazione.\nDi seguito \u00e8 presentata una tabella relativa alle ultime amministrazioni che si sono succedute in questo Comune.\nInformazioni amministrative.\nIl comune di Cesar\u00f2 fa parte delle seguenti organizzazioni sovracomunali: regione agraria n.1 (Montagne interne Nebrodi nord-occidentali).\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "32667", "revid": "292162", "url": "https://it.wikipedia.org/wiki?curid=32667", "title": "Condr\u00f2", "text": "Condr\u00f2 (\"Cundr\u00f2\" in ) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nLo storico Tommaso Fazello documenta il centro un miglio distante da Gualtieri Sicamin\u00f2, quest'ultima dista sei miglia dal castello di Milazzo, leggermente ad est rispetto alla cittadina di Santa Lucia del Mela.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Condr\u00f2 fa parte delle seguenti organizzazioni sovracomunali: regione agraria n.9 (Colline litoranee di Milazzo)."}
{"id": "32668", "revid": "228587", "url": "https://it.wikipedia.org/wiki?curid=32668", "title": "Falcone (Italia)", "text": "Falcone (\"Farcuni\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nSituato tra capo Tindari e il promontorio di Milazzo, il comune di Falcone si affaccia sul Tirreno a nord ed ha come sfondo a sud la Rocca di Novara, a sua volta posta nella zona di confine tra i monti Nebrodi e Peloritani. Il territorio si presenta pianeggiante a nord e collinare a sud, dove si erge il monte Giglione a sovrastare tutto il territorio. Confina a sud con i comuni di Montalbano Elicona e di Tripi, a est con quello di Furnari, dal quale \u00e8 separato dal torrente \"Arancia\" e ad ovest con Oliveri dal quale \u00e8 separato dal torrente \"Elicona\". Sempre ad est \u00e8 attraversato da un altro piccolo torrente chiamato \"Felice\".\nL'area pianeggiante \u00e8 occupata dal centro urbano che si sviluppa in direzione est-ovest lungo la SS.113, proprio ad ovest inizia la frazione di Sant'Anna divisa in due dalla stessa SS.113 e dall'Autostrada A20. Risalendo in direzione sud troviamo la frazione di Belvedere che si estende fino al confine con il comune di Tripi.\nStoria.\nNon si hanno notizie specifiche di Falcone nell'antichit\u00e0, ma il ritrovamento di una necropoli preistorica, risalente al III millennio a.C. nei pressi della contrada \u201cGiglione\u201d, rende evidente il fatto che il territorio sia stato abitato in epoche remote. Si suppone che la sua fondazione risalga, cos\u00ec come quella di Oliveri, alla distruzione della citt\u00e0 di Tindari. Del resto la contrada di Falcone e il feudo di Oliveri appartennero sempre ad unico proprietario. Ad ulteriore riprova di questo risulta che fino al 1857 il feudo di Falcone apparteneva al comune di Oliveri: nel 1854 il villaggio di Falcone con circa 200 abitanti sarebbe dovuto passare sotto il controllo amministrativo del comune di Furnari, ma l'avversione del comune di Casale Nuovo, l'odierna Basic\u00f2, e le richieste del comune di Oliveri per evitare l'elevamento a comune del territorio di Falcone portarono, di fatto, tre anni pi\u00f9 tardi alla scissione dal comune di Oliveri e alla formazione di un comune autonomo. Falcone rimase comunque legato a Furnari come diocesi fino al 1906, anno in cui venne costruita la chiesa madre in onore di San Giovanni Battista.\nFino alla prima met\u00e0 dell'Ottocento gran parte della popolazione risiedeva nella frazione di Casino, oggi chiamata Belvedere: qui esisteva una fortezza risalente agli anni 1038 - 1043 in seguito adibita a carcere del Castello di Oliveri. Ad oggi \u00e8 ancora possibile vedere i resti delle mura perimetrali e del pozzo al centro del cortile interno. In seguito allo sviluppo della pesca inizi\u00f2 il popolamento dell'attuale centro abitato che occupa l'area pianeggiante del territorio. Oltre alla gi\u00e0 citata chiesa madre di San Giovanni Battista, esistono altre due chiese: quella della SS. Immacolata Concezione, risalente al 1850, nella frazione di Belvedere, e la piccola chiesa di Sant'Antonio sempre a Falcone.\nNel corso del Novecento Falcone vide ampliare le infrastrutture del suo territorio: alla gi\u00e0 esistente stazione ferroviaria, si affianca lo svincolo autostradale dell'A20 Palermo-Messina nei pressi della frazione Sant'Anna e in pi\u00f9 dal raddoppio della stessa linea ferroviaria che tuttavia non prevede nuove fermate all'interno del territorio comunale.\nFalcone \u00e8 stato colpito in diverse occasioni da calamit\u00e0 naturali di una certa importanza: a cominciare dalle alluvioni degli anni venti e degli anni sessanta, causate dalla rottura degli argini del fiume Elicona, chiamato anche Oliveri. In seguito si ebbe il terremoto del 1978 che danneggi\u00f2 parte del centro abitato ed infine l'alluvione del dicembre 2008, causata dallo straripamento del torrente Felice. Quest'ultima ha compromesso notevolmente la debole economia locale, infatti tonnellate di fango di sono riversate nel centro cittadino e nella parte a ridosso del Monte Giglione della frazione di Sant'Anna.\nEconomia.\nIl settore economico prevalente \u00e8 quello agricolo, soprattutto la produzione di vino e di olio nella zona collinare, alla quale si affianca il settore floro-vivaistico dell'area pianeggiante. Altra attivit\u00e0 \u00e8 quella artigianale concentrata nelle aree industriali del comune. La pesca \u00e8 ormai un'attivit\u00e0 modesta, come nel resto della Sicilia.\nMerita una nota a parte il turismo. Sebbene il territorio sia affacciato sul Tirreno e disponga di un vasto lungomare con vista sulle isole Eolie, il settore turistico stenta a decollare. In pi\u00f9 anche se nel territorio circostante sono presenti notevoli attrattive paesaggistiche (Laghetti di Marinello, Parco dei Nebrodi, etc.), anche di tipo archeologico (Rovine di Tindari, Rovine di Abacano, etc.) facilmente raggiungibili da Falcone, risulta una quasi totale assenza di strutture organizzative per turisti che vogliano visitare le bellezze del territorio.\nAmministrazione.\nAltre informazioni amministrative.\nIl comune di Falcone fa parte delle seguenti organizzazioni sovracomunali: regione agraria n.9 (Colline litoranee di Milazzo).\nInfrastrutture e trasporti.\nIl Comune \u00e8 interessato dalle seguenti direttrici stradali:\nSport.\nLo sport principale \u00e8 il calcio. In passato a Falcone sono arrivate a coesistere ben 3 squadre diverse: l\"'ACR Falcone\", il \"Nuovo Falcone 90\" e la \"Polisportiva Audax\".Grazie alla riforma dei campionati dilettantistici degli anni novanta l'ACR Falcone viene ammesso al campionato di Promozione, che \u00e8 divenuto il campionato di secondo livello regionale, dove rimane fino alla stagione 1994-95. Ad oggi nessuna formazione ha mai disputato un torneo di massimo livello regionale, quello che attualmente viene denominato Campionato di Eccellenza Regionale.\nIl Nuovo Falcone, dopo alterne vicende che lo hanno portato a competere nei campionati di I e di II categoria ed a vincere nel 1996 la Coppa Trinacria, nella stagione 2008-09 ottiene il passaggio al campionato di Promozione.\nDopo aver disputato la sua prima stagione in Promozione, cede il suo titolo sportivo all'ASD Atletico Igea (squadra sorta dalle ceneri dell'Igea Virtus Barcellona) che prender\u00e0 parte proprio al campionato di Promozione Siciliana 2010-11.\nIl Pro Falcone ha disputato il suo primo campionato nella stagione 2009-2010 nella Terza Categoria, arrivando secondo e perdendo la finale dei play off. La stagione successiva ha ottenuto la promozione in Seconda Categoria.a tutto ora la squadra milita nel campionato di promozione\nAltri sport abbastanza praticati sono il ciclismo presente nel comune di Falcone con la \"Societ\u00e0 Ciclistica Cambria\" erede della \"Societ\u00e0 Ciclistica Cirella\" ed il pugilato grazie alla presenza della \"Pugilistica Saporito\"."}
{"id": "32670", "revid": "50192", "url": "https://it.wikipedia.org/wiki?curid=32670", "title": "Fiumedinisi", "text": "Fiumedinisi (\"Xuminisi\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nFiumedinisi sorge nella omonima valle, sul lato orientale dei monti Peloritani. Il territorio comunale si estende su una superficie di circa 36\u00a0km\u00b2. Il centro urbano si trova sulla sponda destra del torrente Fiumedinisi, a 190 metri sul livello del mare e distante 5 chilometri dalla costa ionica, circondato da alcune delle pi\u00f9 alte cime peloritane: il Pizzo Poverello, il Monte Scuderi, il Pizzo Croce, il Pizzo Cavallo e il Pizzo di Frinzi.\nStoria.\nLa fondazione di Fiumedinisi viene fatta risalire al VII secolo a.C., quando un gruppo di coloni greci proveniente dalla Calcide, attratto dai ricchi giacimenti minerari, si stabil\u00ec su una pianura a monte dell'odierno centro abitato, proprio ai piedi del monte Belvedere. Il sito doveva essere gi\u00e0 popolato dai Siculi. Fu cos\u00ec fondata la colonia di \"Nisa\" (il nome riflette una venerazione del dio greco Dioniso da parte dei fondatori) e al fiume del posto fu dato il nome di \"Chrysorhoas\" (Aurea Corrente).\nSulla cima del Monte Belvedere, secondo antica tradizione, gli antichi abitanti di Nisa edificarono un tempio dedicato al dio greco Dioniso. Nel 428 a.C., durante la Guerra del Peloponneso la citt\u00e0 fu assediata dagli ateniesi, ma i sicelioti nisani e i loro alleati siracusani riuscirono a resistere all'assedio e a respingere gli invasori.\nTestimonianze archeologiche inducono a pensare che Nisa fosse attiva in epoca romana, con l'attivit\u00e0 estrattiva e l'agricoltura.\nCon la nascita del Regno di Sicilia il centro abitato fu trasferito presso l'attuale sede con il nome di \"Flumen Dionisyi\". Nel 1197, la valle del Nisi fu teatro della morte dell'imperatore e Re di Sicilia Enrico I, padre di Federico II. Nel 1392, su iniziativa del Re Martino I di Sicilia, Fiumedinisi divenne feudo della famiglia Romano Colonna e conobbe un periodo di ampio splendore.\nDurante la rivolta antispagnola di Messina del 1674-78 Fiumedinisi fu uno dei pochi centri rimasti fedeli alla Corona spagnola, che vi trasfer\u00ec il conio druvidiale monetario, subendo per\u00f2 devastazioni e violenze da parte dei messinesi. La ricostruzione avvenne per opera del Re Carlo III di Sicilia, il quale espresse la sua \"reale gratitudine\" a Fiumedinisi con un messaggio ancora oggi leggibile su una lapide posta sul prospetto principale della chiesa Matrice.\nFiumedinisi fu pesantemente colpito dalla epidemia di peste del 1743 e profondamente devastato dalla tremenda alluvione del 1855 la quale caus\u00f2 la perdita o il danneggiamento di importanti strutture produttive tra le quali la fabbrica di Mussola, la fonderia e lo stabilimento di lavorazione cartacea. Fino agli inizi degli anni '60 dello scorso secolo a Fiumedinisi era ancora attiva l'estrazione mineraria, specialmente nei giacimenti di contrada San Carlo-Mabmisis\u00ec.\nSport.\nLa societ\u00e0 calcistica \u00e8 il Fiumedinisi, che milita nel campionato di Prima Categoria Sicilia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Fiumedinisi fa parte delle seguenti organizzazioni sovracomunali: regione agraria n.6 (Montagna litoranea dei Peloritani)."}
{"id": "32671", "revid": "125613650", "url": "https://it.wikipedia.org/wiki?curid=32671", "title": "Floresta (Italia)", "text": "Floresta (\"a Furesta\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\nFloresta si trova sui Monti Nebrodi, sullo spartiacque tra il mar Tirreno e il mar Ionio. Sorgendo a 1275 m s.l.m., \u00e8 il comune pi\u00f9 alto della Sicilia.\n\u00c8 un comune del Parco dei Nebrodi, equidistante da Messina e Catania (circa 90 km).\nClima.\nIl clima \u00e8 di tipo appenninico, con estati fresche e inverni rigidi e nevosi.\nStoria.\nIl sito di Floresta era occupato nell'antichit\u00e0 da una foresta di alberi di alto fusto dalla quale i Romani ricavarono il legname utile alla costruzione delle navi da guerra e da trasporto. Si presume, che tale lavoro venisse svolto da prigionieri di guerra e schiavi i quali, molto probabilmente, andarono a comporre il primo insediamento di Floresta.\nIl primo insediamento sarebbe stato abbandonato durante l'alto medioevo per le grandi difficolt\u00e0 di comunicazione e approvvigionamento durante i rigidi mesi invernali. Dopo un lungo iato storico, nel XIV secolo il sito fu inglobato nei domini di Federico d'Aragona e divent\u00f2 feudo. Un momento rilevante della storia del centro \u00e8 il 1619, anno in cui Filippo III di Spagna nomin\u00f2 Antonio Quintana Duegna \"Marchese della Foresta di San Giorgio e Grassetta\".\nLa stessa etimologia del toponimo Floresta sembra derivare da un'alternanza del termine latino \"Foresta\"; un'altra ipotesi, meno accreditata, ricollega il nome all'espressione latina \"Flos aestatis\" ovvero Fiore d'estate.\nDurante l'et\u00e0 feudale il territorio fu sfruttato in modo intensivo per la produzione cerealicola, indicativa a tal proposito la presenza di mulini ad acqua in prossimit\u00e0 dei corsi d'acqua.\nNel 1820 la piccola comunit\u00e0 divent\u00f2 Comune, e il sito si dota di un impianto urbano vero e proprio, sviluppato attorno alla chiesa madre di Sant'Anna e alle vie Vittorio Emanuele e Via Umberto I.\nIL territorio circostante \u00e8 caratterizzato dalla presenza di rifugi pastorali in pietra denominati \"pagghiari 'mpetra\", \"cubburi\" o, secondo la recente definizione, \"Tholos\". Si tratta di costruzioni di pietre a secco, con pianta circolare e copertura a cupola autoportante, che si armonizza col paesaggio quasi fossero elementi naturali.\nAntichi mestieri.\nL'allevamento dei bovini \u00e8 il mestiere pi\u00f9 antico praticato a Floresta; Ancora oggi \u00e8 una delle attivit\u00e0 economiche prevalenti. Tale attivit\u00e0 ha una lunga tradizione scandita dal ritmo delle stagioni infatti gli allevatori trascorrevano il periodo primaverile ed estivo nei pascoli locali, mentre durante i mesi invernali, caratterizzati da abbondanti nevicate, facevano la transumanza e trasferivano le mandrie in zone pi\u00f9 calde, le \"marine\". L'allevamento era finalizzato alla produzione di formaggi, in particolare ricotta fresca, stagionata, infornata, e la nota provola florestana.\nNel tempo questo mestiere si \u00e8 andato perdendo, sono pochi oggi gli allevatori rimasti a Floresta che giornalmente lottano contro tutte le difficolt\u00e0 del momento per mantenere vivo questo mestiere.\nAnche il ricamo era un'attivit\u00e0 artigianale molto diffusa tra le mura domestiche. Le bambine, fin da piccole, venivano mandate a scuola di ricamo \"a mastra\", oggi a Floresta \u00e8 nota la MOSTRA DEL RICAMO ARTIGIANALE in Via Umberto I.\nTrova spazio nei ricordi anche l'arte di realizzare manufatti intrecciando il giunco, un'attivit\u00e0 ormai quasi scomparsa, a tenerla ancora viva \u00e8 un noto anziano del paese.\nOrmai scomparso invece \u00e8 la lavorazione della pietra, mestiere praticato fin dal 1600, con il quale venivano realizzate figure, chiavi di volta ed elementi architettonici di vario tipo con la pietra arenaria.\nChiese.\nA Floresta ci sono due chiese: la Chiesa Madre dedicata a sant'Anna, e la Chiesa di Sant'Antonio da Padova.\nL'edificio della chiesa Madre di Sant'Anna risale alla met\u00e0 del 1700 e venne fondato dal nobile spagnolo Duegna col titolo di San Giorgio. Nel XIX secolo la chiesa fu rimaneggiata e ridedicata a sant'Anna, tutt'ora patrona del paese. L'edificio, sia nella parte esterna che interna, \u00e8 stato oggetto di restauro nel 2013 con un importante sacrificio del parroco arciprete Francesco Camuti e dei cittadini.\nLa chiesa di Sant'Antonio si trova a Ovest del centro abitato ed \u00e8 dedicata al Santo da Padova.\nLa feste celebrate sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Floresta fa parte delle seguenti organizzazioni sovracomunali: regione agraria n.2 (Nebrodi nord-occidentali)."}
{"id": "32672", "revid": "125541206", "url": "https://it.wikipedia.org/wiki?curid=32672", "title": "Fondachelli-Fantina", "text": "Fondachelli-Fantina (\"Funnaghellu\" in galloitalico di Sicilia; \"Fundaghe\u1e0d\u1e0du\" in ) \u00e8 un comune italiano sparso di abitanti della citt\u00e0 metropolitana di Messina in Sicilia.\nIl capoluogo si trova nella frazione Rubino. Il territorio comunale \u00e8 compreso tra le catene dei monti Peloritani e dei Nebrodi.\nPrima dell'autonomia raggiunta nel 1950 il territorio costituiva le frazioni Fondachelli e Fantina del comune di Novara di Sicilia. Attualmente non esiste un centro chiamato Fondachelli, essendo presenti i tre distinti abitati limitrofi di Rubino, Evangelisti e Chiesa, oltre ai pi\u00f9 distanti Figheri, Marcazzo, Pietragrossa e San Martino. Limitrofe alla frazione Fantina sono invece Carnale, Giarra e Ruzzolino. I vari centri sono abbarbicati, immersi nella natura, sulle pendici dei monti Peloritani che formano una conca circolare attorno all'alveo del torrente Patr\u00ec collegato da numerose gole alle sue sorgenti. Nella valle si affacciano le tre vette pi\u00f9 alte dei Peloritani: la Montagna Grande, la Rocca di Salvatesta e la Montagna di Vern\u00e0 e l'altopiano di Pizzo Vento dove si possono osservare gli equinozi.\nSulla linea di cresta dei Peloritani che circondano la valle di Fondachelli Fantina si sviluppano gli ultimi chilometri della Dorsale Peloritana, un'antica\ntrazzera di circa 70\u00a0km che termina a Portella Mandrazzi, praticamente ai piedi della Rocca di Salvatesta.\nStoria.\nLa posizione geografica di Fondachelli Fantina ha preservato il tipico dialetto Gallo-Siciliano che ha origini durante la dominazione Normanno-Svevo (1061\u20131266) periodo nel quale emigranti del nord Italia si installarono nell'area. La citt\u00e0 pass\u00f2 sotto il controllo della famiglia Palizzi fino al 1353, quando la famiglia Gioiemi di Novara ne prese possesso. Tra il 1720 e il 1880 fu famoso come centro minerario (26 mine sparse nei dintorni del paese), Fondachelli-Fantina \u00e8 diventato comune autonomo nel 1950 per distacco da Novara di Sicilia da cui dista 13\u00a0km. Numerose sono state le alluvioni in questo luogo 1880, 1951, 1958. Nel 1973 un'alluvione caus\u00f2 una frana dai Ritagli di Lecca (chiamati anche \"Baata\" dagli abitanti) che travolse gli abitati del quartiere di Rai\u00f9 causando la morte di quattro persone, il quartiere venne di seguito abbandonato dai superstiti e ad oggi si \u00e8 conservato quasi intatto.\nI Santi Patroni sono gli Angeli Custodi festeggiati la seconda domenica di luglio e il 2 ottobre e la Madonna della Provvidenza festeggiata l'8 settembre, San Giuseppe viene festeggiato la prima domenica dopo ferragosto. La notte di Natale \u00e8 usanza accendere un grande fuoco chiamato \"Lumiaja\" nelle piazze dei quartieri principali per riscaldare il Bambin Ges\u00f9.\nOrigine del nome.\nChiamata anticamente Canneto, il nome di Fondachelli deriva da un fondaco, nome con il quale era indicato il quartiere Chiesa. Il fondaco (fondaco pi\u00f9 il suffisso diminutivo -ello, fondachello, ovvero un piccolo fondaco, pron. \"f\u00f3ndaco\", dal greco , \"albergo\", attraverso l', letteralmente \"casa-magazzino\") era un edificio (o un complesso di edifici) di origine medievale, che nelle citt\u00e0 di mare svolgeva funzioni di magazzino e, spesso, anche di alloggio per i mercanti stranieri. Mentre il toponimo Fantina sembra derivare da \"fantinia\", a sua volta derivato da \"infante\" (\"bambino\") pi\u00f9 il suffisso \"-ina\", o da \"fante\" (\"soldato di fanteria\"). Gli etnici sono \"fundaghjllottj\" e \"fantjisj\".\nSociet\u00e0.\nLingue e dialetti.\n\u00c8 uno degli ultimi comuni di Sicilia in cui si parla la lingua gallo-italico di Sicilia, la cui diffusione \u00e8 dovuta alle migrazioni medievali durante la dominazione normanna della Sicilia di soldati e coloni \"lombardi\" provenienti dai territori della marca Aleramica nell'Italia nordoccidentale. La posizione geografica isolata del paese ne ha favorito una migliore conservazione.\nInfrastrutture e trasporti.\nStrade.\nFondachelli-Fantina \u00e8 situato lungo la SP97A di Pietragrossa.\nIl comune di Fondachelli-Fantina non \u00e8 raggiungibile direttamente tramite autostrada, ma il casello autostradale pi\u00f9 prossimo \u00e8 quello di Barcellona Pozzo di Gotto sull'Autostrada A20, distante circa 21\u00a0km. Dal casello di Giardini Naxos sull'Autostrada A18 sono circa .\nFerrovie.\nFondachelli-Fantina, \u00e8 servito dalla ferrovia Palermo-Messina. La stazione ferroviaria, \u00e8 situata in Vigliatore, frazione, facente parte del comune di Terme Vigliatore, a 19\u00a0km circa dal centro abitato.\nAmministrazione.\nAltre informazioni amministrative.\nIl comune di Fondachelli-Fantina fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "32673", "revid": "88740", "url": "https://it.wikipedia.org/wiki?curid=32673", "title": "Forza d'Agr\u00f2", "text": "Forza d'Agr\u00f2 (\"a Forza\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFa parte del comprensorio della Valle d'Agr\u00f2 e all'Unione dei comuni delle Valli joniche dei Peloritani. Il primo insediamento risale al X secolo, con il nome di \"Vicum Agrillae\", mentre l'attuale denominazione risale al XIV secolo.\nStoria.\nNumerosi ritrovamenti archeologici, effettuati negli anni scorsi, nei pressi del castello della Forza testimoniano che il sito era frequentato sia in et\u00e0 protostorica (dai Sicani e dai Siculi) che in epoche successive come il periodo greco-siceliota, ellenistico e romano. Il sito di Forza d'Agr\u00f2 sorgeva infatti sulla linea di confine tra la sfera di giurisdizione della polis siceliota di Messana e quella di Naxos.\nDurante l'epoca dell'Emirato di Sicilia e per tutti i secoli XII e XIII, il villaggio era ubicato in \"contrada Casale\", nella parte occidentale del monte Calvario. Distrutto da una frana, venne riedificato attorno al 1300 nel sito ove oggi noi lo ammiriamo. Dell'antico centro abitato rimangono i resti della chiesa di San Michele Arcangelo, probabilmente di epoca bizantina.\nNel 1116, il villaggio era denominato\" Agrilla\" e il Re di Sicilia Ruggero II Altavilla lo proclam\u00f2 terra inalienabile donandolo all'Abate del monastero dei Santi Pietro e Paolo d'Agr\u00f2 che vi esercit\u00f2 per secoli il mero e misto imperio. L'amministrazione del villaggio era affidata ai \"Due Giurati\" che duravano in carica un anno e venivano sorteggiati estraendo i nomi da una lista di persone gradite all'Abate. Tra le cariche esistenti all'epoca si ricordino: il \"Iudice\", che amministrava la giustizia nel villaggio, il \"Capitano Giustiziere\" che amministrava l'ordine pubblico, il \"Baglivo\" che aveva poteri di polizia campestre ed infine la \"commissione dei Deputati\" che aveva una miriade di poteri tra cui la manutenzione e la cura del castello. Gli abitanti di Forza d'Agr\u00f2 erano obbligati a coltivare i campi dell'Abate e a donare ai monaci del convento, nei giorni di Natale e Pasqua due galline e una capra.\nNel 1282, durante la Guerra del Vespro, Re Pietro I di Sicilia ordin\u00f2 ai forzesi di inviare trenta arcieri nella vicina Taormina agli ordini di Giovanni Chelamidi. Nel 1302, passa sotto la giurisdizione dello Strategoto Messinese ed \u00e8 inclusa nella comarca di Taormina. Nel XV secolo, Forza d'Agr\u00f2 conosce un periodo di grande espansione edilizia, vengono costruiti il Duomo della Santissima Annunziata e la Chiesa della Triade.\nNel 1433 Forza d'Agr\u00f2 \u00e8 citata in alcuni capitoli che la citt\u00e0 di Messina presentava al Re di Sicilia Alfonso I per la provvigione dei frumenti. Nel 1468 venne inglobata nella minuscola Diocesi Archimandritale di Savoca. Verso il 1595 il Castello venne restaurato ad opera dei deputati del paese. Nel 1540, nel paese di Forza d'Agr\u00f2 ci sono 302 case e vivono 1.138 abitanti. Nei primi mesi del 1649 il paese venne danneggiato da un sisma che provoc\u00f2 tra l'altro il crollo della quattrocentesca chiesa Madre della Santissima Annunziata, la quale venne subito riedificata. \u00c8 nel 1654 che il paese raggiunge il suo pi\u00f9 alto picco demografico: contando 1.947 abitanti e 499 case. \nIn occasione della Rivolta antispagnola di Messina del 1674-1678, Forza d'Agr\u00f2 rimase fedele al Re Carlo II e per questo, nel 1676, venne occupata dai francesi che la privarono dei numerosi privilegi attribuiti nel XII secolo da Ruggero II di Sicilia e la fecero passare sotto la dipendenza militare di Savoca. Domata la rivolta, nel 1678, venne ripristinata la situazione politica antecedente al 1676.\nIl terremoto del 1693 cagion\u00f2 danni in tutto il villaggio e lesion\u00f2 la chiesa Madre che era stata appena riedificata. Tra il '600 ed il '700 Forza d'Agr\u00f2 conobbe un secondo periodo di sviluppo edilizio e demografico: vennero, in questo periodo, edificati alcuni palazzi signorili appartenenti alle famiglie pi\u00f9 facoltose del paese. Sono tuttora visibili il \"Palazzo Mauro\", il \"Palazzo Miano\", il \"Palazzo Garufi\".\nLa Costituzione siciliana del 1812 abol\u00ec il feudalesimo nel Regno di Sicilia; nel 1817 il comune di Forza d'Agr\u00f2 fu inserito nel Circondario di Savoca, facente parte al Distretto di Castroreale. Nel 1860, con l'Unit\u00e0 d'Italia, soppressi i distretti ed i circondari borbonici, la municipalit\u00e0 forzese fu inserita nel mandamento di Santa Teresa di Riva. Nel 1948 la frazione rivierasca di Sant'Alessio si stacc\u00f2 dal comune di Forza d'Agr\u00f2 diventando comune autonomo col nome di\nSant'Alessio Siculo.\nNella seconda met\u00e0 del XX secolo Forza d'Agr\u00f2 ha scoperto le sue potenzialit\u00e0 turistiche; \u00e8 stata scelta come set di svariati film di successo, sono stati edificati svariati alberghi e ristoranti ed \u00e8 diventata una delle mete turistiche pi\u00f9 rinomate in Sicilia, essendo dotata di alcuni punti panoramici di grande suggestione.\nCultura.\nCinema.\nForza d'Agr\u00f2 ha fornito le location a numerosi film, alcuni dei quali, di livello internazionale. Ecco una lista:\nAnche se indirettamente, Forza d'Agr\u00f2 ha fornito inoltre le location al film di animazione 3D della Pixar \"Cars 2\" del 2011. Infatti nel film troviamo una chiesa facilmente riconducibile alla Chiesa della Santissima Annunziata (Forza d'Agr\u00f2).\nInoltre sono stati girati la serie dei telefilm per la RAI \"I racconti del maresciallo\" che ebbe come potragonista l'attore Arnoldo Fo\u00e0 \nGeografia antropica.\nFrazioni.\nScif\u00ec \u00e8 l'unica frazione di Forza d'Agr\u00f2. La contrada \"Fondaco Parrino\" costituisce lo sbocco a mare del territorio con una spiaggia frequentata nei mesi estivi, bench\u00e9 minacciata dall'erosione del mare.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Forza d'Agr\u00f2 fa parte delle seguenti organizzazioni sovracomunali: regione agraria n.6 (Montagna litoranea dei Peloritani)."}
{"id": "32676", "revid": "322321", "url": "https://it.wikipedia.org/wiki?curid=32676", "title": "Furci Siculo", "text": "Furci Siculo (\"Fucci\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFa parte del comprensorio della Valle d'Agr\u00f2 e dell'Unione dei comuni delle Valli joniche dei Peloritani.\nGeografia fisica.\nTerritorio.\nL'abitato si sviluppa prevalentemente lungo la costa jonica, delimitato a sud dal torrente Savoca che lo divide dalla cittadina di Santa Teresa di Riva e a nord dal torrente Pagliara oltre il quale si trova il paese di Roccalumera. Il territorio comunale si estende per circa 17\u00a0km nell'entroterra fino a confinare con il comune di Santa Lucia del Mela.\nL'asse viario principale \u00e8 costituito dalla Strada statale 114 Orientale Sicula, che forma la dorsale della zona residenziale costiera.\nL'autostrada A18 \u00e8 accessibile dal casello situato al confine nord con Roccalumera.\nStoria.\nI primi reperti di una presenza umana della parte della Sicilia dove adesso sorge l'abitato di Furci si hanno nella frazione di Grotte e si fanno risalire all'epoca pre-cristiana ma con molta probabilit\u00e0 queste terre erano gi\u00e0 state abitate dai Sicani, dai Siculi e dai Fenici. Con la fondazione di Zancle e Naxos, prime due colonie greche in Sicilia, anche i Greci avevano raggiunto questi territori.\nPoche, frammentarie e per lo pi\u00f9 indirette sono le notizie storiche riguardo all'abitato di Furci Siculo nel suo sviluppo successivo. Certo \u00e8 che durante tutto il periodo medievale, rinascimentale, fino al 1854, esso fu frazione del comune di Savoca, potente cittadina feudale che era sotto il diretto controllo dell'Archimandrita di Messina che proprio a Furci possedeva il palazzo Abbaziale o palazzo del Canonico (conosciuto come \"Palazzo Nero\", dove il feudatario esercitava 'il mero e misto impero' sulla gente che popolava questo casale).\nDa documenti originali risalenti ai primi anni del Seicento risulta che l'attuale centro abitato di Furci Siculo era nominato \"Quarteri di li Furchi\" a cagione della presenza di forche utilizzate per le esecuzioni capitali nella Terra di Savoca; detto patibolo era posto presso l'attuale chiesetta di Sant'Antonio da Padova. Sempre a questo periodo, risale la chiesa di Santa Maria della Lettera e il limitrofo Palazzo Castelli (siti sulla centralissima via IV Novembre) esistenti gi\u00e0 nel 1632.\nNel 1854 avviene la separazione delle borgate della marina di Savoca (Furci, Bucalo, Porto Salvo e Barracca) che si vanno ad unire nel Comune di Santa Teresa di Riva. \nNel 1919 il Re d'Italia Vittorio Emanuele III, \"per grazia di Dio e volont\u00e0 della Nazione\" (L. n. 1216 del 20 luglio 1919), istituisce ufficialmente il Comune di Furci Siculo, con le frazioni di Grotte, Calcare ed Artale separandolo da Santa Teresa di Riva.\nIl il presidente della Repubblica Italiana Sergio Mattarella ha concesso al comune di Furci Siculo il titolo di citt\u00e0.\nMonumenti e luoghi d'interesse.\nChiesa matrice di Maria Ss. del Rosario.\nLa chiesa della Madonna del Rosario \u00e8 il principale monumento di Furci Siculo. Prima della sua costruzione i riti religiosi erano celebrati nella rettoria della Madonna della Lettera fino al 1924 e successivamente le funzioni si svolgevano in una chiesa-baracca costruita grazie all'aiuto dei furcesi d'America e dedicata alla Madonna del Rosario.\nIl 16 maggio 1924, con bolla arcivescovile, questa chiesa-baracca venne eretta a matrice parrocchiale ed arcipretale. Cos\u00ec, nel 1928 si avvi\u00f2 la costruzione costruzione del nuovo duomo. La solenne inaugurazione e benedizione avvenne il 4 ottobre 1931 da parte dell'arcivescovo ed archimandrita mons. Angelo Paino, alla presenza dell'arciprete don Vincenzo Castorina. Nel 1957 venne iniziata la costruzione della splendida cappella che ospita l'ottocentesco simulacro della Madonna del Santissimo Rosario sul lato nord della chiesa Matrice, ad opera del benemerito arciprete don Francesco Dons\u00ec. Essa venne inaugurata il 1\u00ba ottobre 1960 da mons. Carmelo Canzonieri, vescovo ausiliare di Messina.\nLa Vergine \u00e8 celebrata ogni anno la prima domenica di ottobre, festa preceduta dalla novena durante la quale si prega ogni mattina il rosario itinerante dell'aurora. Il giorno della festa ha inoltre luogo la solenne processione, che vede il passaggio di una copia novecentesca del gruppo statuario della Madonna lungo le strade del paese.\nAmministrazione.\nElenco dei Sindaci e dei Potest\u00e0 del Comune di Furci Siculo (1923-2019)\nAltre informazioni amministrative.\nIl comune di Furci Siculo fa parte delle seguenti organizzazioni sovracomunali: regione agraria n.6 (Montagna litoranea dei Peloritani).\nSport.\nHa sede nel comune la societ\u00e0 Calcio Furci, militante nel campionato di seconda categoria 2017-2018."}
{"id": "32677", "revid": "533647", "url": "https://it.wikipedia.org/wiki?curid=32677", "title": "Furnari", "text": "F\u00f9rnari (\"F\u00f9rniri\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nTerritorio.\n\"Siede in un poggio verso Maestro, e mostra un'antica roccia, oggi in rovina.\"Si estende su una superficie di 1.300 ettari, con una densit\u00e0 di 280 abitanti per chilometro quadrato.\nIl territorio ricco di sorgenti d'acqua ferruginose e sulfuree, presenta un profilo geometrico irregolare, con variazioni altimetriche accentuate. Sorge su una zona collinare (Monte le Croci, 247 m s.l.m.), nel Val Demone, giungendo sul Mar Tirreno.\nConfina ad est con Mazzarr\u00e0 Sant'Andrea, ad ovest con Falcone, a sud-est con Tripi, ed a sud-ovest con Terme Vigliatore.\nIl territorio comunale si divide in Furnari \"collina\" o \"centro\" e Furnari \"marina\". Furnari \"marina\", fa capo alla frazione balneare di Tonnarella, a Portorosa e alle contrade di Bazia, di Saiatine e di Torre Forte.\nClima.\nLa stazione meteorologica pi\u00f9 vicina \u00e8 quella di Patti-Tindari. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,2\u00a0\u00b0C, mentre quella del mese pi\u00f9 caldo, agosto, \u00e8 di +24,9\u00a0\u00b0C.\nOrigini del nome.\nL'origine del nome, deriva dal latino \"\"Furnaris arx\", ossia \"Fortezza di Furnari\" (cognome di origine siciliana). \nIl nome della famiglia \"Furnari\" deriva a sua volta dal greco \"Phournares\", \"fornaio\"\".\nStoria.\nEt\u00e0 antica.\nSi ha notizia di tracce di una necropoli preistorica, con la presenza di diverse tombe, nell'area dell'attuale Contrada Grotte di Furnari.\nEt\u00e0 classica.\nSi ha notizia di tracce di insediamento, di epoca classica, nell'area dell'attuale contrada \"Masseria\" e \"Monte le Croci\".\nInfine, risalente all'epoca greco-classica, si ha notizie di tracce di insediamento, nell'area dell'attuale contrada \"Pezza Grande\" e anche di una necropoli, risalente, anch'essa, ad epoca greco-classica in contrada \"Villa Arangia\"..\nEt\u00e0 romana.\nSi ha notizia di resti di insediamento, di epoca romana, nell'area dell'attuale contrada \"Cinque Fontane\"..\nInoltre, altri resti di insediamento si trovano nell'area dell'attuale contrada \"Giamparedda\".\nEt\u00e0 bizantina.\nSi ha notizia di tracce di insediamento, di epoca bizantina, nell'area dell'attuale Contrada Pezza Grande di Furnari.\nEt\u00e0 moderna.\nVerso la fine del XIV secolo, Filippo Furnari ottenne da Federico II, in cambio dei servizi a lui prestati, il titolo di barone di un territorio dove costru\u00ec un castello, che fu ben presto attorniato da piccole case, dando cos\u00ec origine ad un borgo feudale che, per oltre quattro secoli, fu governato dai suoi discendenti.\nNel 1691 i Furnari vendettero la terra ai Marziano, che ne conservarono il possesso fino al 1819, quando il Parlamento siciliano abol\u00ec i diritti feudali e Furnari inizi\u00f2 la sua vita di Comune. Il titolo di Principi di Furnari fu attribuito anche a un ramo della famiglia Notarbartolo, nobile famiglia palermitana.\nLo stemma, adottato dal Comune all'atto della sua costituzione nel 1819, \u00e8 l'unico legame tra storia e leggenda.\nAnche se indirettamente, esiste un'illustre testimonianza, risalente al 1220, quella di Ludovico Ariosto, che, nel citare nel suo Orlando furioso, al canto XLI, 30, lo stemma di Furnari, tale legame rafforza:\nPoich\u00e9 l'Ariosto soggiorn\u00f2 a lungo a Genova, patria di Filippo Furnari, non \u00e8 difficile che il poeta girovago abbia visto in quella citt\u00e0 lo stemma, sul portale di un vecchio palazzo dei \"Furnari\".\nLeggenda.\nUna casupola di muri a secco, sorgeva sola in una radura del bosco, dove \"Giuseppe Furnari\" conduceva un'umile vita da contadino, coltivando terra nei dintorni.\nFu qui che le vie del destino di Ruggero II di Sicilia, incrociarono il sentiero, che conduceva alla casupola nel bosco.\nA causa di un arciere maldestro, che, per sbaglio, colp\u00ec il fedele levriero del Re, qualcuno s'accorse della casupola e ne indic\u00f2 il sentiero.\nCos\u00ec \"Giuseppe Furnari\" li vide davanti, prese dell'acqua dal pozzo, delle bende e dell'olio; lav\u00f2 la ferita e vi applic\u00f2 un impasto di \"niputedda\" (erba curativa) e lo fasci\u00f2.\nMa il levriero, fasciato, non riusciva a reggersi in piedi; e il Re pronunci\u00f2 le parole: \"Io debbo assolutamente andare e il cane non pu\u00f2 seguirmi. Te lo lascio in consegna: abbine cura, che prima o poi, verr\u00f2 io stesso a prenderlo\".\nIl re se ne and\u00f2 senza palesare chi in realt\u00e0 fosse. Passarono i giorni, le settimane, i mesi, ma il Re non faceva ritorno, come se si fosse dimenticato del suo fedele amico.\nIl \"Furnari\" medicava e nutriva il cane. Si toglieva il pane dalla bocca per darlo a lui, abbandonava la zappa fra il maggese per andare a cercarlo, non appena scappava.\nQualcuno propose al \"Furnari\" che glielo vendesse, ma egli arrogantemente respingeva ogni offerta: aveva promesso d'attendere il ritorno del Re, e avrebbe mantenuto l'impegno a costo di qualunque sacrificio: solo a lui avrebbe consegnato il cane.\nMolti incominciarono a deriderlo: \"\u00c8 sempre dietro a quella bestia; rifiuta il denaro che gli offrono: attende il Messia\".\nE a tutti, rispondeva che avrebbe tenuto con s\u00e9 il cane \"Finch\u00e9 venga\".\nE ci favoleggiavano sopra parlando di stregonerie, del veltro che aveva il diavolo in corpo, che compariva e scompariva fulmineo per le balze del bosco.\nAllo squillar delle trombe, una schiera di cavalieri, con le insegne regali e con le croci d'oro sugli scudi lucenti, si ferm\u00f2 davanti alla casupola del contadino, e Ruggero, in splendide vesti, notando il cane, splendidamente guarito, scese da cavallo e con modo spontaneo si tolse la spada e, posandola sulla spalla del Furnari, pronunci\u00f2:\n\"\"Giuseppe Furnari \u2013 disse - nel nome di Dio e in premio della tua fedelt\u00e0, ti creo barone di queste terre. Il tuo stemma \u00e8 un cane in campo rosso con la scritta \"Finch\u00e9 venga\"\".\nGiuseppe Furnari sbigott\u00ec: \"Eccoti il cane\" disse \"ho atteso il suo ritorno\".\nLa piccola casupola coi muri a secco, divenne presto un castello baronale (sulle cui rovine fu costruita, successivamente, l'attuale \"Chiesa Madre\"), con lo scudo sul frontale, e nei dintorni, iniziarono a sorgere fitte case e a dividerle, delle strade.\nNegli anni seguenti, nei dintorni del castello del barone, cominciarono a nascere le prime umili case dei contadini. Nel corso del tempo, nacque un villaggio, che nei secoli, divenne un bel piccolo centro collinare.\nSul gonfalone di Furnari, vi \u00e8 sempre lo scudo col levriero e la scritta, a ricordo ed a simboleggiare la fedelt\u00e0 dimostrata da Giuseppe Furnari.\nSociet\u00e0.\nEtnie e minoranze straniere.\nAl 1\u00ba gennaio 2015 a Furnari, risultano residenti 289 cittadini stranieri pari al 7,69 % della popolazione. Le nazionalit\u00e0 principali sono:\nInfrastrutture e trasporti.\nStrade.\nFurnari si trova lungo la Strada Provinciale 110 Montalbanese tra il km 0 ed il km 6, e la Strada Provinciale 101 Russo. Il territorio comunale \u00e8 attraversato, anche da altre tre strade provinciali: SP99 Tonnarella, che attraversa la frazione e localit\u00e0 balneare di Tonnarella; SP100 S. Enargi che collega il Comune di Mazzarr\u00e0 Sant'Andrea e la SP111 Frassini che collega la frazione di Campogrande del Comune di Tripi.\nInoltre, Furnari nella zona marittima, residenziale ed industriale, \u00e8 attraversato dalla SS113.\nIl Comune di Furnari non \u00e8 raggiungibile direttamente tramite autostrada, il casello autostradale pi\u00f9 vicino \u00e8 quello di Falcone sull'Autostrada A20.\nFerrovie.\nFurnari \u00e8 servita dalla ferrovia Palermo-Messina.\nLa stazione ferroviaria \u00e8 situata nella frazione \"Vigliatore\", facente parte del comune limitrofo di Terme Vigliatore, ma distante solamente 650 m dal territorio comunale di Furnari.\nMobilit\u00e0 urbana.\nI trasporti interurbani di Furnari vengono svolti con autoservizi di linea gestiti da AST.\nEconomia.\nL'economia attuale si basa quasi esclusivamente sull'agricoltura (olive, uva, cereali e agrumi) e sulla pesca nella frazione di Tonnarella.\nLa localit\u00e0 di Furnari, \u00e8 stata, da sempre, famosa per la sua ottima produzione, di vino. Infatti, sul territorio comunale, esistono, grandi quantit\u00e0 di vigneti.\nSviluppata \u00e8 l'attivit\u00e0 artigianale nei settori alimentari (produzione e lavorazione di olio d'oliva, e conservazione dei prodotti della pesca), del legno e della lavorazione del marmo.\nFino alla fine degli anni settanta, notevole \u00e8 stata l'attiv\u00e0 di esportazione, svolta tramite il piccolo scalo ferroviario di Novara-Montalbano-Furnari, di agrumi, olio d'oliva e vino, verso diverse localit\u00e0 ed aziende.\nBuone prospettive di rilancio economico sono rappresentate dalla progettata pianificazione dell'area di sviluppo industriale del Tirreno (che comprender\u00e0 anche il Comune di Furnari) e dal turismo, al cui sviluppo dar\u00e0 una forte spinta propulsiva il complesso residenziale-turistico \"Portorosa\", che costituisce un centro di grande attrattiva per gli impianti ricettivi che si sono realizzati e per la ricca dotazione di attrezzature e impianti sportivi.\nAmministrazione.\nAltre informazioni amministrative.\nIl comune di Furnari fa parte delle seguenti organizzazioni sovracomunali: regione agraria n.9 (Colline litoranee di Milazzo)."}
{"id": "32678", "revid": "533647", "url": "https://it.wikipedia.org/wiki?curid=32678", "title": "Gaggi", "text": "Gaggi (\"K\u00e0ggi\" in siciliano) \u00e8 un comune italiano di abitanti della citt\u00e0 metropolitana di Messina in Sicilia. Il nome ufficiale del comune era, fino al 1939, \"Kaggi\".\n\u00c8 situato a circa 160\u00a0chilometri ad est di Palermo e circa 45\u00a0chilometri a sud-ovest di Messina e a 8 chilometri lungo il braccio di strada provinciale, Giardini-Francavilla. Se ne parla per la prima volta in un diploma del Conte Ruggero del 1017. Faceva parte dei villaggi di taormina. Fu uno dei tre sobborghi strappati a Taormina tra il 1583 e il 1653, per l'esattezza fu acquistato nel 1639, nel contesto della dominazione borbonica.\nStoria.\nOrigine del nome.\nEsistono alcune ipotesi sull'etimologia del nome originario di Gaggi, Kaggi. Quasi tutte concordano sulla derivazione araba del termine, come per certi versi lo stemma del comune lascia presupporre, dato che si tratta di un castello su cui si erge una torre sormontata da una cupola in stile saraceno. Difatti, fondandosi su un'analisi linguistica e filologica del vocabolo, secondo una tradizione che sembra prevalere i fonda sul \"Saggio di etimologie siciliane\" di Giuseppe Gioeni, edito a Palermo nel 1885, Kaggi sarebbe una contrazione del termine arabo \"Kaligi\", che significherebbe rivolo d'acqua o Torrentello: da qui fatti Ga(li)ggi e quindi Gaggi A dare conforto a questa tesi, ma spostandone lievemente l'etimologia, lo storico messinese Domenico Puzzollo Sigillo, che nei primi anni del Novecento in un lessico toponomastico riguardante la Sicilia sostiene che Gaggi derivi dall'arabo Karigi, che significa Canale d'acqua. Come \u00e8 evidente si tratta di ipotesi che tentano di legare il nome alla all'ubicazione del paese nella valle dell'Alcantara, ricca d'acqua.\nAltre notizie sull'etimologia non se ne hanno. Sfogliando infatti il \"Vocabolario siciliano etimologico\", in italiano e latino, dell'abate Francesco Pasqualino, pubblicato a Palermo dalla Stamperia Reale nel decennio 1785-1795, al secondo tomo troviamo che alla parola Gaggi viene rilevato, in un sol rigo, che si tratta di \u00abvilla nella terra di Taormina\u00bb, e indica come fonte l'abate benedettino Francesco Maurolico (1494-1575), autore del \"Sicanicarum rerum compendium\", e il padre della moderna storiografia siciliana, il domenicano Tommaso Fazello (1498-1570), i primi scrittori siciliani di storia della Sicilia, che danno il nome latino di Gaggus. Questo nome latino, che contrasto con ipotesi araba del termine Kaggi, ritorner\u00e0 nell'opera di Vito Maria Amico. Un documento storico del tutto eccezionale della seconda met\u00e0 dell'800 tuttavia sposta ancora l'interpretazione su altri significati, rafforzando in modo definitivo l'etimologia nell'ambito della lingua araba, ma questa volta svincolandosi dal tentativo di giustificare presenza dell'acqua con l'etimo del nome.\nFondazione.\nLa storia di Gaggi inizia dalle difficolt\u00e0 finanziarie della monarchia spagnola, fa parte di un processo di colonizzazione dell'entroterra che infatti interess\u00f2 la Sicilia nel '600, e che in particolare, vide la citt\u00e0 demaniale di Taormina essere alienata dai suoi casali, tra cui appunto Gaggi, Mongiuffi e Melia, della quale vendita fu interessato un agiato personaggio messinese, che attu\u00f2 la sua ascesa sociale mediante le sue ingenti somme di denaro.\nQuest'uomo rispondeva al nome di Giuseppe Barrile, che nell'anno 1639 acquist\u00f2 al prezzo di 24000 fiorini, dalla Regia Corte, le terre di Gaggi, Mongiuffi e Melia, sobborghi un tempo di Taormina, la quale a sua volta fu alienata dal regio patrimonio e venduta col titolo di Marchesato alla somma di 45600 fiorini. I Barrile, scrive Antonio Mango di Casalgeraldo, nei suoi due volumi \"Nobiliario di Sicilia\", editi a Palermo tra il 1912 e il 1915, sono \"una Nobile famiglia originaria di Napoli ove fu decorata dei titoli di duca di Caivano, barone di San Arcangelo ecc., che ha goduto di nobilt\u00e0 in Messina dal secolo XVI al XVIII, in Caltanissetta ed in Palermo. Un tale Giuseppe Barrile venne, con privilegio dato il 4 febbraio 1963 esecutoriato a 7 maggio dello stesso anno, decorato del titolo di marchese della terra di Kaggi e Mongiuffi.\"\nIl Marchese vendette, il 9 luglio 1650, agli atti del Notaio Antonino De Mari di Messina, lo Stato di Kaggi col titolo di Barone, giurisdizione civile e criminale, mero e misto impero ad Alonso Agraz, gi\u00e0 Reggente del Supremo Consiglio d'Italia ed allora presidente del Tribunale del Regio Patrimonio. Intervenne nell'atto Giovanni Maria Barrile, allora suo primogenito e giudice della Corte Straticoziale di Messina e come donatario del padre; questi approv\u00f2 e ratific\u00f2 la vendita suddetta. Detto Alonso spos\u00f2 D.na Angela Spucches, figlia di Marco e di Antonia da Taormina. Egli mor\u00ec a Palermo il 19 luglio del 1659, a 64 anni (Parrocchia Santa Croce). La moglie mor\u00ec l'8 gennaio del 1669, esattamente 10 anni dopo il marito (Parrocchia suddetta). Furono Marchesi di Unia.\nMonumenti e luoghi d'interesse.\nArchitettura religiosa.\nChiesa Madre di Maria Santissima Annunziata.\nLa costruzione della Chiesa \u00e8 da datare al periodo del baronato di Biagio Spucches Corvaja che acquist\u00f2 lo stato di Kaggi, in seguito alla baronia del Marchese Pallavicino, stipulando un atto dal Not. Pancrazio Cottone di Taormina il 10 settembre 1708, iniziando quel percorso che gli ha consentito di assumere la sua prima fisionomia. Questa volta con i De Spucches, gi\u00e0 insediati in precedenza a Kaggi da soli, imparentati con i Corvaja. La famiglia De Spucches era originaria dalla Spagna e vantava le stesse origini del Gran Maestro dell'ordine di Malta Raimondo de Spucches di Majorca. Indubbiamente il suo rappresentante pi\u00f9 illustre fu quel Biagio de Spucches e Corvaia. Egli fu giudice della corte pretoriana di Palermo nel 1695-1696; giudice della Regia Udienza di Messina nel 1607; giudice della Gran Corte Civile negli anni 1706-1707, 1710-1711; maestro razionale giurisperito del Real Patrimonio, presidente del supremo magistrato del commercio, presidente del Concistoro nel 1737 e del Tribunale del R. Patrimonio nel 1743; acquist\u00f2 lo Stato di Kaggi col titolo di barone e col mero e misto imperio e mori in Palermo senza figli il 4 settembre 1748. Gaggi deve considerare Biagio tra i suoi padri ideali fondatori, dato che a lui si deve la costruzione della Chiesa Maria S.S. Annunziata nonch\u00e9 a quella parte storica del paese denominata Cavallaro\nChiesa di San Sebastiano.\nIl culto si San Sebastiano \u00e8 molto diffuso nella Sicilia orientale come per esempio ad Acireale o a Tortorici, dove la tradizione vuole che la protezione al Santo fosse stata invocata in conseguenza del diluvio del 1682 A Gaggi in particolare, dove \u00e8 stata eretta una chiesa dedicata al Martire nel 1576, la devozione verso il Santo dovrebbe essere nata per influsso di Taormina. Gioacchino Di Marzo, sulla base delle informazioni che riceve, stabilisce un saldo legame tra Gaggi e il suo santo, indicando anche la statua che rappresenta il bene artistico del paese: \"Nella Chiesa di San Sebastiano conservasi una statua di creta del Santo, e di buono lavoro, e si \u00e8 in questi nostri tempi compita altra Chiesa sotto il titolo di Santa Maria degli Angeli. Nella storia ecclesiastica di Taormina, l'evento che spinge i cittadini a impetrare la protezione del santo martire \u00e8 dovuta alla peste, come accadr\u00e0 nei primi anni del Seicento a Palermo con Santa Rosalia. \"L'anno 1486, trovandosi la Sicilia travagliata dalla peste, i Taorminesi ond'essere liberati da questa generale calamit\u00e0 implorarono il patrocinio di San Sebastiano, ed avendo pe' meriti e per le preghiere di questo Santo conseguito la divina misericordia, innalzarono in onore di lui una Chiesa\". A rendere interessante \u00e8 anche la successiva notizia: \"Nell'anno poi 1530, affinch\u00e9 il culto verso Dio, e la devozione verso il protettore S. Sebastiano sempre pi\u00f9 si accrescesse, i Magistrati e tutta la cittadinanza concessero la detta Chiesa (convento de' PP Eremiti della regola di Sant'Agostino) coi suoi beni, e con le sue rendite ai Padri dell'Ordine degli Eremiti di S Agostino, annuendo e confermando la donazione il Vicere D. Ettore Pignatelli e l'Arcivescovo di Messina Antonio de Lignamine\". Quindi ancora mezzo secolo dopo l'evento della peste il culto verso il Santo si rafforza non solo attraverso la devozione popolare, ma mediante una precisa strategia delle autorit\u00e0 civili e religiose. \u00c8 probabile che questa azione di promozione del piet\u00e0 popolare verso il santo si estendesse nelle \"ville\" e terre della citt\u00e0, per cui abbiamo, appunto, l'erezione della chiesa a Gaggi nel 1576, pochi decenni dopo la concessione dei Magistrati di Taormina della Chiesa degli Agostiniani.\nBorgo Cavallaro.\nL\u2019Antico Borgo Cavallaro si trova a soli 300 metri in direzione Nord-Est di piazza Vittorio Emanuele II ed \u00e8 un borgo a Gaggi di straordinaria bellezza, caratterizzato da vicoletti e stradine tipiche di stile arabo. Anche le casette, tutte ad un piano ed addossate una sull\u2019altra, ricordano i quartieri medioevali di caratteristica impronta arabeggiante.\nIl Borgo, dalle dimensioni davvero piccole, ospita al suo interno la Chiesa Madre Santa Maria SS. Annunziata, sita al numero 3 di Via Principe Galati. Essa rappresenta, fin dall\u2019antichit\u00e0, il luogo di culto pi\u00f9 importante del comune avendo rappresentato per gli abitanti del paese \u201cil vero monumento\u201d da custodire e mantenere nel tempo.\nLa struttura si presenta con mura possenti che donano maestosit\u00e0 alla Chiesa e la rendono di una bellezza unica. Nonostante l\u2019importanza della Parrocchia, essa fu chiusa al culto per alcuni anni a causa delle condizioni disastrose degli interni, ma nel Novembre 1999, a seguito di una ristrutturazione voluta da Don Carmelo Lup\u00f2, venne riaperta.\nCi\u00f2 comport\u00f2 una grande scommessa in quanto il reperimento delle risorse economiche, per manutenzioni ordinarie e straordinarie, non era facile. Ma con l\u2019impegno e le offerte dei cittadini, ancora oggi la chiesa \u00e8 utilizzata dai fedeli soprattutto per le Celebrazioni pi\u00f9 importanti quali Battesimi, Prime Comunioni, Cresime, Matrimoni e Settimana Santa.\nLa facciata della Chiesa \u00e8 incorniciata da stupende lesene che contrastano la pietra lavica ad marmo rosa di Taormina. La struttura \u00e8 affiancata da un campanile in cui nella parte pi\u00f9 alta si notano timpani e trifogli nei quattro lati ed un cupolino a bulbo che alleggerisce il prospetto. Ai piedi dell\u2019ingresso troviamo la Tomba di Don Giovanni Battista, discendente di Don Biagio.\nVecchio Carcere.\nAltro sito di interesse della frazione Cavallaro \u00e8 il Vecchio Carcere risalente probabilmente al XV secolo.\nEsso \u00e8 caratterizzato da una scala in tenaglia costruita interamente con la pietra lavica. Questa pietra era facilmente reperibile nel territorio di Gaggi per la vicinanza con il vulcano Etna; l\u2019utilizzo della stessa fa dedurre la volont\u00e0 a voler costruire un carcere degno di nota, perch\u00e9 altrimenti avrebbero potuto utilizzare l\u2019arenaria che si poteva reperire direttamente in loco e ad un prezzo minore. Alla fine della scalinata si giunge al piano superiore, oggi inesistente perch\u00e9 crollato nel corso degli anni. L\u2019interno \u00e8 caratterizzato da mattoni cotti rossi infilati tra le pietre, tipico dello stile romano. L\u2019esterno \u00e8 caratterizzato da bellissime finestre, anche esse in pietra lavica.\nPalazzo del Marchese di Schis\u00f2.\ndi fronte al carcere, spicca il Palazzo del Marchese di Schis\u00f2. La struttura si presenta rudimentale, infatti a parte qualche decorazione in pietra lavica, come i cornicioni delle porte-finestre, sembrerebbe una casetta in campagna pi\u00f9 che un palazzo baronale. L\u2019edificazione della struttura risale al XVI secolo ed \u00e8 affiancato dal Magazzino del Marchese.\nDammusi.\nTra la Chiesa Madre Santa Maria SS. Annunziata, il Palazzo del Marchese di Schis\u00f2 ed il Vecchio Carcere vi sono i Dammusi, ovvero dei passaggi sotterranei realizzati per la fuga dei nobili e che collegano i tre siti principali del paese con le sponde del fiume Alcantara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Gaggi fa parte delle seguenti organizzazioni sovracomunali: regione agraria n.10 (Colline litoranee di Taormina)."}
{"id": "32679", "revid": "1437331", "url": "https://it.wikipedia.org/wiki?curid=32679", "title": "Galati Mamertino", "text": "Galati Mamertino (\"Jalati\" in ) \u00e8 un comune italiano di abitanti della citt\u00e0 metropolitana di Messina in Sicilia.\nLa sua conformazione urbanistica ricorda un'aquila ad ali spiegate che spicca il volo in direzione settentrionale.\n\u00c8 un comune del Parco dei Nebrodi che dista circa 95\u00a0chilometri ad ovest da Messina e circa 150 ad est da Palermo.\nIl comune nebroideo si trova ad un'altezza di 810 metri sul livello del mare ed \u00e8 uno dei \"quattru paisi di li funci\" insieme a Mirto, Frazzan\u00f2 e Longi. \u00c8 un centro per lo pi\u00f9 agricolo che vanta numerosi tesori e che conserva ancora un assetto urbanistico tipico dei quartieri medievali. Il territorio \u00e8 ricco di noccioleti ed uliveti, faggete e querceti. Il centro cittadino si snoda tra la principale Piazza San Giacomo e la Chiesa Madre.\nStoria.\nLa fondazione di Galati Mamertino non ha una precisa collocazione nel tempo, ma uno storico locale la fa risalire alla calata di Ducezio, un condottiero dell'antica epoca siculo-greca proveniente da Siracusa. Il nome di Galati, dall'arabo Qal'at che vuol dire rocca, si riferirebbe alla rupe su cui sorge il paese; l'appositivo Mamertino invece si ricollega ad un antico popolo siculo che si professava discendente del Dio Marte. Il borgo sorge in et\u00e0 araba normanna e sin dall'inizio del Rinascimento fu una citt\u00e0 murata, con cinta muraria avente due porte: la Porta Marina che sorge nei pressi della Chiesa di S.Caterina, e la Porta Montana, vicino alla chiesa di S.Martino, oggi del Rosario. La strada d'accesso al paese, sin dall'antichit\u00e0, saliva dalla contrada Paratore e penetrava nel centro abitato dal quartiere del Fondaco, ove vi era l'unica fontana di acqua potabile (l'odierna \u2018a Funtana) che doveva essere inglobata all'interno della cinta muraria.\nMonumenti e luoghi d'interesse.\nChiesa madre.\nL'attuale chiesa madre, dedicata alla Madonna Assunta, \u00e8 stata costruita del XV secolo. In stile rinascimentale, fu l'edificio di culto baronale. \u00c8 divisa in tre navate da 12 colonne doriche (una per ogni apostolo) in pietra serena, tipica dei nebrodi. La facciata delle chiesa fu lavorata dai maestri scalpellini Antonino, Filippo e Carmelo Alessandro. Qui Antonello Gagini, grande scultore palermitano del 1500, ha consegnato alla storia alcune delle sue opere pi\u00f9 significative, tra cui il gruppo della Trinit\u00e0 e il gruppo dell'Annunziata. Inoltre vi sono custodite altre opere di uguale importanza, tra cui diverse tele di Joseph Tresca. In questa chiesa vi \u00e8 anche custodita la cappella di San Giacomo, dove al suo interno vi \u00e8 il Santo patrono di Galati San Giacomo Apostolo.\nChiesa del Rosario.\nFu la pi\u00f9 antica di tutte le chiese di Galati Mamertino, edificata intorno al 1530, ricopr\u00ec subito il ruolo di chiesa madre, prima sotto il nome di SS. Salvatore poi di S. Martino prendendo il nome dal quartiere di appartenenza, ed infine dopo l'ultimo rimaneggiamento a causa di un rovinoso incendio accaduto alla fine del Settecento prese il definitivo nome di Chiesa del Rosario. Sull'Altare Maggiore \u00e8 presente una statua marmorea della \"Madonna delle Nevi\", sempre del Gagini. Come altre statue: il gruppo scultoreo raffigurante la consegna delle chiavi di Ges\u00f9 a San Pietro (Gabriel Cabrera Cardona 1666), la restaurata statua di S. Rocco, S. Francesco d'Assisi, S. Antonio da Padova, la Madonna del Carmelo, S. Giuseppe con il Bambino, S. Francesco da Paola, la Madonna del Rosario e un crocifisso ligneo fine 600 del maniscalco. In sagrestia troviamo un armadio di legno, di artigianato locale risalente al 1830 circa e un'altra statua di San Rocco. Sulla destra \u00e8 presente un tabernacolo di scuola Gaginiana, inizi 600.\nChiesa di S. Caterina.\n\u00c8 una delle chiese della vecchia terra, posta vicino alla Porta Marina. Ha una navata con sei cappelle incavate nelle pareti laterali, tre per lato, separate da colonne corinzie di pietra. Al suo interno sono presenti: una statua marmorea gaginiana della Santa del 1550, una statua lignea dell'Immacolata di Girolamo Bagnasco (XVI sec.) e un crocifisso ligneo del XVII secolo di Fra Umile da Petralia, opera di estrema bellezza e pregio. Inoltre sono presenti alcune tele dei secoli XVII e XVIII tra le quali spiccano la \u201cDeposizione \u201c e la \u201cSacra famiglia\u201d con i Santi Anna, Gioacchino, e Giovanni attribuite al Tresca. Sull'arco trionfale si legge la data 1551 che indica l'anno dell'ultimo restauro, in quanto la sua costruzione risale a tempi molto remoti, probabilmente al primo periodo della dominazione Normanna.\nChiesa di S. Luca.\nChiesa in stile rinascimentale, non visitabile in attesa di restauro. Ha la forma di Croce Latina col presbiterio rialzato su tre gradini e tre colonne. Si accede da un'imponente e monumentale scalinata di pietra a doppie rampe adiacente alla costruzione o da rampe laterali di minore importanza. La sua costruzione ebbe inizio alla fine del XVI secolo, e fu continuata, nel secolo successivo, dal parroco Don Giacomo Bianco, e dopo la sua morte ultimata da Don Annibale Bianco. Essa fu gravemente danneggiata dal terremoto di Messina del 1908, per cui le opere d'arte l\u00e0 custodite vennero trasferite in altre chiese. Originariamente questa Chiesa fu intitolata allo Spirito Santo in quanto custodiva al suo interno la Triade del Gagini, oggi collocata in Chiesa Madre. La chiesa ha la forma di croce latina col presbiterio rialzato su tre gradini e tre colonne. Di grande effetto architettonico sono gli archi trionfali, realizzati in pietra serena. Risale al 1764, ha ricoperto il titolo di chiesa madre.\nChiesa di San Basilio Magno.\nSita nella frazione San Basilio.\nChiesa di S.Pietro.\nSita in localit\u00e0 Trungali e risalente al 1687 di propriet\u00e0 di privati del luogo, presenta caratteri architettonici tardo rinascimentali e settecenteschi. Fu sconsacrata verso la fine '800 perch\u00e9 adibita ad usi impropri per un luogo sacro. Della chiesa sono rimaste esclusivamente le quattro mura senza tetto, con gli angoli costruiti con blocchi di pietra arenaria e il campanile quasi integro con in cima una croce in ferro lavorato.\nSantuario di Trofillo.\nChiesa agreste di inizio 900, conserva al suo interno opere di modesto valore devozionale. Questa Chiesa, privata, \u00e8 dedicata alla Vergine del Rosario che si festeggia nella prima decade di ottobre.\nPalazzo De Spuches o palazzo del principe.\nIl palazzo del Principe \u00e8 un'ispirazione di stampo tardo cinquecentesca, e fu costruito nella seconda met\u00e0 del XVI secolo durante la Dinastia del Lanza. L'ingresso principale realizzato in pietra serena \u00e8 sovrastato dallo stemma della famiglia Amato, infatti Il primo ad abitare nella sontuosa costruzione fu Don Filippo I Amato con la moglie Margherita Maniaci Colonna, dei duchi di Santa Maria, Principi di San Michele e San Giorgio. I portali interni del palazzo, che danno sulla loggia che si ispira a Montorsoli, sono ricchi di ornati e di figure in bassorilievo; il palazzo inoltre \u00e8 formato da numerose stanze, compreso il grande salone dove il Barone o il Principe, oltre alle feste, teneva i suoi consigli di Governo insieme coi Nobili e i Dignitari e nominava i Magistrati. Si dice anche che, il principe, quando non poteva recarsi in chiesa, seguisse le funzioni religiose dal balcone che si affaccia sul sagrato della chiesa madre. Due delle caratteristiche di questo palazzo sono anche l'atrio e la corte aperta sul giardino.\nRuderi Castello.\nIn questo castello, di cui restano ormai solo i ruderi, per quattro secoli si svolse la vita feudale di Galati. L'edificio era in posizione ragguardevole sia per sicurezza che per possibilit\u00e0 di controllo del territorio, era dotato di un importante apparato di fortilizi posti nei dintorni. Costituiva l'ultimo bastione del complesso difensivo della vallata formato, oltre che da quello di Galati, da quelli di Bufana (S. Salvatore di Fitalia) e di Beddumunti (Frazzan\u00f2). Un autore anonimo scrisse che \u201cil castello aveva molte belle stanze e cisterne\u201d e la magnificenza di Don Antonio Amato Principe di Galati (1643 - 1667) vi faceva rinchiudere i delinquenti, giacch\u00e9 i Principi del tempo esercitavano anche il potere giudiziario. Nel 1124 Adelasia d'Aragona vi fece costruire il priorato dedicato a S. Anna, santa a cui lei era devota. Nel 1320 fu ceduto da Federico II di Svevia, detto il Barbarossa, a Blasco Lancia e nel 1644 pass\u00f2 a Filippo Amato col titolo di principato. In seguito il comune divenne autonomo.\nImpianti sportivi.\nSi trovano a circa 900 metri s.l.m. nella zona pi\u00f9 alta del centro abitato denominata Rafa. Comprendono: piscina con apertura estiva, campo di calcetto, due campetti da tennis e campetto di pallavolo, con bagni e spogliatoi adiacenti, e una struttura adibita a palestra ma non funzionante. Tutto intorno aree verdi con area di sosta, e possibilit\u00e0 di pic-nic.\nMuseo etnoantropologico.\nAll'interno vi \u00e8 custodito il calco di un elefante nano alto circa 2 metri, vissuto in Sicilia circa 200.000 anni fa, trovato a Carini, l'originale \u00e8 custodito nel museo Gemmellaro di Palermo.\nFeste religiose.\nFesta dei tre Santi.\nUna delle feste pi\u00f9 importanti di Galati Mamertino \u00e8 sicuramente quella dei tre santi, ovvero S.Giacomo, S.Rocco e il SS. Crocifisso e tra le tante altre, questa \u00e8 la pi\u00f9 sentita, partecipata e vissuta. I festeggiamenti, in modo congiunto, si fanno risalire al 1860 per celebrare la liberazione del Regno Borbonico e l'unit\u00e0 al Regno d'Italia, questo affermato da alcuni studiosi di storia locali. Altri, invece, li fanno risalire al XVIII secolo. Molto probabilmente per\u00f2 la festa si \u00e8 svolta sino al 1860 in tono minore, mentre a partire da quell'anno ricevette nuovo impulso sino a divenire la festa religiosa pi\u00f9 significativa della cittadinanza. Le chiese in questione, ubicate in quartieri differenti del centro storico del paese, sono tre e i festeggiamenti si caratterizzano per le diverse processioni che si svolgono sempre con grande concorso dei fedeli e durano dal 23 al 26 agosto.\nAd aprire la festa \u00e8 San Rocco che la sera del 23 viene trasferito alla Chiesa Madre, per poi essere portato in processione la mattina seguente. Nella serata del 24, dopo la Santa Messa le Autorit\u00e0 civili e religiose e le varie associazioni cittadine, insieme con la comunit\u00e0, si recano presso la piccola Chiesa di S. Caterina dove, per rendere omaggio al S.S. Crocifisso, viene fatta l'Offerta dell'Olio Sacro e l'accensione della Lampada da parte del Sindaco, come segno di affidamento della citt\u00e0 al S.S.Crociffisso. La mattina del 25 la statua del Crocifisso, realizzata da Fra Umile da Petralia, viene deposta dalla sua sede ordinaria e collocata su un'altra Croce e successivamente addobbato con spighe di grano intrecciate, in segno di ringraziamento per il raccolto effettuato. Nella serata \u00e8 la volta di un'altra processione, che muove dalla Chiesa Madre con i simulacri di S.Giacomo e S.Rocco, i quali vengono condotti a spalla fino alla Chiesa di S.Caterina, dove, al corteo, si unisce il simulacro del SS. Crocifisso.\nDa qui i tre Santi si muovono assieme attraverso le vie principali del paese fino ad arrivare in piazza S.Giacomo, dove vengono fatti procedere lentamente, fino all'entrata in Chiesa Madre dove saranno custodite fino al giorno dopo. Il 26, giorno conclusivo dei festeggiamenti, si svolgono due processioni: una la mattina che vede i tre simulacri arrivare al cimitero, come visita per le anime dei cittadini, e una la sera, dopo la celebrazione vespertina che vede invece le statue dei \u201cTre Santi\u201d uscire dalla Chiesa Madre perch\u00e9 siano riportate nelle rispettive chiese. Tutte queste manifestazioni religiose vedono la partecipazione attiva dei fedeli del paese residenti e non, inoltre ha un grandissimo richiamo non solo per i gli abitanti, ma anche per tutti i fedeli dei paesi vicini.\nFesta di San Giacomo.\nMolto importante per la cittadinanza Galatese \u00e8 anche la Festa di San Giacomo, Santo patrono del paese. Viene festeggiato il 25 luglio, ma la festa inizia il giorno prima con il giro per le vie del paese della reliquia accompagnata dal corpo bandistico. Il giorno seguente \u00e8 la volta della statua che, dopo essere stata collocata su una vara che gli fa da baldacchino, viene portata a spalla dai devoti. Tra tutte, questa \u00e8 l'unica festa che vede il Santo girare per tutto il paese, a differenza delle altre che si svolgono solo in alcuni tratti del piccolo centro storico.\nFesta San Basilio Magno e altre ricorrenze religiose.\nAltre feste religiose da ricordare sono: quella della Madonna del Carmelo insieme a S.Calogero, che si celebra la seconda domenica di settembre, quella della Madonna di Pompei, custodita in una Chiesetta privata in localit\u00e0 Trofillo, la prima domenica di ottobre, quella dell'Immacolata concezione dell'8 dicembre, la processione del venerd\u00ec Santo con l'Ecce Homo, Cristo morto su una bara di vetro e la Madonna Addolorata, la processione di S.Giuseppe con il Bambino del 19 marzo e la processione di S.Antonino che si svolge nella prima met\u00e0 di giugno. Ad agosto vanno ricordate altre feste religiose oltre a quella dei Tre Santi: la festa di S.Basilio Magno, simulacro sito nella chiesa dell'omonima frazione, che cade il 2 gennaio e la prima domenica di agosto, la statua posta sulla \"vara\" addobbata con i tradizionali bastoni di basilico e i mazzi di spighe \u00e8 portata a spalla dai numerosi portatori per tutte le vie di San Basilio. La \"Festa di Rafa\" del 13 agosto, che prende il nome dalla localit\u00e0 in cui si festeggia, celebrata sempre in onore del Santo Patrono S.Giacomo, ma di minore importanza rispetto a quella di luglio, e la processione della Madonna Assunta di cera, seguita da una fiaccolata, che si celebra dopo la messa serale del giorno di Ferragosto, festa Maria SS.di Lourdes che si venera nella chiesa di San Basilio l'ultima domenica di ottobre.\nRisorse naturali.\nCascata del Catafurco.\nLa cascata del Catafurco \u00e8 una cascata naturale che si forma in corrispondenza di un dislivello di circa 30\u00a0m lungo il corso del torrente San Basilio, frazione di Galati Mamertino. Alla base della cascata le acque si raccolgono in una cavit\u00e0 naturale, scavata nella roccia, chiamata \"Marmitta dei Giganti\", dove, nella bella stagione, \u00e8 possibile bagnarsi.\nArea del capriolo.\nHa una superficie di 22.750\u00a0m\u00b2 e si trova a 905 metri s.l.m. \u00c8 un'area di semicattivit\u00e0 nella quale sono ospitati un gruppo di caprioli provenienti dal Parco Boschi di Carrega che vivono tra alberi di vario tipo, principalmente castano e cerro. Sotto queste distese boschive oltre alle abbondantissime felci, crescono il rovo, la rosa canina, la dafne, la ginestra dei carbonai ed il prugnolo. L'area ed i sentieri che la circoscrivono si prestano a attivit\u00e0 di educazione ambientale e di fruizione sostenibile. All'interno dell'area \u00e8 presente inoltre un rifugio montano nel quale si svolgono attivit\u00e0 laboratoriali per scolaresche.\nSport.\nLa principale squadra di calcio del paese \u00e8 l'A.S.D. Citt\u00e0 di Galati, con colori sociali Giallo, Rosso e Blu, nata nel 2017 dalla fusione tra le due preesistenti squadre di calcio di Galati: la \"Polisportiva Mamertina,\" con colori sociali Giallo e Rosso, e l'A.S.D. S.Basilio appartenente all'omonima frazione, con colori sociali Giallo e Blu. La nuova societ\u00e0 assume come campo di gioco lo Stadio Ducezio \"Nello Parafioriti\".\nCucina.\nDalle coltivazioni delle campagne derivano prodotti quali nocciole, la cui raccolta \u00e8 in settembre, uva, olive dalle quali stilla un pregiato olio extravergine, castagne, funghi, e prodotti agricoli vari, sia fruttiferi che ortolani. Nella stagione invernale \u00e8 diffusa la produzione di prosciutti, salami, pancetta, lardo di maiale e insaccati di vario genere, messi poi in vendita nei locali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Galati Mamertino fa parte delle seguenti organizzazioni sovracomunali: regione agraria n.2 (Nebrodi nord-occidentali)."}
{"id": "32680", "revid": "292162", "url": "https://it.wikipedia.org/wiki?curid=32680", "title": "Gallodoro", "text": "Gallodoro (\"Ca\u1e0d\u1e0didoru\" in ) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nGallodoro trova antichissima origine in et\u00e0 greca, in un insediamento abitativo sito in prossimit\u00e0 delle contrade Margi e Sant'Anna, che secondo tradizione popolare veniva chiamato \"Bocena\". I ritrovamenti di monete, cocci di brocche e vasellame vario oltre che di tombe, hanno fatto ipotizzare anche la possibile ubicazione della citt\u00e0 di Kallipolis, fondata dai calcidesi della vicina Naxos, prima colonia greca di Sicilia.\nL'attuale borgo di Gallodoro risale al periodo medioevale, allorch\u00e9 si form\u00f2 il primo nucleo abitativo intorno alla chiesa rurale di San Teodoro Martire. Ubicata in un luogo di passaggio tra la parte bassa e quella alta della cosiddetta \"Vallis Aurea\", nome dato dai Romani alla valle (o per l'ubertosit\u00e0 del luogo o per l'esistenza di giacimenti d'oro) e da cui deriva l'odierna denominazione di Gallodoro, la chiesa divenne nel corso dei secolo il luogo di culto principale della comunit\u00e0 rurale di Gallodoro. Da questo polo insediativo si svilupp\u00f2, nel corso dei secoli, l'impianto urbano che si dispiega oggi in maniera tale da assumere la forma di cavea di teatro, con le edifici abitativi addossati l'uno all'altro, tra scorci suggestivi e di rara bellezza rurale.\nFino all'alba dell'et\u00e0 moderna, Gallodoro apparteneva al territorio della citt\u00e0 demaniale di Taormina. Anche se, secondo Anzalone, signore di Gallodoro fu Nicola Crisafi, Maestro Razionale del Regno e Strategoto di Messina nel 1422, da questa data fino al 1634 troviamo Gallodoro con il suo territorio aggregato alla Secrezia di Taormina. Sotto il regno di Filippo IV, il territorio di Gallodoro fu smembrato da quello di Taormina e venduto dalla Regia Corte a Donna Francesca Porzio, moglie di Don Francesco Reitano, entrambi di Messina; e ci\u00f2 per il prezzo di onze 13.240, con atto stipulato nell'ufficio di Luogotenente di Protonotaro, in data 23 febbraio del 1634. Qualche giorno dopo, inoltre, la neomarchesa di Gallodoro ottiene dal vicer\u00e9 Ferdinando Afan de Ribera, duca di Alcal\u00e0, la \u201c\"licentia populandi\"\u201d di \"Castellaci\", aspro acrocoro nelle vicinanze del paese. Erede legittimo di Donna Francesca Porzio fu il figlio Don Antonio Reitano che, investito il 29 gennaio 1641, divenne Marchese di Gallodoro. Questi prese parte attiva nella famosa rivoluzione di Messina (1673-1678) a favore della fazione dei Malvizzi seguace dei francesi contro il governo spagnolo. Nel momento in cui le armi spagnole ebbero il sopravvento e ripristinarono il loro potere, gli insorti ebbero la peggio tra arresti, esili e confische. Analoga sorte tocc\u00f2 ad Antonio e Placido Reitano, molto probabilmente padre e figlio, che dovettero subire l'onta dell'esilio e la confisca del loro patrimonio fra cui anche il Marchesato di Gallodoro, ed infine furono costretti ad abbandonare il proposito di costruire sul territorio di Gallodoro, il paese di \"Castillaci\".\nLa Regia Corte vendette la terra di Gallodoro a Stefano Oneto e il titolo di Marchese di Gallodoro ad Agesilao Bonanno, ma il Re non approv\u00f2 tali vendite come risulta da una sua ordinanza emessa a Madrid il 24 novembre 1677, resa esecutoria nel Regno a partire dal 27 giugno 1678. Da fonti storiche apprendiamo che lo Stato e la terra di Gallodoro fu comprato nel 1679 da Don Giuseppe Vigo, da questo momento in poi, per tutto il Settecento e fino agli inizi del successivo, Marchesi di Gallodoro furono esponenti dell'illustre famiglia Vigo di Acireale.\nTra la fine del Settecento e nel corso dell'Ottocento in seno al territorio di Gallodoro si svilupp\u00f2, dal punto di vista socio-economico, la frazione costiera di Letojanni. Con il trasferimento nel paese di marina delle pi\u00f9 importanti famiglie di Gallodoro, che costruirono i loro rispettivi palazzi, Letojanni rivendic\u00f2 e ottenne nel 1880 il trasferimento della sede municipale e la modifica di denominazione del comune in Letojanni-Gallodoro, con conseguente ridimensionamento dell'importanza del centro collinare. Solo dopo decenni di lunghe battaglie, la comunit\u00e0 di Gallodoro riusc\u00ec a ottenere l'istituzione del nuovo comune di Gallodoro, sancita dalla legge regionale n. 52 del 26 novembre del 1952. Contestualmente Letojanni-Gallodoro mut\u00f2 denominazione in Letojanni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Gallodoro fa parte delle seguenti organizzazioni sovracomunali: regione agraria n.6 (Montagna litoranea dei Peloritani).\nSport.\nASD Gallodoro-squadra di calcio a 5 che disputa il campionato di Serie D siciliano."}
{"id": "32681", "revid": "554814", "url": "https://it.wikipedia.org/wiki?curid=32681", "title": "Giardini-Naxos", "text": "Giardini-Naxos (\"Jardina\" in ) \u00e8 un comune italiano di abitanti della citt\u00e0 metropolitana di Messina in Sicilia.\nAl vecchio nome del comune (\"Giardini\"), con legge regionale n. 13 del 1978 si aggiunse \"Naxos\" per ricordare la sede dell'antica colonia greca fondata nell'VIII secolo a.C., il cui sito archeologico si estende nei pressi di capo Schis\u00f2.\nGeografia fisica.\nTerritorio.\nIl territorio \u00e8 una striscia prevalentemente pianeggiante, di forma pressoch\u00e9 rettangolare.\nSituata sul mar Ionio nella Sicilia orientale.\nConfina a nord e a ovest con il Comune di Taormina, a est con il mare Ionio a sud \u00e8 separato dal fiume Alcantara con il Comune di Calatabiano in provincia di Catania.\nLe coordinate geografiche del Comune sono: 37\u00b0 50' di latitudine Nord e 2\u00b0 49' 12\" di longitudine est del meridiano di Monte Mario (Roma).\nL'altimetria del centro va dai 5 ai 39 m sul livello del mare, il punto pi\u00f9 elevato del Comune raggiunge i 210 m nel quartiere Mastrissa.\nClima.\nL'inverno \u00e8 caratterizzato dalla mitezza; in questa stagione la temperatura media si aggira sui 12\u00a0\u00b0C. In dicembre le giornate sono spesso soleggiate e in gennaio-febbraio, che sono i mesi relativamente pi\u00f9 freddi, la temperatura media non si discosta molto dai 10 gradi sopra lo zero. Eccezionalmente il termometro si avvicina a zero gradi Celsius. In questi mesi invernali si verificano prevalentemente le rare precipitazioni atmosferiche. La neve e il gelo sono fenomeni quasi sconosciuti.\nLa primavera, invece, si affretta a venire e provoca una precoce fioritura delle piante; la serenit\u00e0 del cielo \u00e8 una costante di questa stagione, in cui il termometro si innalza di un paio di gradi, con una media generale di 18\u00a0\u00b0C.\nA giugno si \u00e8 in piena estate; in luglio-agosto si raggiunge il massimo della temperatura, con una media estiva intorno ai 28\u00a0\u00b0C, a settembre invece la temperatura diminuisce sensibilmente.\nL'autunno rispetto alla primavera \u00e8 pi\u00f9 piovoso ma con la stessa temperatura media di 18\u00a0\u00b0C.\nStoria.\nNell'attuale collocazione di Giardini-Naxos, presso Capo Schis\u00f2, nel 734 a.C. dei coloni calcidesi fondarono quello che \u00e8 stato ritenuto per molto tempo il primo insediamento greco in Sicilia. Alla nuova colonia venne attribuito il nome di \"Naxos\" come l'omonima isola nel Mar Egeo. Nonostante rimase un centro di modeste dimensioni mantenne il suo valore simbolico, in quanto venne eretto un altare in onore di Apollo Archegetes, ed era il punto di partenza degli ambasciatori greci in ritorno alla madrepatria.\nDurante la guerra del Peloponneso Naxos si schier\u00f2 con Atene, ma quando nel 413 a.C. la spedizione militare ateniese in Sicilia fall\u00ec, il tiranno siracusano Dionigi il Vecchio la fece radere al suolo e fece costruire sull'altura sovrastante \"Tauromenion\" (Taormina). Il territorio venne donato ai Siculi e gli abitanti furono venduti come schiavi.\nIl nome Naxos permase nel tempo anche in epoca romana e nell'Itinerario Antonino del III secolo d.C. viene citato come localit\u00e0 per lo scambio di cavalli lungo la strada consolare in direzione Siracusa. Nel periodo bizantino sulle spoglie della colonia greca si and\u00f2 a formare un piccolo centro abitato, questo divent\u00f2 l'approdo strategico per la vicina Taormina. Il periodo di dominio arabo ha lasciato numerosi toponimi come quello del vicino fiume Alcantara o dello stesso Capo Schis\u00f2.\nDurante il XV secolo nelle campagne adiacenti al centro abitato si diffuse la coltivazione della canna da zucchero e il paese inizi\u00f2 ad essere militarmente protetto grazie alla costruzione di un torrione quadrangolare sull'estremit\u00e0 di Capo Schis\u00f2, della Torre Vignazza e all'ampliamento di un vecchio castello medievale. Nel 1719 per il crescente numero di abitanti si form\u00f2 la comunit\u00e0 parrocchiale intitolata a Maria Santissima della Raccomandata.\nGiardini dal 1\u00ba gennaio 1847 ottenne l'autonomia da Taormina e nell'agosto del 1860 dalla sua baia part\u00ec Garibaldi con la sua truppa per dirigersi sulle coste calabresi.\nDall'800 in poi nel territorio si svilupparono, oltre che la pesca, attivit\u00e0 legate all'agricoltura, soprattutto di agrumi, all'artigianato in ferro battuto e in ceramica.\nNegli ultimi decenni queste attivit\u00e0 sono quasi del tutto scomparse e si \u00e8 cercato di riconvertire l'economia del paese guardando verso il turismo come principale fonte di sostentamento, costruendo strutture ricettive e sfruttando la vocazione turistica del litorale. Oggi Giardini-Naxos \u00e8, assieme alle contigue Taormina e Letojanni, una delle localit\u00e0 balneari pi\u00f9 popolari della Sicilia orientale.\nMonumenti e luoghi d'interesse.\nLa Nike.\nLa Nike \u00e8 stata realizzata da Carmelo Mendola, \u00e8 il simbolo di Giardini Naxos ed \u00e8 stata eretta nel 1965, \u00e8 situata nel quartiere Schis\u00f2 e simboleggia pure il gemellaggio tra Giardini Naxos e Calcide Eubea.\nCentro storico.\nIl Corso Umberto \u00e8 il salotto della citt\u00e0. Attraversa Giardini Naxos da Sud a Nord partendo da Piazza San Giovanni fino a Via Roma, si affacciano alcuni degli edifici pi\u00f9 importanti della citt\u00e0, tra cui la Chiesa madre: S.Maria Raccomandata, il Palazzo dei Naxioti, la Chiesa S. Maria Immacolata e altri edifici storici.\nPiazze e vie storiche centrali.\nPiazza Abate Cacciola, piazzetta Garibaldi, piazzetta del Feudo, piazza San Giovanni, corso Umberto, via delle Rimembranze.\nCultura.\nIstruzione.\nA Giardini-Naxos vi \u00e8 un liceo scientifico, da poco anche a indirizzo linguistico (francese, spagnolo e tedesco).\nReligione.\nFesta della Madonna.\nViene festeggiata solennemente l'8 settembre, giorno della nativit\u00e0 di Maria. \u00c8 tradizione che la festa non venga spostata di data. Essa si articola nell'annuncio dato il 25 agosto (il 25 di ogni mese si celebra in parrocchia la giornata mariana) e nella novena dal 30 agosto al 7 settembre, in cui da alcuni anni ormai non manca il momento che ricorda il legame della Raccomandata con i marinai, attraverso la celebrazione della Messa al porticciolo Saja e la rievocazione dell'arrivo del simulacro. Il 7 settembre \u00e8 il giorno dedicato alla discesa del simulacro sui binari (un tempo di legno, oggi di ferro), per essere intronizzata dopo l'accoglienza simbolica del parroco. L'offerta dei fiori e il bacio alla statua completano la cerimonia. L'8 settembre trascorre nelle celebrazioni delle messe e nella solenne concelebrazione eucaristica delle ore 10,30, con l'offerta del cero da parte del sindaco a nome della citt\u00e0 e l'offerta dei doni da parte dei pescatori. Dopo la messa serale delle 18.00 segue l'uscita del simulacro sul fercolo inizia la processione per le vie del paese dal quartiere Saja a Schis\u00f3. Il saluto e la benedizione con la reliquia concludono la processione della durata di circa due ore e mezza. Il 9 settembre la salita del simulacro all'altare maggiore, sede abituale della statua della Raccomandata, conclude i festeggiamenti.\nFesta di San Giovanni Battista.\nLa festa di san Giovanni Battista \u00e8 la pi\u00f9 antica di Giardini Naxos dopo la grande festa della patrona della citt\u00e0 S. Maria Raccomandata gi\u00e0 festeggiata dal XX secolo. Viene festeggiato solennemente il 24 giugno, il giorno della nativit\u00e0 di Giovanni. Essa \u00e8 articolata nell'annuncio dato il 14 giugno e nel novenario dal 15 al 23 giugno. Il 15 giugno \u00e8 il giorno dedicato all'inizio della novena e alla discesa del simulacro sui binari. Il 24 giugno trascorre nelle varie celebrazioni la prima alle ore 08:00 la seconda alle ore 11:00 e la terza messa solenne alle ore 19:00 verso le ore 16:00 la banda passa per le vie creando un'atmosfera di festa assoluta. Dopo la messa alle ore 19:00 segue l'uscita del simulacro sulla vara e inizia la processione che attraversa i quartieri San Giovanni e Mastrociccio. La processione si conclude dopo 2 ore di intensa devozione e dopo il rientro in chiesa, dopo la preghiera di ringraziamento c'\u00e8 la salita del simulacro nella nicchia, sede abituale della statua del Battista. Finendo questa fase si chiudono i festeggiamenti.\nFesta di San Pancrazio di Taormina.\nViene festeggiato la seconda Domenica di agosto. Si ricorda infatti la rievocazione dello sbarco di San Pancrazio a Giardini Naxos intorno all'anno 100.Il giorno della festa trascorre con le ordinarie celebrazioni eucaristiche ore: 08:00, 10:00 e per finire ore 19:00. Subito dopo la messa inizia la processione che porta il Santo al porto della Citt\u00e0, li in simulacro viene traslato sul peschereccio che lo porta in processione attraversando la baia di Naxos viene deposta a mare una corona di fiori nel ricordo dei morti del \"Mare Nostrum\". Dopo il rientro c'\u00e8 la Messa solenne che chiude i festeggiamenti.\nEconomia.\nTurismo.\nIl turismo soprattutto straniero, attratto dalla vicinanza con Taormina, si sviluppa prevalentemente nella fascia di lungomare che alterna spiagge libere a lidi privati ed \u00e8 ricco di ristoranti, pizzerie e strutture ricettive.\nLa conformazione originale della baia \u00e8 di sabbia e scogliera.\nGiardini Naxos ha inoltre un porticciolo, che \u00e8 usato anche per portare sulla terraferma i turisti che scendono dalle navi da crociera.\nTrasporti e comunicazioni.\nAutostrada.\nGiardini-Naxos \u00e8 facilmente raggiungibile tramite l'Autostrada A18 Catania - Messina. Lo svincolo denominato proprio Giardini Naxos si trova tra quelli di Taormina e Fiumefreddo.\nFerrovie.\nGiardini comprende due stazioni ferroviarie:\nAeroporto.\nL'aeroporto pi\u00f9 vicino \u00e8 l'Aeroporto di Catania-Fontanarossa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 648 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Giardini-Naxos fa parte delle seguenti organizzazioni sovracomunali: regione agraria n.10 (Colline litoranee di Taormina).\nSport.\nCalcio.\nLa squadra Asd Giardini Naxos milita nel campionato di Promozione girone C Sicilia.\nLa seconda squadra della citt\u00e0 \u00e8 la Nike Torino Club Giardini, militante nel campionato di Prima Categoria, girone Sicilia."}
{"id": "32683", "revid": "292162", "url": "https://it.wikipedia.org/wiki?curid=32683", "title": "Graniti", "text": "Graniti (\"Raniti\" in ) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 un comune del parco fluviale dell'Alcantara.\nGeografia fisica.\nIl paese si trova ad un'altitudine di sul livello del mare. Dista circa 15 chilometri dal mare e 3 chilometri dalla Strada statale 185 di Sella Mandrazzi. Sorge nella valle del torrente Petrolo, affluente di sinistra del fiume Alcantara.\nStoria.\nIl nome di \"Casali delli Graniti\" \u00e8 gi\u00e0 citato in un diploma del 1117.\nSi parla ancora del feudo di Graniti nel 1356 quando fu acquistato dal nobile messinese Giovanni Mangiavacca.\nIl paese nacque nel '600 attorno ad un casale voluto dal conte di Taormina dell'epoca ma ebbe il suo maggiore sviluppo nell'800.\nIl nucleo pi\u00f9 antico dell'abitato fu costruito in contrada Roccachiacchiera, dove vi sono ancor oggi case con stipiti in pietra scolpita a mano risalenti ai primi anni del XVIII secolo.\nMonumenti e luoghi d'interesse.\nNell'abitato vi sono tre chiese: la principale \u00e8 dedicata a San Basilio Magno, un'altra a San Sebastiano, patrono del paese che si festeggia la prima domenica di agosto, e una terza che \u00e8 collegata ad un convento di suore francescane dedicata a San Giuseppe.\nNella frazione di Muscian\u00f2 \u00e8 presente una grotta luogo di una pretesa apparizione dell'immagine della Madonna ad una devota locale e nei pressi \u00e8 stata realizzata dapprima una cappella e successivamente una chiesetta ad essa dedicata.\nCultura.\nCinema.\nLa scena del funerale all'inizio del film \"Il padrino - Parte II\" fu girata nel torrente all'inizio del paese.\nAltre scene furono girate presso la contrada Muscian\u00f2.\nGeografia antropica.\nFrazioni.\nLe frazioni sono: Fejo, Finaita, Muscian\u00f2 e Postoleone. \nNella frazioni sono presenti attivit\u00e0 di ristorazione e agriturismo.\nEconomia.\nL'economia \u00e8 basata sull'agricoltura. Si producono vino, formaggi, olive, castagne, mandorle, pesche, ciliegie, mandarini, arance, limoni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Graniti fa parte delle seguenti organizzazioni sovracomunali: regione agraria n.10 (Colline litoranee di Taormina)."}
{"id": "32684", "revid": "292162", "url": "https://it.wikipedia.org/wiki?curid=32684", "title": "Gualtieri Sicamin\u00f2", "text": "Gualtieri Sicamin\u00f2 (\"Guateri Sicamin\u00f2\" in ) \u00e8 un comune italiano di abitanti della citt\u00e0 metropolitana di Messina in Sicilia.\nStoria.\nLo storico Tommaso Fazello documenta il centro a sei miglia dal castello di Milazzo, leggermente ad est rispetto alla cittadina di Santa Lucia del Mela.\nEconomia.\nAgricoltura.\nIl paese \u00e8 uno dei Comuni della zona di produzione del vino DOC Mamertino Ansonica - Grillo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Gualtieri Sicamin\u00f2 fa parte delle seguenti organizzazioni sovracomunali: regione agraria n.9 (Colline litoranee di Milazzo)."}
{"id": "32686", "revid": "533647", "url": "https://it.wikipedia.org/wiki?curid=32686", "title": "Leni", "text": "Leni \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 ubicato nell'isola di Salina, nell'arcipelago delle isole Eolie.\nGeografia fisica.\nTerritorio.\nIl comune occupa il territorio compreso tra il mare e le cime del monte Fossa delle Felci e del monte dei Porri, nella parte sud-occidentale dell'isola di Salina. Zona alquanto montagnosa e impervia, \u00e8 fitta di una vegetazione composta di eucalipti, cipressi, aceri di monte, cedri e molti altri; frequenti anche il lentisco, l'erica e il corbezzolo. Nell'entroterra, su un avvallamento che divide i due monti dell'isola, sono presenti l'abitato principale di Leni (a circa 200 m s.l.m.) e la frazione di Valdichiesa. Sul litorale, in uno dei pochi punti del comune adatti allo sbarco, c'\u00e8 la frazione di Rinella con il porto.\nOrigini del nome.\nIl nome di Leni deriverebbe dal greco \"len\u00f3s\" (\"torchio\"), un nome dunque connesso con la produzione di vino (un grappolo d'uva \u00e8 presente anche nello stemma comunale). Secondo un'altra ipotesi, Leni deriverebbe invece dal nome di persona greco \"El\u00e9ne\" (forse una Elena cui il paese era stato dedicato?).\nStoria.\nI ritrovamenti archeologici testimoniano che l'isola di Salina era abitata fin dal V millennio a.C. Al III millennio a.C. risale la colonizzazione dell'isola da parte di genti di stirpe greca, probabilmente gli Eoli. Proprio a quel periodo risalgono alcuni ritrovamenti archeologici nella frazione di Rinella (che testimoniano la lavorazione dell'ossidiana) e sul Monte Fossa delle Felci. Altri ritrovamenti testimoniano la presenza umana nel territorio di Leni, in localit\u00e0 Megna, nel XV secolo a.C. In seguito alla distruzione di questo insediamento, probabilmente compiuto dagli Ausoni, l'isola rest\u00f2 presumibilmente disabitata fino al VI secolo a.C., quando Lipari e di conseguenza Salina furono popolate da genti di stirpe dorica, che fecero di Santa Marina Salina il centro principale dell'isola. Nei secoli successivi si susseguirono poi greci, romani e bizantini, fino alla conquista degli arabi nell'840. Nel XII secolo l'isola venne poi popolata da profughi amalfitani, che sbarcarono a Malfa.\nIn tempi recenti, nel 1867 l'isola di Salina, essendo l'unica delle Eolie (oltre a Lipari) a essere densamente popolata, venne ordinata a comune autonomo, staccandosi da quello di Lipari, che rimase sulle altre sei isole. Venne cos\u00ec creato il comune di Salina, con capoluogo a Santa Marina. Gli altri paesi dell'isola per\u00f2 mal sopportavano di dover dipendere dal capoluogo per ogni necessit\u00e0 amministrativa, sicch\u00e9 nel 1909 si arriv\u00f2 alla separazione nei tre comuni di Santa Marina Salina, Malfa e Leni.\nStemma comunale.\nLo stemma comunale riporta l'isola di Salina vista dal mare, sormontata da un grappolo d'uva, a rappresentare la vocazione vinicola del territorio. In alto, tre stelle simboleggiano i tre maggiori centri abitati del comune: Leni, Rinella e Valdichiesa.\nSociet\u00e0.\nEtnie e minoranze straniere.\nAl 31 dicembre 2014 risiedevano a Leni 58 stranieri, pari all'8,26% della popolazione.\nLingue e dialetti.\nOltre alla lingua ufficiale italiana, a Leni si parla la lingua siciliana nella sua variante eoliana. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nCinema.\nSull'isola di Salina sono stati girati almeno in parte alcuni film, tra i quali i pi\u00f9 significativi sono:\nCucina.\nIl territorio di Leni \u00e8 incluso nell'itinerario eno-gastronomico \"Strada del vino della provincia di Messina\"\nGeografia antropica.\nUrbanistica.\nOltre a numerose case sparse, il comune consta di tre centri abitati principali: Leni, sede comunale, e le frazioni di Rinella e Valdichiesa.\nRinella.\nPosta su un vallone che sbocca direttamente a mare, \u00e8 il porto del comune. \u00c8 qui presente l'unica spiaggia sabbiosa di tutta l'isola, ove si trova lo scalo di alaggio per le piccole imbarcazioni, quali per i diportisti e per i pescatori professionisti. Nei pressi della spiaggia vi trovano grotte scavate nella roccia, in passato usate come riparo per le imbarcazioni dei pescatori. Sul fondale marino \u00e8 a volte possibile notare fuoriuscite di gas e vapori, a testimonianza dell'origine vulcanica dell'isola. Successivamente all'estate del 2020 sono stati terminati i lavori di ripascimento della spiaggia utili alla salvaguardia del borgo di Rinella e alle storiche grotte che ormai distavano pochi metri dalla riva. Ad oggi sulla spiaggia si trovano piccoli sassolini che verranno levigati e sostituiti con la sabbia vulcanica presente sul fondale della baia antistante grazie alle maree. \nValdichiesa.\nSituata nella parte centrale dell'isola, nell'avvallamento tra il monte Fossa delle Felci e il monte dei Porri, la localit\u00e0 \u00e8 nota per il santuario di Maria Santissima del Terzito, patrono di Leni, risalente al 1630. Al suo interno \u00e8 custodita una tela settecentesca che raffigura la vergine Maria nell'atto di proteggere le isole Eolie.\nEconomia.\nL'economia si basa sull'agricoltura (uva, olive e capperi), la vinificazione (malvasia), la pesca (pescespada, cefalopodi e altri) e il turismo.\nInfrastrutture e trasporti.\nIl comune di Leni \u00e8 collegato agli altri centri dell'isola tramite strade extraurbane. Il porto di Rinella offre collegamenti tramite traghetti e aliscafi con le altre Isole Eolie e con Milazzo e Napoli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Leni fa parte delle seguenti organizzazioni sovracomunali: regione agraria n. 11 (Isole di Lipari)."}
{"id": "32687", "revid": "292162", "url": "https://it.wikipedia.org/wiki?curid=32687", "title": "Letojanni", "text": "Letojanni (\"Lotjanni\" in ) \u00e8 un comune italiano di abitanti della citt\u00e0 metropolitana di Messina in Sicilia.\nLa cittadina balneare di Letojanni fa parte del comprensorio turistico di Taormina ed \u00e8 situata al centro di una ampia baia compresa tra i promontori di S. Alessio (Forza d'Agr\u00f2) e S. Andrea (Taormina), a 5 metri sul livello del mare, nel versante jonico dei monti Peloritani, a 43\u00a0km a sud-ovest da Messina e 50 a nord-est da Catania.\nStoria.\nDa Letum Ianum passava la strada Consolare Valeria, cos\u00ec denominata perch\u00e9 fatta realizzare dal Console romano Valerio. Oscure vicende e l'assenza di un sistema difensivo fortificato fecero scomparire il sito originario.\nFino alla prima met\u00e0 del XVII secolo, il territorio costiero, oggi compreso nell'ambito territoriale di Letojanni, era un tratto di Taormina (dal torrente Mazzeo al S. Filippo) e l'altro di Forza d'Agr\u00f2 (dal torrente S. Filippo al Fondaco Parrino).\nNel 1634, su disposizione di Filippo IV, il territorio fu scorporato da quello di Taormina e venduto dalla Regia Corte a Donna Francesca Porzio, moglie di Don Francesco Reitano, che nel 1637 fu insignita del titolo di Marchese di Gallidoro (l'odierna Gallodoro). Al nuovo marchesato di Gallidoro fu annesso il tratto di litorale sottostante, l'attuale Comune di Letojanni. Poich\u00e9 i Reitano appoggiavano i Francesi nella Rivolta antispagnola di Messina (1674-1678), nel 1677 gli furono confiscati i beni tra cui il Marchesato di Gallidoro, che in seguito pass\u00f2 ai Busacca e ai Vigo.\nIl \u201cnuovo\u201d insediamento di Letojanni sorse attorno al 1650, quando Francesco Reitano, marchese di Gallidoro, vi fiss\u00f2 la sua dimora, costruendo un sontuoso palazzo. Lo stesso marchese consent\u00ec l'insediamento di altre famiglie, tant'\u00e8 che nel 1705 contava circa 500 abitanti ed era fornito, tra l'altro di una chiesa, come si legge in un documento redatto il 20 agosto di quell'anno, con il quale il nobile don Giulio Zati Guicciardini richiedeva l'assegnazione di un cappellano curato per la gi\u00e0 esistente Chiesa del Glorioso Patriarca San Giuseppe, sita nella parte marittima della Terra di Galli Aurej (Gallodoro) denominata Letum Joannis (Letojanni), affinch\u00e9 si potessero celebrare tutti i SS. Sacramenti.\nPer tutto il XVIII secolo, l'abitato di Letojanni rimase costituito da poche abitazioni, abitate soprattutto da famiglie di pescatori, da una chiesetta e dall'antica Torre Baglio, che era servita, nel passato, per avvistare eventuali incursioni nemiche.\nCon l'abolizione del feudalesimo (1812) e la costituzione dei Comuni, avvenuta nel 1816, Gallodoro divenne Comune autonomo e Letojanni, essendo allora una piccola frazione, rimase ancora soggetta anche se in maniera diversa, al centro collinare.\nLo sviluppo del centro urbano di Letojanni fu notevole dal 1820 e dal 1866, con il passaggio rispettivamente della strada litoranea e della ferrovia che, collegando comodamente Messina e Catania, ne favorirono il commercio; infatti, molti, prevalentemente, da Gallodoro, Mongiuffi Melia, Taormina, Forza d'Agr\u00f2, Fiumedinisi e da altri paesi della zona, vollero trasferirsi in questa localit\u00e0. Furono, cos\u00ec, edificati diversi fastosi palazzotti che ancora oggi fanno bella mostra di s\u00e9. Letojanni, quindi, risorse come frazione di Gallodoro e presto divenne pi\u00f9 grande e importante del centro collinare.\nIl 12 aprile 1879, il Consiglio Comunale deliberava a maggioranza il trasferimento della sede comunale da Gallodoro a Letojanni e il 12 ottobre dello stesso anno, stabiliva ad unanimit\u00e0 il nuovo nome del Comune: \"Letojanni-Gallodoro\" (RD n. 5306 del 7 febbraio 1880). Ma, bench\u00e9 la denominazione comprendesse il nome di ambedue le localit\u00e0, in realt\u00e0 Gallodoro era diventata frazione della sua marina.\nNel 1952, la frazione Gallodoro volle staccarsi in Comune autonomo e la Regione Siciliana sanc\u00ec tale sua aspirazione con L. n. 52, assegnandole 695 ettari di territorio, mentre 672 rimasero al comune ora denominato solo Letojanni.\nLa pesca e l'agricoltura erano la base dell'economia di Letojanni ma, grazie alla straordinaria posizione, alle bellezze paesaggistiche e soprattutto alla spiaggia lambita dalle cristalline acque del mar Jonio, tali fonti di reddito sono state sostituite dall'industria delle vacanze, facendo diventare Letojanni una rinomata localit\u00e0 turistica, ufficialmente riconosciuta con decreto regionale del 15 luglio 1980.\nLuoghi d'interesse.\nDuomo di San Giuseppe.\nAl centro di Letojanni, in piazza Francesco Durante si staglia il Duomo di San Giuseppe, in stile neogotico con una armoniosa facciata in travertino, costituita da un elegante portale a sesto acuto strombato, sovrastato da un bel rosone, e da due porte minori laterali, sulle quali spiccano due bassorilievi raffiguranti momenti salienti della vita del Santo. L'originario luogo di culto era stato edificato verso il 1700, cio\u00e8 quando Letojanni risorgeva sulle ceneri della citt\u00e0 romana di Leto Jano ed era ubicato pressappoco dov'\u00e8 oggi l'attuale sagrestia. La vecchia struttura fu resa inagibile dal terremoto del 1908, pertanto si rese necessario il suo completo rifacimento. La nuova struttura, sorta in parte sui ruderi del Palazzo del Marchese Reitano, fu inaugurata il 19 marzo 1931, in occasione della ricorrenza dei festeggiamenti in onore del Santo patrono. L'interno, diviso in tre navate da quattro colonne marmoree per parte, custodisce, tra l'altro, \"La Piet\u00e0 o Deposizione di Cristo\" (olio su tela, d'ignoto del \u2018700), \"Lagonia di San Giuseppe\" (olio su tela del 1878, di Salvatore Frangiamore) e un Ostensorio argenteo, finemente cesellato, di Scuola Messinese del Settecento. Nell'altare di San Giuseppe risalta un \"affresco\" eseguito nel 1990 dall'artista letojannese Filippo De Luca, raffigurante uno scorcio del paese con la piazza Francesco Durante, il Duomo e la valle del Letojanni sovrastata da Gallodoro; mentre, il simulacro del patrono \u00e8 opera mirabile dello scultore messinese Tore Edmondo Calabr\u00f2 (1947), lo stesso che a Messina esegu\u00ec la statua marmorea di Cristo Re all'esterno dell'omonimo santuario e la benedicente Madonnina del porto. Di pregiata fattura gli affreschi che adornano il tetto. I meravigliosi mosaici, eseguiti dalla ditta Mellini di Firenze, raffigurano nell'abside centrale \"Cristo risorto tra Maria e Giuseppe\" e i simboli dei \"Sette Sacramenti\" (1981) e nell'arco trionfale \"La Pentecoste\" (1994). \nMonumento a Francesco Durante.\nNato a Letojanni il 29 giugno 1844 e ivi scomparso il 2 ottobre 1934. Francesco Durante \u00e8 stato un chirurgo di fama mondiale, il primo a operare con successo i tumori cerebrali (nel 1885), cofondatore del Policlinico Umberto I di Roma, eletto Senatore a vita per meriti scientifici (nel 1889). Nella piazza centrale di Letojanni, a lui intitolata, si staglia un bel monumento bronzeo che lo raffigura, opera dello scultore palermitano Ettore Ximenes, inaugurato il 13 maggio 1923, nel corso di una solenne cerimonia, alla quale presenziarono anche alcuni ministri del governo nazionale. In un primo tempo, il monumento era rivolto verso il mare, come aveva scelto lo stesso scienziato, \"a scrutare l'orizzonte\"; sennonch\u00e9, in seguito alla costruzione della nuova chiesa, risultando di spalle rispetto ad essa, fu spostato dal lato opposto della piazza e invertita la posizione.\nArchitetture civili.\nIl Palazzo Durante \u00e8 un vero e proprio castello, fornito di una caratteristica merlatura e di una torretta centrale, nella quale spicca una bella finestra bifora. Fatto costruire, nel 1902, dal noto scienziato con materiale e maestranze locali, nonch\u00e9 specialisti messinesi. Venduto dagli eredi del Prof. Francesco Durante alle Suore Missionarie del Sacro Cuore di Ges\u00f9, che nel 1958 inaugurarono la \"Casa del Fanciullo - San Giuseppe\", \u00e8 oggi sede di una struttura ricettiva alberghiera. Si estende sul lungomare per 30 metri e sulla piazza per 16, occupando un'area di circa 400\u00a0m\u00b2; \u00e8 costituito da due piani fuori terra e da un seminterrato. Vi \u00e8, inoltre, un cortile di circa 300\u00a0m\u00b2.\nIl Palazzo della Cultura (ex clinica del prof. Francesco Durante) rappresenta una testimonianza significativa ed importante per la Comunit\u00e0 di Letojanni. L'edificio acquistato dal Comune e adibito prima a Scuola Elementare e poi ad Asilo Nido, dopo averne tentato la trasformazione in \"Casin\u00f2\", dal 1999 viene utilizzato come \"Palazzo della Cultura\" (sede di alcune mostre permanenti tra cui quella degli \"Strumenti chirurgici e manoscritti del Prof. Francesco Durante\", quella dei \"Ricami artigianali siciliani\" e il \"Museo d'arte e cultura siciliana\"). Al piano terra dello stesso edificio \u00e8 ubicata la Biblioteca Comunale, recentemente intitolata alla scrittrice romana, di origini letojannesi, Bianca Garufi che nel 1959 scrisse con Cesare Pavese il romanzo \u201cFuoco grande\u201d.In Piazza Corrado Cagli si pu\u00f2 ammirare una scultura reticolare in acciaio che rappresenta Diogene, opera dell'artista al quale, dal 1981, \u00e8 intitolata quella piazza e che era particolarmente legato a Letojanni e a Taormina.\nNonostante sia una cittadina di moderno aspetto e di recente espansione urbanistica, lungo il corso principale (Corso Vittorio Emanuele III), si possono ammirare gli esterni di vari sontuosi edifici privati, che rappresentano in parte la storia di Letojanni, tra i quali:\nPalazzo Silipigni che \u00e8 un piccolo castello merlato, di stile neogotico, costituito anche da una torre. Gli originari proprietari erano i Cartella, da cui Lorenzo Silipigni nell'800 acquist\u00f2 sia l'antico edificio abitativo che la vicina Torre Baglio (menzionata in alcune carte geografiche dei secoli scorsi e che era stata edificata nel XVI secolo, nell'allora \"Marina di Taormina\", a difesa del litorale), nonch\u00e9 l'allora cappella padronale dedicata a S. Antonio. Il terremoto del 1908 arrec\u00f2 ingenti danni alle varie strutture, cosicch\u00e9, nel 1923, Riccardo Silipigni fece edificare l'odierno palazzo, dove nell'angolo di nord-ovest fu riprodotta quasi fedelmente l'antica Torre Baglio. Una suggestiva stampa, disegnata dal pittore francese Claude Louis Ch\u00e2telet il 9 giugno 1778, durante un viaggio e incisa dal De Ghendt, raffigura la vallata del Letojanni fino alla sua foce, facendo risaltare, tra l'altro, la torre e l'antico palazzo. Si estende sul corso principale per 22 metri, occupa un'area di circa 330\u00a0m\u00b2 e si sviluppa su due piani fuori terra. Nel 2013, l'Assessorato Regionale ai Beni Culturali e all'Identit\u00e0 Siciliana lo ha dichiarato d'interesse storico, artistico ed architettonico particolarmente importante. Adiacente al Palazzo Silipigni e alla Torre Baglio si ammira la settecentesca Chiesa di S. Antonio, che, nel 1997, \u00e8 stata donata dal prof. Lorenzo Silipigni alla Parrocchia di San Giuseppe. Nella parte destra vi \u00e8 una campana che risale al 1840. L'interno, tra gli altri oggetti sacri, custodisce La \"Madonna tra San Leonardo Abate di Noblac, S. Antonio da Padova, S. Pancrazio e S. Ignazio di Loyola\", olio su tela del '700, attribuita al pittore messinese Vincenzo Tuccari. Nella parte inferiore del dipinto si distinguono la Chiesa di S. Antonio, il palazzo del marchese Reitano con annessa torre e la Torre Baglio. Era ovunque una consuetudine dell'epoca, come auspicio di protezione, raffigurare le localit\u00e0 tra la Madonna e i Santi.\nPalazzo Fleres\u00a0\u2013 Tornatore (1834). In stile moresco a forma di torrione con cimasa merlata, caratteristiche bifore e balconcini dalle ringhiere panciute in ferro battuto. Occupa un'area di circa 150 m\u00b2 e si sviluppa su due piani fuori terra.\nPalazzo Garufi (1823). Si estende sul corso per ben 38 metri, occupa un'area di circa 700\u00a0m\u00b2 e si sviluppa su due piani fuori terra.\nPalazzo Tornatore (1837). Si estende sul corso per 16 metri, occupa un'area di circa 320\u00a0m\u00b2 e si sviluppa su due piani.\nPalazzo Mauro (1835). Si estende sul corso per 25 metri, occupa un'area di circa 490\u00a0m\u00b2, si sviluppa su due piani fuori terra; annesso al palazzo, vi \u00e8 un cortiletto di 55\u00a0m\u00b2.\nPalazzo Cingari (1847). In questa residenza privata, fino al secondo dopoguerra, era allogato il Municipio, quando fu trasferito nel vicino edificio di propriet\u00e0 della famiglia Cuomo e dal 1958, nei moderni locali dell'attuale sede. Si estende sul corso per 13 metri, occupa un'area di circa 130\u00a0m\u00b2 e si sviluppa su due piani.\nPalazzo Lo Turco (1900). Un maestoso edificio, nel quale, l'allora proprietario, il Comm. Mario Lo Turco ospit\u00f2 il famoso pittore Otto Geleng (Berlino 1843-Taormina 1939), che, con i suoi quadri, contribu\u00ec notevolmente a far conoscere in Francia e in Germania le bellezze naturali e artistiche di Taormina e dintorni. Si estende sul corso per 17 metri, occupa un'area di circa 400\u00a0m\u00b2 e si sviluppa su due piani.\nPalazzo Bonsignore (1815). Due colonne sorreggono un tipico balconcino incorniciandone il portale principale, dall'arco a tutto sesto. Si estende sul corso per 16 metri, occupa un'area di circa 220\u00a0m\u00b2 e si sviluppa su due piani. Dopo la demolizione dell'originario Palazzo Silipigni e della dimora del marchese Reitano (abbattimenti resesi necessari a seguito dei danni subiti durante il terremoto del 1908), questo edificio risulta il pi\u00f9 antico tra quelli presenti a Letojanni.\nPalazzo Bucceri (1904). In stile tardo-rinascimentale con una facciata sormontata da una caratteristica merlatura e abbellita, al piano superiore, da varie bifore e da una trifora centrale. In cima all'edificio spicca una bella torre, anch'essa merlata e fornita di trifore. Nei vari balconi \u00e8 riportato lo scudo araldico, dalla inusuale forma svizzera, raffigurante lo stemma della nobile casata dei Briguglio-Bucceri. Si estende sul corso per 15 metri, occupando un'area di circa 120\u00a0m\u00b2 e si sviluppa su due piani.\nMusei.\nLa citt\u00e0 ospita un museo dedicato a Francesco Durante, con una sezione riservata all'arte siciliana, e un Palazzetto dei congressi.\nManifestazioni e sagre.\nIl santo patrono, san Giuseppe, viene festeggiato il 19 marzo.\nIn passato la prima domenica di agosto aveva inoltre luogo la spettacolare processione a mare. Dopo le funzioni religiose il simulacro del Santo veniva posto su una barca e, accompagnato da un seguito di imbarcazioni, solcava il mare antistante la spiaggia letojannese mentre il corpo bandistico accompagnava con della musica la traversata.\nNel periodo estivo numerose sono le manifestazioni che accompagnano la stagione turistica: sagre, mostre, concerti, rappresentazioni teatrali. Di importanza rilevante \u00e8 il \"Premio scientifico Francesco Durante\", istituito nel 1986, .\nGastronomia tipica.\nLa cucina di Letojanni si basa prettamente su prodotti locali, e in particolare sul pesce. Altri prodotti disponibili nella stagione turistica includono le granite con brioche, i gelati, i meringati in vari gusti e i dolci tipici come le \"piparelle\", \"'nzuddi\", \"bianco e nero\", \"pignolata\", cannoli, e cos\u00ec via.\nFilm.\nA Letojanni sono state girate alcune scene del film Johnny Stecchino. La scena del barbiere, in particolare, \u00e8 stata girata all'interno del locale del barbiere in Piazza Durante.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nPallavolo.\nLa squadra di pallavolo maschile \u00e8 l'ASD Volley Letojanni che dalla stagione 2016-2017 disputa il campionato di Serie B.\nLa squadra femminile, la Citizen Letojanni ha disputato il campionato di Serie A nella stagione 1976-1977.\nCalcio.\nLa squadra di calcio \u00e8 l'ASD Robur Letojanni che disputa la Prima Categoria Siciliana."}
{"id": "32688", "revid": "322321", "url": "https://it.wikipedia.org/wiki?curid=32688", "title": "Librizzi", "text": "Librizzi (\"Libbrizzi\" in ) \u00e8 un comune italiano di abitanti della citt\u00e0 metropolitana di Messina in Sicilia.\nLibrizzi fa parte del Consorzio Intercomunale Tindari-Nebrodi.\nGeografia fisica.\nIl centro storico sorge su una collina (501 m s.l.m.) delimitata a valle dai torrenti Timeto e Librizzi, a circa 60\u00a0km da Messina e a circa 170\u00a0km da Palermo. A nord guarda sul Mar Tirreno e sulle Isole Eolie. I territori dei comuni di San Piero Patti, Montalbano Elicona, Patti e Librizzi si incontrano in un punto chiamato Quattrofinaiti.\nMonumenti e luoghi d'interesse.\nArchitetture civili.\nGrazie alle antiche tradizioni contadine, sul territorio sono sparse diverse testimonianze della laboriosit\u00e0 del suo popolo: \nCultura.\nFeste religiose e popolari.\nLibrizzi celebra la festa del Santo Patrono, la Madonna della Catena, con una processione nella prima domenica dopo ferragosto.\nAmministrazione.\nAltre informazioni amministrative.\nIl comune di Librizzi fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "32689", "revid": "533647", "url": "https://it.wikipedia.org/wiki?curid=32689", "title": "Limina", "text": "Limina (\"L\u00ecmmina\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nFa parte al comprensorio della Valle d'Agr\u00f2 e aderisce all'Unione dei comuni delle Valli joniche dei Peloritani.\nGeografia fisica.\nLimina si trova sul versante Ionico dei Monti Peloritani a 550 metri sul livello del mare. Collocato sulla sponda destra della Valle d'Agr\u00f2, il paese \u00e8 posto ai piedi del Monte Kalfa; davanti si estende tutta la vallata con i rispettivi paesi che la formano: Santa Teresa di Riva, Savoca, Casalvecchio Siculo, Antillo, Forza d'Agr\u00f2, Roccafiorita e Sant'Alessio Siculo. La maggior parte di essi sono posti all'interno di valli o collocati su cocuzzoli scoscesi e la loro posizione particolare, dovuta alla configurazione geografica del territorio, fatto di fiumare, valloni e ripidi pendii, hanno sempre reso difficile la presenza umana, le comunicazioni e i movimenti degli abitanti.\nStoria.\nSull'origine del nome di Limina sono state date diverse spiegazioni. La prima sostiene che il paese sia stato chiamato cos\u00ec per i suoi terreni paludosi intorno al torrente Agr\u00f2 (il termine greco \"limne\", significa, appunto palude); una seconda spiegazione, la pi\u00f9 credibile, fa derivare il nome dal fatto che questo territorio ha rappresentato il punto di confine tra il distretto di Messina e quello di Taormina. Il termine odierno deriverebbe, dunque, dalla parola latina \"limen\", nel significato proprio di confine, limite, che nelle trasformazioni linguistiche avvenute nel tempo sarebbe divenuto, appunto, Limina.\nSussistono notizie in base alle quali, nel 260 a.C., nei pressi di Limina, in occasione della Prima Guerra Punica, si combatt\u00e9 una cruenta battaglia tra Cartaginesi, che dopo aver attraversato i Monti Peloritani tentavano di attaccare la riviera ionica siciliana, e Romani che riuscirono a respingere i nemici.\nI primi nuclei abitativi risalgono agli anni precedenti l'anno 1000, mentre le prime notizie documentate portano la data del 1095. Nel XVI secolo Limina contava 224 case e 1.411 abitanti ed era ricompresa nella comarca di Taormina.\nAntiche cronache riferiscono che, nell'anno 1516, violenti tumulti popolari impedirono, per molti mesi, alla Baronessa Francesca Porcu di esercitare il suo mero e misto imperio sul villaggio.\nNel 1610 il Marchese di Limina Pietro Balsamo ricevette dal re la licenza di popolare il vicino feudo allora nominato \"Acqua Grutta\", nacque cos\u00ec il piccolo borgo di Roccafiorita. Dalla famiglia Balsamo pass\u00f2 per matrimonio ai Bonanno.\nDal 1676, in occasione della Rivolta antispagnola di Messina, il paese di Limina, pur conservando la sua autonomia amministrativa, venne posto sotto l'autorit\u00e0 militare e giudiziaria di Savoca, tale \"status quo\" si mantenne, per quel che riguarda gli affari giudiziari, fino al 1855.\nNel 1733 il liminese \"Giovanni Scaldara\" ricevette dal re Ferdinando di Borbone il diritto di esercitare la professione di notaio nei territori di Limina e Roccafiorita. Nello stesso periodo, siamo nella met\u00e0 del Settecento, nacque a Limina l'illustre latinista, storico e poeta Giuseppe Evola.\nNel 1753 era attiva nel Marchesato di Limina l'attivit\u00e0 estrattiva di piombo e rame, vi si trovavano 6 miniere ed una piccola fonderia, le origini di tali attivit\u00e0 minerarie sono molto remote, ci\u00f2 si apprende da un antico manoscritto del 1798 stilato da Francesco Gambadauro e intitolato \"Mineralogia\".\nNel 1774 si contavano 10 chiese ed 11 cappelle, il patrimonio ecclesiastico liminese era valutato, in quell'anno, in 2294 once.\nNel 1812 in Sicilia viene abolito il Feudalesimo, il \"Marchesato di Limina\" viene soppresso, l'ultimo marchese fu \"Giovanni Colonna Branciforte\", investito del titolo nel 1798; nel 1821, \u00e8 istituito il \"Comune di Limina\", inserito nel Circondario di Savoca facente parte al Distretto di Castroreale.\nNel 1848 molti liminesi parteciparono alla Rivoluzione Siciliana, erano capeggiati da Filippo Saglimbeni detto \"Sirpulla\".\nNel 1880 venne fondata la \"Societ\u00e0 Operaia di Mutuo Soccorso\", segu\u00ec, nel 1888, la fondazione della \"Societ\u00e0 Agricola di Mutuo Soccorso\". Dalla met\u00e0 del XIX secolo e fino alla seconda met\u00e0 del XX, il paese di Limina venne interessato da una forte emigrazione verso il Venezuela e gli USA, si calcola che oggi i liminesi all'estero siano pi\u00f9 di un migliaio.&lt;br&gt;\nPoco prima dell'Unit\u00e0 d'Italia gli abitanti non arrivavano al migliaio (827 nel 1831); salirono a 1.856 nel 1864; un secolo dopo superavano le duemila unit\u00e0.\nMonumenti e luoghi d'interesse.\nChiesa madre dedicata al patrono san Sebastiano martire.\nNella chiesa madre si conservano:\nChiesa di Santa Maria delle Preci.\nAltra chiesa quella della Compatrona, la Madonna delle Preci (\"Sancta Maria Precum\"), detta anche Madonna delle Preghiere, del 1397, sorta sull'antica sinagoga del IX secolo essendo posta nell'antico ghetto ebraico della Judeca, ove sino all'XI secolo vi era una ricca colonia di ebrei sfuggiti alla persecuzione dell'alto Egitto da parte del Califfo Omar (detto il pazzo), il quale imponeva loro la conversione all'islam o l'abbandono immediato dell'Egitto; al suo interno si trova:\nChiesa di San Filippo d'Agira.\nLa chiesa dedicata al protettore san Filippo d'Agira (aperta alla visita dei fedeli tutti i giorni), al cui interno si trova l'effigie del Santo rappresentata con il Vangelo nella mano sinistra\u00a0\u2013 simbolo degli esorcisti\u00a0\u2013 e la mano destra benedicente alzata all'altezza del volto. Sia le mani che il volto sono scure. Tale colore non sarebbe per la sua origine africana, ma per l'indelebile segno del nerofumo lasciato dai demoni da lui ricacciati tra le fiamme dell'inferno. Della statua la parte pi\u00f9 significativa viene costituita dagli occhi che da sempre infondono una particolare suggestione; anticamente questi erano di vetro e in due occasioni sono stati sostituiti fino a quelli attuali.\nChiesa di San Filippo D'Agira di Passo Murazzo.\nSi trova in localit\u00e0 Passo Murazzo, a 6\u00a0km dall'abitato, sulla riva destra del Torrente Agr\u00f2 e nelle vicinanze del torrente Caprinaro. Attualmente svolge le funzioni di santuario e ricorda il passaggio di san Filippo in tale localit\u00e0 (Murazzo = Muraccio \u201cda Moro \u2013 San Filippo il Moro\u201d) avvenuto nell'anno 66 d.C.; vi si celebra annualmente la vigilia della festa di San Filippo, giorno 11 maggio, con la partecipazione di una grande moltitudine di devoti. La mancanza di documenti non ci permette di stabilire con esattezza il periodo al quale risale il tempio, ma dai racconti arrivati fino ai nostri giorni si ha notizia che la realizzazione dell'edificio dovrebbe risalire al periodo compreso fra il 1915 e il 1922.\nAll'interno della Chiesa, di non grandi dimensioni (circa 90\u00a0m\u00b2), si trovano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Limina fa parte delle seguenti organizzazioni sovracomunali: regione agraria n.3 (Alto Fantina e Alto Mela)."}
{"id": "32690", "revid": "533647", "url": "https://it.wikipedia.org/wiki?curid=32690", "title": "Lipari (Italia)", "text": "Lipari (IPA: , \"Lipari\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nIl suo territorio comunale si estende su sei delle sette isole Eolie: Lipari, Vulcano, Panarea, Stromboli, Filicudi e Alicudi.\nGeografia fisica.\nTerritorio.\nIl comune di Lipari \u00e8 formato da sei delle sette isole principali delle isole Eolie (Salina, infatti, \u00e8 amministrativamente autonoma, in quanto si separ\u00f2 nel 1867), alle quali si aggiungono numerosi isolotti e scogli disabitati. Disposte a forma di Y, le isole sono ubicate al largo della Sicilia settentrionale, di fronte alla costa tirrenica messinese.\nDi grande importanza sono i fenomeni vulcanici, le cui manifestazioni pi\u00f9 evidenti sono il cratere di Vulcano e quello di Stromboli. In prospettiva soprattutto storica ha una certa importanza anche il vulcanismo di Lipari, che ha originato fenomeni quali le terme di San Calogero.\nOrigini del nome.\nL'etimologia del nome Lipari \u00e8 incerta: secondo alcuni si riconnetterebbe al termine greco (\"lipar\u00f3s\"), nel senso di \"grasso, untuoso\" e, per estensione, \"fertile\". Secondo altri invece esso potrebbe derivare dal linguaggio di una popolazione siciliana preindeuropea, ed essere legato al tema \"libe-\", col significato di \"blocco di pietra\".\nSecondo la mitologia greca, invece, l'isola prende il nome da Liparo, colonizzatore dell'isola. Liparo, figlio di Ausone (a sua volta figlio di Ulisse) raggiunse insieme ad un gruppo di guerrieri l'isola che prender\u00e0 il suo nome, dove fond\u00f2 una fiorente colonia, introducendo l'agricoltura e regnando per molti anni.\nStoria.\nTra il 1655 e il 1675, il governatore di Lipari, il castigliano Roque Hernandez, sposato con la siciliana Anna di Mattarrabias, figlia del governatore di Marsala, riusc\u00ec a riabilitare il castello di Lipari, simbolo dell'isola, mettendo anche tutti i suoi sforzi per migliorare le difese e il porto di Lipari. \nSimboli.\nStemma comunale.\nSu sfondo azzurro \u00e8 rappresentato un castello fortificato e merlato, dotato di tre torri, di cui quella centrale \u00e8 la pi\u00f9 alta. All'ingresso del castello \u00e8 rappresentato San Bartolomeo, patrono del comune. In alto \u00e8 riportato il motto \"Per troppo fedelt\u00e0 porto corona\". Lo stemma risale agli inizi del XIII secolo.\nSimbolo dell'isola di Lipari.\nIl \"Simbolo dell'isola di Lipari\" \u00e8 un decoro del periodo barocco, caratteristico degli angoli dei balconi in ferro battuto, a cui viene tradizionalmente attribuito un importante potere protettivo. \u00c8 rappresentato da due spade normanne che tagliano i quattro venti (raffigurate nei punti cardinali da mezzelune arabe), unite da un chiodo centrale (o \"grande spillo\"). A quest'ultimo risale la traccia del decoro barocco che ornava gli scudi degli spagnoli.\nMonumenti e luoghi d'interesse.\nStrutture del periodo pre-greco\nStrutture del periodo greco\nStrutture del periodo romano\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di persone, pari al 9% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nOltre alla lingua ufficiale italiana, a Lipari si parla la lingua siciliana nella sua variante eoliana. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nGeografia antropica.\nIl comune di Lipari \u00e8 l'unico in Italia a essere suddiviso su ben sei isole abitate, in ognuna delle quali vi sono centri abitati e case sparse.\nFrazioni.\nCiascuna delle sei isole che compongono il comune di Lipari \u00e8 una frazione riconosciuta a s\u00e9 stante, ognuna a sua volta composta da piccoli paesi e borgate:\nAmministrazione.\nDi seguito \u00e8 presentata una tabella relativa ai primi cittadini che si sono succeduti in questo comune dal 1951.\nAltre informazioni amministrative.\nIl comune di Lipari fa parte delle seguenti organizzazioni sovracomunali: regione agraria n.11 (Isole di Lipari)."}
{"id": "32691", "revid": "533647", "url": "https://it.wikipedia.org/wiki?curid=32691", "title": "Longi", "text": "Longi (\"Lonci\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 denominato uno dei \"quattru paisi di li funci\" insieme a Mirto, Frazzan\u00f2, e Galati Mamertino.\n\u00c8 un comune del Parco dei Nebrodi.\nOrigini del nome.\nDal latino \"Castrum Longum\", poi \"Longum\", poi \"Alongi\" (\u0386\u03bb\u03bf\u03b3\u03ba\u03bf\u03b9 in greco-bizantino) e infine \"Longi\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Longi fa parte delle seguenti organizzazioni sovracomunali: regione agraria n.2 (Nebrodi nord-occidentali).\nCuriosit\u00e0.\nNe sono originari,da parte di padre,i famosissimi registi statunitensi Anthony e Joe Russo.\nTra i loro lavori pi\u00f9 noti ' (2016) e ' (2019)"}
{"id": "32692", "revid": "533647", "url": "https://it.wikipedia.org/wiki?curid=32692", "title": "Malfa", "text": "Malfa (\"M\u00e0rfa\" in siciliano) \u00e8 un comune italiano di abitanti della citt\u00e0 metropolitana di Messina in Sicilia. \u00c8 ubicato nell'isola di Salina, nell'arcipelago delle isole Eolie.\nGeografia fisica.\nTerritorio.\nIl comune di Malfa \u00e8 situato nella parte settentrionale dell'isola di Salina, alle pendici del Monte dei Porri e del Monte Rivi. \u00c8 una zona fitta di vegetazione, composta di eucalipti, eucalipti rossi, acacie, ontani, olmi, pini, lecci, castagni, felci e molti altri. Su un piccolo altopiano, con sbocco al mare, \u00e8 situato il paese principale. All'estremit\u00e0 occidentale del comune c'\u00e8 la frazione di Pollara, su una baia a picco sul mare al centro della quale \u00e8 situato lo Scoglio Faraglione. Il comune occupa circa un terzo dell'isola.\nOrigini del nome.\nIl nome Malfa deriva dall'arabo \"marfa\", che significa \"ancoraggio, porto\". Secondo un'altra ipotesi, invece, il nome deriverebbe dalla repubblica marinara di Amalfi, in quanto un gruppo di navigatori proveniente da tale citt\u00e0 si stabil\u00ec sull'isola nel XII secolo.\nStoria.\nI ritrovamenti archeologici testimoniano che l'isola di Salina era abitata fin dal V millennio a.C. Al III millennio a.C. risale la colonizzazione dell'isola da parte di genti di stirpe greca, probabilmente gli Eoli. In seguito alla distruzione di questo insediamento, probabilmente compiuto dagli Ausoni, l'isola rest\u00f2 presumibilmente disabitata fino al VI secolo a.C., quando Lipari e di conseguenza Salina furono popolate da genti di stirpe dorica. Nei secoli successivi si susseguirono poi greci, romani e bizantini, fino alla conquista degli arabi nell'840. Nel XII secolo l'isola venne poi popolata da profughi amalfitani, che sbarcarono a Malfa.\nIn tempi recenti, nel 1867 l'isola di Salina, essendo l'unica delle Eolie (oltre a Lipari) a essere densamente popolata, venne ordinata a comune autonomo, staccandosi da quello di Lipari, che rimase sulle altre sei isole. Venne cos\u00ec creato il comune di Salina, con capoluogo a Santa Marina. Gli altri paesi dell'isola per\u00f2 mal sopportavano di dover dipendere dal capoluogo per ogni necessit\u00e0 amministrativa, sicch\u00e9 nel 1909 si arriv\u00f2 alla separazione nei tre comuni di Santa Marina Salina, Malfa e Leni.\nStemma comunale.\nLo stemma comunale riporta l'isola di Salina vista dal mare, sormontata da un uccello in volo, a rappresentare l'ambiente naturale, importante caratteristica del territorio.\nSociet\u00e0.\nEtnie e minoranze straniere.\nAl 31 dicembre 2014 risiedevano a Malfa 114 stranieri, pari al 10,32% della popolazione.\nLingue e dialetti.\nOltre alla lingua ufficiale italiana, a Malfa si parla la lingua siciliana nella sua variante eoliana. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo l'ha resa terra di conquista per numerosi popoli gravitanti nell'area mediterranea.\nCultura.\nCinema.\nSull'isola di Salina sono stati girati almeno in parte alcuni film, tra i quali i pi\u00f9 significativi sono:\nGeografia antropica.\nOltre all'abitato principale, nel comune di Malfa sono presenti le frazioni di Pollara e Capo Faro.\nPollara.\nIl paese \u00e8 situato nella parte occidentale dell'isola, su una baia sul mare che \u00e8 in realt\u00e0 un antico cratere vulcanico. La spiaggia \u00e8 comunque alquanto piccola, poich\u00e9 la baia non scende fino al livello del mare ma forma una piccola scogliera. A poca distanza, nel centro della baia \u00e8 situato lo Scoglio Faraglione, classificato come \"neck\", o collo vulcanico.\nEconomia.\nL'economia si basa sull'agricoltura (vite, uva passa, olive, capperi), artigianato, pesca (pesce spada) e turismo. Rinomata \u00e8 la produzione di vino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Malfa fa parte delle seguenti organizzazioni sovracomunali: regione agraria n.11 (Isole di Lipari).\nSport.\nA Malfa gioca la locale societ\u00e0 calcistica l'A.S.D. Malfa, che milita nel campionato di Terza Categoria. I colori sociali sono il bianco, il rosso e il giallo."}
{"id": "32693", "revid": "533647", "url": "https://it.wikipedia.org/wiki?curid=32693", "title": "Malvagna", "text": "Malvagna (\"Mavvagna\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nMalvagna si affaccia sulla valle dell'Alcantara, di fronte all'Etna e al monte Mojo, anch'esso vulcano ma non pi\u00f9 attivo. Il comune dista 81\u00a0km da Messina (lato Jonio), 28\u00a0km da Giardini Naxos, 15\u00a0km da Randazzo e 64 km da Catania (lato Jonio).\nStoria.\nMalvagna fu fondata nel 1626 da Giovanni Lanza sul latifondo ricevuto in dono dalla madre Silvia Abate, che a sua volta l'aveva comprato dal figlio di Giacomo Garagozzo di Randazzo, fattosi prete per vocazione. Il borgo si espanse a motivo della malaria che minacciava gli abitanti del confinante feudo di Mojo e che trovarono conveniente salire sulla costa della collina vicina. L'aria salubre, il clima temperato e il territorio fertile convinsero molti vassalli della zona circostante a trasferirsi in questo nuovo borgo, che divent\u00f2 poi anche Principato il 22 agosto 1628 con Francesco Lanza sposato con Maria Antonia Ventimiglia Maniaci,figlia del principe di Belvedere e Cattolica. I Lanza e i Migliaccio continuarono a fregiarsi del titolo \"Principi di Malvagna\" fino al 1862.\nDurante il fascismo (1928) fu unito a Mojo Alcantara nel comune di Lanza, del quale fu capoluogo, ma dopo la caduta dello stesso (1947), torn\u00f2 ad essere un comune a s\u00e9, riassumendo la denominazione originale di \"Malvagna\".\nSimboli.\nLo stemma di Malvagna reca un leone rampante in giallo, su campo rosso.\nMonumenti e luoghi d'interesse.\nDa segnalare il convento dei Frati Minori \"San Giuseppe\", fondato nel 1720 da Ignazio Migliaccio, duca di Galizia e principe di Mazzarino. Oggi, nonostante sia stato acquistato dal Comune, \u00e8 inagibile all'interno. Oltre alla struttura quasi pericolante, rimangono alcuni affreschi nel chiostro, mentre una pregiata scultura lignea settecentesca e un organo a canne del 1822 si trovano nella Chiesa Madre.\nLa Chiesa Madre \u00e8 stata eretta dopo la demolizione di quella antica in onore della patrona sant'Anna nel XX secolo (1930 circa) e custodisce la statua della santa patrona. Sempre durante il ventennio fascista fu demolito anche il Castello dei Lanza, per costruire al suo posto parte dell'attuale casa comunale.\nDa vedere anche la cuba bizantina (\"trichora\") di Malvagna e la chiesetta settecentesca di San Marco.\nAree naturali.\nDi grande rilievo \u00e8 il Fondo Pittari, facente parte della Riserva di Malabotta. Proprio nel 2006, Malvagna ha inaugurato l'accesso alla riserva di Malabotta dal versante di Taormina.\nSociet\u00e0.\nManifestazioni.\nLa maggior parte delle manifestazioni culturali si concentra nel periodo estivo ed in quello natalizio. Una tradizione natalizia recente \u00e8 quella dei caratteristici presepi rionali realizzati nei diversi quartieri sparsi nel paese e del presepe vivente recitato in vernacolo ed allestito nell'antico quartiere della \u201cTimpa Tirrinchiuna\u201d e che vede il coinvolgimento dell'intera comunit\u00e0. Un'altra tradizione di origine remota \u00e8 \"a strina\" (strenna). La \"strina\" \u00e8 una tradizione tipica locale e si effettua il giorno di capodanno. Quel giorno i bambini malvagnesi portano in dono un tronchetto di legno, \"a strina\" per l'appunto, presso i parenti e gli amici pi\u00f9 cari, per poi ripassare il giorno dell'epifania e ritirare in cambio un sacchetto pieno di dolciumi. Un tipico dolce natalizio sono i \"lumiricchi\".\nLa festa patronale in onore di Sant'Anna si svolge, come da tradizione, l'ultima domenica di luglio. In questo periodo si concentrano le manifestazioni pi\u00f9 di rilievo come la rassegna di cultura popolare \u201cRadici\u201d avviata nel 2006 e la rassegna a concorso di teatro dialettale che ha avuto il proprio battesimo nell'agosto 2007 e che ha visto l'affermazione della compagnia \u201cSan Tommaso d'Aquino\u201d di Messina. La rassegna \u00e8 stata intitolata a Mario Foti, ufficiale delle Poste e attore e regista teatrale amatoriale la cui permanenza a Malvagna contribu\u00ec ad incentivare e incrementare la passione per l'arte della recitazione in genere. Una passione nata e sviluppatesi agli inizi degli anni settanta, quando si allestivano per hobby, prima in un vecchio magazzino adiacente alla Chiesa di Sant'Anna e poi nel salone parrocchiale (detto impropriamente \"da siristia\", cio\u00e8 \"della sagrestia\"), delle modeste rappresentazioni teatrali. Spettacoli alquanto semplici, eseguiti con pochi mezzi, ma che hanno avuto come intento principale l'aggregazione e lo svago.\nEconomia.\nTurismo.\nDal 2005 ad oggi, Malvagna ha visto la nascita di vari bed and breakfast e attivit\u00e0 di ristorazione, avviando cos\u00ec una nuova economia interna, basata sul turismo ambientale.\nAgricoltura e allevamento.\nI prodotti agricoli tipici di Malvagna sono le pesche, le olive e l'uva. Nel mese di dicembre si tiene infatti la Sagra dell'Olio e del Vino. Per quanto riguarda l'allevamento, questo risulta basato su caprini, ovini e bovini, che permettono anche la produzione di formaggi tipici di qualit\u00e0. Diffuso anche l'allevamento dei suini e la lavorazione della carne di maiale, con la produzione di salsiccia e delle gustose \"fritturi e zziringuri\", a base di cotiche di maiale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Malvagna fa parte delle seguenti organizzazioni sovracomunali: regione agraria n.3 (Alto Fantina e Alto Mela); Unione dei Comuni Alto Alcantara."}
{"id": "32694", "revid": "292162", "url": "https://it.wikipedia.org/wiki?curid=32694", "title": "Mandanici", "text": "Mandanici (\"Mannanici\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFa parte dell'Unione dei comuni delle Valli joniche dei Peloritani.\nGeografia fisica.\nMandanici nasce in un'ampia vallata alle falde di Pizzo Ilici (686 ), di Pizzo Rotolia ( ) e di Monte Cavallo ( ), rilievi facenti parte della catena dei Peloritani. Si trova a 10 chilometri dallo scalo ferroviario di Roccalumera e dalla SS 114 (Messina-Catania), da dove si accede per mezzo della rotabile provinciale n. 25 Roccalumera-Mandanici. Si adagia sulle pendici dei Peloritani, ad una altezza di 417 m.s.l., al centro di un arco che da Monte Scuderi (m. 1.253 s.l.m.) tocca Monte Cavallo (m. 1.216 s.l.m.), Pizzo Cipolla (m. 1.169 s.l.m.) e Pizzo Mualio (m. 1.200 s.l.m.). \nStoria.\nL'origine di Mandanici \u00e8 incerta: si ritiene comunque sia stato fondato dai Siculi, ai quali si aggiunsero, durante l'emigrazione calcidese, genti provenienti dalla Grecia.\nNotizie pi\u00f9 sicure si hanno a partire dal XII secolo, con la nascita del Regno di Sicilia, come si pu\u00f2 leggere in \"Sicilia Sacra\" di don Rocco Pirri, storiografo regio. \nDal 20 gennaio al 2 febbraio 1880, per 13 giorni e 13 notti consecutivi senza interruzioni, vennero le piogge dopo che la neve aveva coperto i monti per parecchie settimane. I danni che ne derivarono furono ingenti. In tutto il territorio, compreso quello del limitrofo comune di Pagliara, vi furono parecchie frane che trascinarono nei torrenti abitazioni, alberi, animali e manufatti di ogni genere. Crollarono varie case e vi furono tre morti. Probabilmente il quartiere pi\u00f9 danneggiato fu quello del Santissimo Salvatore, compresa la locale chiesa.\nEconomia.\nOltre che sulla pastorizia e sull'agricoltura in genere, l'economia del paese ha trovato grande sviluppo nella produzione dell'olio di oliva di alta qualit\u00e0. L'olio di Mandanici \u00e8 stato riconosciuto dall'Universit\u00e0 di Bari tra i migliori d'Italia perch\u00e9, oltre che per le sue qualit\u00e0 organolettiche, ha la prerogativa di fornire grassi monoinsaturi e sostanze antiossidanti e maggiore disponibilit\u00e0 di vitamina. La sua spremitura non prevede l'impiego di solventi. \u00c8 un prodotto prettamente biologico. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Mandanici fa parte delle seguenti organizzazioni sovracomunali: regione agraria n.6 (Montagna litoranea dei Peloritani)."}
{"id": "32695", "revid": "15756", "url": "https://it.wikipedia.org/wiki?curid=32695", "title": "Mazzarr\u00e0 Sant'Andrea", "text": "Mazzarr\u00e0 Sant'Andrea (\"Mazzarr\u00e0\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nIl comune \u00e8 situato in una zona collinare, a 110 metri sul livello del mare, ed \u00e8 delimitato dal torrente Mazzarr\u00e0.\nStoria.\nSecondo vaghe notizie storiche, non suffragate da fonti sicure, a fondare Mazzarr\u00e0 fu, ai tempi della dominazione saracena (827 - 1061), l'emiro musulmano Mazarak che, conquistate Taormina e Novara, affascinato dalla fertilit\u00e0 del terreno e dall'amenit\u00e0 del luogo, si insedi\u00f2 in questa contrada, andando ad abitare in una grande fattoria, fatta costruire dai suoi fedeli servitori quasi alla confluenza dei torrenti Cartolano (Brandino) e Macheo o degli Aranci (Mazzarr\u00e0), dove era stato edificato un avamposto avanzato della fortezza di Tripi, Novara di Sicilia e Montalbano Elicona. Da qui, Mazarak poteva controllare agevolmente tutto il traffico che passava dall'osteria del Vigilatore proveniente dalla spiaggia di Salic\u00e0 e che si snodava verso le suddette fortezze (castelli). Della sontuosa dimora e castello si scorgono ancora i ruderi, invasi da erbacce e da rovi, nei pressi dell'attuale campo sportivo. (B. La Rosa- Mazzarr\u00e0 S. A. La mia terra, la mia gente-Giambra Editori 2016)\nOggi sull'origine del nome Mazzarr\u00e0 ci sono varie ipotesi, ma una in particolare quella pi\u00f9 realistica, si riferisce al fatto che in arabo i villaggi per la conduzione dei fondi agricoli erano detti Manzil o Rah\u00e0l, pertanto sorgendo in questo luogo del Castellaccio tante fattorie, la contrada fu denominata sempre Manzil e Rah\u00e0l, nome che poi in volgare divent\u00f2 Mazzarak (unendo i due vocaboli) e quindi in dialetto locale, Mazzarr\u00e0 (B. La Rosa Presenze arabe, normanne e basiliane nella piana di Milazzo e nel suo entroterra 2020)\nDurante la dominazione normanna (1090 - 1250) i frati basiliani ebbero in concessione il feudo attorno al castellaccio, e aggiunsero a \"Mazzarr\u00e0\" il nome di Sant'Andrea, loro santo protettore. Il paese cambi\u00f2 cos\u00ec nome in \"Mazzarr\u00e0 Sant'Andrea\", che serve oggi a differenziarlo da Mazara del Vallo.(B. La Rosa Mazzarr\u00e0 S. A. opera citata)\nIl feudo che venne a formarsi in quel punto, posseduto dai frati basiliani a partire dal 1163 (Periodico bimestrale della Provincia di Messina, n. 5 del novembre - dicembre 1998), dopo il 1400 pass\u00f2 a un certo Giovanni Giardina, dei principi di Spadafora (Vito Amico, Dizionario topografico della Sicilia; Palermo, 1856), ai quali si deve lo spostamento degli insediamenti abitativi nella zona corrispondente all'abitato attuale, a un chilometro dal vecchio castellaccio.\nIl centro urbano divenne Comune autonomo dopo l'abolizione del feudo, nel 1812, pur mantenendo come stemma quello degli antichi fondatori, i principi di Spadafora, stemma che rappresenta un braccio che brandisce una spada.\nCome sostiene lo storico Vito Amico (Dizionario topografico della Sicilia; Volume II, Palermo, 1856), dopo Giovanni Giardina, il feudo di Mazzarr\u00e0 S. Andrea pass\u00f2 al figlio Enrico, e quindi a un consanguineo, Alduino De Aldoino, il cui nipote, nel 1447, lo lasci\u00f2 in testamento a Corrado Spadafora, Barone di Venetico. \"Costui ne ebbe confermata da Re Alfonso l'investitura dopo avergliene sborsato il prezzo, e lasci\u00f2 il feudo e il castelletto al figlio Federico, il quale, divenuto principe di Maletto, ottenne dall'Imperatore Carlo V il privilegio di poter popolare la terra chiamandovi gente dei dintorni. Certamente fu allora che si scelse come luogo pi\u00f9 adatto all'abitato il terreno ove oggi \u00e8 la parte pi\u00f9 bassa di Mazzarr\u00e0, a circa un chilometro dall'antico castellaccio, terreno in gran parte poi trasformato dalle alluvioni del fiume (tomo \"Mazzarr\u00e0\" di Giuseppe Milazzo e Salvatore Raccuglia; Ragusa, 1899). Nell'anno 1653, per volere di Pietro Spadafora, il borgo si ingrand\u00ec, tanto da passare dai 197 abitanti del 1674, ai 510 del 1760, e acquist\u00f2 lo stemma dei principi di Spadafora.\nComune autonomo dal 1820, luogo privilegiato perch\u00e9 culla dei vivai, conca umida e calda riparata contro i venti che soffiano dall'Etna dai contrafforti dei Peloritani, sfiorata dalla brezza delle acque del Tirreno e bagnata da quelle dei due torrenti Mazzarr\u00e0 e Brandino, vede stendersi ai suoi piedi una meravigliosa plaja di circa 600 ettari, coltivata a vivai o a chinotto. \"Fu dopo il 1504, a seguito della dominazione spagnola, che la diffusione degli agrumi prese corpo in modo particolare lungo le fasce ioniche e tirreniche dell'isola, perch\u00e9 qui le condizioni climatiche meglio rispondevano alle esigenze vegetative delle giovani piante (\"Mazzarr\u00e0 Sant'Andrea, il vivaismo agrumicolo e le sue origini\", di Carmelo Alosi).\nSebbene sia ancora aperto il problema del luogo esatto in cui ebbe inizio l'agricoltura di tipo vivaistico, \u00e8 quasi certo che solo con l'arrivo degli Arabi la questione dei vivai di agrumi a Mazzarr\u00e0 Sant'Andrea ebbe ad assumere un posto di rilievo nel quadro dell'economia della cittadina.\nSimboli.\nIn campo blu riportante corona a 4 punte, riquadro su campo celeste con braccio destro e spada in pugno, semicorona formata a sinistra da ramo di alloro e a destra da ramo di quercia, legati al centro da fiocco rosso.\nSociet\u00e0.\nTradizioni e folclore.\nLa festa patronale.\nPatrona di Mazzarr\u00e0 S. Andrea \u00e8 la Madonna delle Grazie. La festa patronale si svolge tutti gli anni dal venerd\u00ec all'ultima domenica di agosto, inizia 15 giorni prima con la funzione religiosa \"a scinduta da Madonna\" (nel dialetto locale), giorno in cui in cui il simulacro viene posto su di un fercolo.\nNove giorni prima inizia la novena in onore della Madonna.\nLa Mattina della domenica alle ore 8,00 la gente viene svegliata dal rumore dei fuochi d'artificio che annunciano l'imminente festa.\nIl pomeriggio alle ore 18,00, al secondo colpo di martello e al grido di \"Evviva la gran Signora Maria Santissima delle Grazie! E chiamamula mi nd'aiuta!!\" (\"e chiamiamola in nostro aiuto\"), i portatori conducono il fercolo fuori dalla Chiesa Madre. I fedeli rendono omaggio alla Madonna sventolando dei fazzoletti bianchi e facendo offerte alla Madonna. Ogni volta che il fercolo si ferma il martello tuona due volte e tuona anche quando riparte; durante la processione vengono fuochi artificiali. La processione dura circa 4 ore e rientra alle 22,00 circa, dopo aver assistito ai fuochi artificiali.\nGeografia antropica.\nContrade e quartieri.\nBadia, Baglio, Bastiuni ruttu, Beveratoio, Binzi, Buarizzu*, Caccara (ove esisteva in tempo antico una fornace per cuocere i mattoni), Calvario, Casaleni, Casarusso, Castellaci, Castello, Cattafi, Cavalleria, Ceti, Chianu, Chiusa, Ciumi, Costa Foglio, Cuba, Croce, Crucitta, Cum\u00e0, Currie, Feu, Ficari niri, Fontane*, Furci, Giann\u00eccola, Giarrisi, Lasciuredda, Log'amadonna, Macchie, Maggi, Mandr\u00ec, Mantonico, Merlo, Mezzavia, Mulino, Mulinazzu, Oliveto, Otaranatu, Piano cardone, Piano Gorne, Pintu, Pizzupalu, Pizzurussu, Ponti i' pacci, Pumarazzu, Quattalaru, Rinazzo, Rocca o Lucianu, Sant'Andrea, Scampati, Sciabacca, Sena, Strittucampu, Pinto, Zupp\u00e0, U' chianu i San Gioggiu, U' chianu a Chiesa. \nFonte: Basilio La Rosa, Mazzarr\u00e0 Sant'Andrea, la mia terra la mia gente, Giambra editori. \nLocalit\u00e0.\nFinaita.\nEconomia.\nL'economia del paese si basa sulla produzione agricola (in particolare di olive, agrumi, vite e ortaggi) ed artigianale.\nIl vivaismo floro-agrumicolo \u00e8 diventato il cardine dell'economia mazzarrese, tant'\u00e8 che, , piante innestate di agrumi provenienti dalla cittadina sono state esportate in varie regioni italiane e in diversi Paesi stranieri quali Albania, Algeria, Egitto, Grecia, Jugoslavia, Palestina, Tunisia. l'arte vivaistica mazzarrese trov\u00f2 spazio, nel 1889, grazie ad un intraprendente mazzarrese, anche in Francia, a Parigi, in coincidenza con l'inaugurazione della Torre Eiffel.\nLe tradizioni dell'attivit\u00e0 vivaistica mazzarrese sono state sempre apprezzate, principalmente, per la selezione varietale curata con tecniche di alto livello e serio impegno.\nI vivai agrumicoli.\n\u00c8 ancora aperto il problema del luogo dove ebbe inizio l'agricoltura, ma \u00e8 quasi certo che solo con l'arrivo degli Arabi la questione dei vivai d'agrumi a Mazzarr\u00e0 Sant'Andrea ebbe ad assumere un posto di rilievo nel quadro dell'economia.\nL'attivit\u00e0 agricola \u00e8 la forma primaria e pi\u00f9 nobile di attivit\u00e0 economica. Essa richiede, specie per i vivai, un intenso lavoro inteso come applicazione di forze umane. I progressi della scienza agraria sono continui, ma nel campo della vivaistica la meccanizzazione \u00e8 relativa.\nLe nostre piante d'agrumi sono note in tutto il mondo e da pochi decenni il Ministero delle politiche agricole e forestali, la Regione Siciliana e la Cassa del Mezzogiorno, si interessano pi\u00f9 da vicino al miglioramento della produzione e quindi al materiale di riproduzione.\nQuesta attivit\u00e0 che si svolge a Mazzarr\u00e0 Sant'Andrea da circa 500 anni permette di definire il paese come la culla di tutta la vivaistica agrumicola.\nInfrastrutture e Trasporti.\nMazzarr\u00e0 Sant'Andrea \u00e8 interessata dalla Strada statale 185 di Sella Mandrazzi e dalla Strada Provinciale 100 Russo.\nI trasporti interurbani di Mazzarr\u00e0 Sant'Andrea vengono svolti con autoservizi di linea gestiti da AST.\nAmministrazione.\nAltre informazioni amministrative.\nIl comune di Mazzarr\u00e0 Sant'Andrea fa parte delle seguenti organizzazioni sovracomunali: regione agraria n.3 (Alto Fantina e Alto Mela).\nSport.\nL'ASD Stefano Catania \u00e8 la societ\u00e0 calcistica locale, disputa le partite di casa nell'omonimo stadio \"Stefano Catania\"."}
{"id": "32696", "revid": "533647", "url": "https://it.wikipedia.org/wiki?curid=32696", "title": "Mer\u00ec", "text": "Mer\u00ec (\"Li Mir\u00eci\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nSituata al margine sud-orientale della piana di Milazzo, dista circa 35\u00a0km da Messina e circa 200\u00a0km da Palermo, capoluogo di regione.\nGeografia fisica.\nClima.\nAlcune aree del comune di Mer\u00ec presentano caratteristiche di continentalit\u00e0. D'estate le temperature massime raggiungono valori pi\u00f9 alti rispetto alle zone circostanti, a causa del riscaldamento della Piana di Milazzo. Durante l'inverno, specie nei dintorni di Camicia, le temperature minime scendono su valori nettamente inferiori alla norma a causa della presenza dell'inversione termica. Perch\u00e9 si formi \u00e8 necessaria la presenza di cielo sereno e venti molto deboli. Durante alcune notti di gennaio e febbraio sono stati registrati valori vicini allo 0 e mediamente di 4\u00a0\u00b0C pi\u00f9 bassi rispetto ai territori circostanti .\nStoria.\nSimboli.\nLo stemma del comune di Mer\u00ec \u00e8 cos\u00ec descritto:\nSociet\u00e0.\nEtnie e minoranze straniere.\nAl 31 dicembre 2013 sono residenti a \u039cer\u00ec 163 stranieri, pari al % della popolazione.\nLingue e dialetti.\nOltre alla lingua ufficiale italiana, a Mer\u00ec si parla la lingua siciliana nella sua variante messinese. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nNel \"Vocabolario siciliano\" di Giorgio Piccitto la parlata di Mer\u00ec \u00e8 indicata con la sigla ME53, afferente al gruppo dei dialetti messinesi orientali del versante tirrenico.\nReligione.\nL'unica parrocchia cittadina, Santa Maria Annunziata, \u00e8 amministrata dal vicariato di Barcellona Pozzo di Gotto \"San Sebastiano\" dell'arcidiocesi di Messina-Lipari-Santa Lucia del Mela.\nCultura.\nIstruzione.\nScuole.\nA Mer\u00ec il servizio scolastico \u00e8 garantito dalla presenza della scuola d'infanzia \"Maria Greco Carollo\", di una scuola primaria e di una scuola secondaria di primo grado.\nMusei.\nNel marzo 2012 \u00e8 stato inaugurato in contrada San Giuseppe il parco sub-urbano, il museo d'arte e l'antiquarium di Mer\u00ec. Quest'ultimo, ospitato in un antico edificio rurale restaurato, \u00e8 diviso in quattro sale e ospita reperti archeologici risalenti all'et\u00e0 romana e bizantina venuti alla luce durante gli scavi per la realizzazione del parco stesso.\nEconomia.\nAgricoltura.\nIl territorio comunale di Mer\u00ec ricade nella zona di produzione del vino DOC Mamertino.\nInfrastrutture e trasporti.\nStrade.\nIl territorio comunale \u00e8 attraversato dalla strada statale 113 \"Settentrionale Sicula\" e dalla strada provinciale 73 \"Femminamorta\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Mer\u00ec fa parte delle seguenti organizzazioni sovracomunali: regione agraria n.9 (Colline litoranee di Milazzo).\nCuriosit\u00e0.\nSecondo comune pi\u00f9 piccolo della citt\u00e0 metropolitana di Messina, Mer\u00ec \u00e8 anche tra i comuni meno estesi d'Italia: si classifica, infatti, al 37\u00ba posto nella classifica degli ultimi 100 comuni italiani per superficie.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Mer\u00ec\" che milita nel girone B siciliano di Promozione."}
{"id": "32699", "revid": "533647", "url": "https://it.wikipedia.org/wiki?curid=32699", "title": "Milazzo", "text": "Milazzo (\"Milazzu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nFondata dai Greci intorno al 716 a.C. e dal 36 a.C. riconosciuta come \"civitas Romana\", la citt\u00e0 \u00e8 stata al centro della storia anche durante la Prima Guerra Punica (260 a.C.), e nel luglio 1860 con l'arrivo delle camicie rosse nella battaglia di Milazzo. Numerose sono le testimonianze e i simboli della storia millenaria della citt\u00e0.\nGeografia fisica.\nTerritorio.\nLe origini del promontorio si possono far risalire a un milione e mezzo di anni fa, quando tra il Terziario e il Quaternario i movimenti tettonici portarono ad un innalzamento di rocce sedimentarie e cristalline fra i 20 e i 70 metri s.l.m. Su di esse si depositarono sabbie e sedimenti marini, durante un periodo interglaciale (430.000 anni fa) che rappresenta il piano tirreniano. Si form\u00f2 quindi un'isola poco distante dalla terraferma. Successivamente grandi quantit\u00e0 di detriti e depositi alluvionali provenienti dai Monti Peloritani la unirono alla Sicilia.\nLa citt\u00e0 sorge all'inizio di una penisola lunga circa 8\u00a0km (\"Capo Milazzo\") nel Mar Tirreno, in direzione nord. A ovest del territorio milazzese si trova la Riviera di Ponente, affacciata sul Golfo di Patti (\"Mar di Ponente\"); a est, il Golfo di Milazzo (\"Mar di Levante\"). Il territorio del comune, nel versante sud, \u00e8 caratterizzato da un'ampia pianura alluvionale (\"Piana di Milazzo\"). Il confine comunale sulla terraferma \u00e8 demarcato a est dalla fiumara Floripotema, che divide il comune di Milazzo da quello di San Filippo del Mela, e a ovest dal fiume Mela (o di Mer\u00ec), che separa il comune milazzese da Barcellona Pozzo di Gotto e Mer\u00ec.\nClima.\nMilazzo ha un clima mediterraneo con evidenti caratteristiche subtropicali, caratterizzato da escursioni termiche molto contenute in tutto l'anno. Secondo la classificazione dei climi di K\u00f6ppen la citt\u00e0 fa parte della fascia climatica Csa.\nLa piovosit\u00e0 annua dell'area \u00e8 di circa 850\u2013900\u00a0mm. I mesi di maggiore precipitazione risultano essere gennaio, febbraio, novembre e dicembre. Negli ultimi decenni si \u00e8 verificato un graduale cambiamento climatico, manifestato con l'accentuarsi di fenomeni a carattere temporalesco, che hanno evidenziato quindi una lenta tropicalizzazione dell'area.\nNell'area in questione i venti predominanti e costanti, sia deboli che medi e forti, sono il Ponente (proveniente da Ovest) e, con frequenza minore, lo Scirocco (proveniente da Sud-Est).\nTale situazione si registra in tutti i mesi dell'anno ad eccezione dei mesi estivi, durante i quali diminuisce la frequenza dei venti forti.\nI venti forti e fortissimi (7\u00ba-12\u00ba Scala Beaufort) si concentrano nei periodi autunnali ed invernali anche se si presentano con frequenze minori rispetto a quelli pi\u00f9 deboli.\nPer quanto riguarda il Ponente, la penisola di Milazzo offre, dal lato del porto, un buon riparo, mentre per lo Scirocco la baia (Mar di Levante) \u00e8 scoperta. Il contrario avviene per il litorale opposto.\nFlora.\nLa flora milazzese \u00e8 molto varia, poich\u00e9 le numerose specie presenti appartengono ad ambienti naturali eterogenei. Le piante costituiscono un'importante chiave di lettura del territorio, modificato dall'uomo. I tipi di vegetazione che si riscontrano oggi a Milazzo rimangono comunque vari e ricchi di specie rare; i pi\u00f9 significativi e caratterizzanti dell'area sono: macchia alta o macchia foresta, macchia, gariga, steppa, vegetazione rupicola, vegetazione alofila, vegetazione ripariale, vegetazione degli ambienti umidi. La macchia alta non \u00e8 altro che il risultato della degradazione della foresta mediterranea, un tempo presente anche a Milazzo e dominata dalla presenza di lecci (\"Quercus ilex\"), oggi sostituita dalla roverella (\"Quercus pubescens\"). Nei piccoli lembi di macchia alta crescono specie ad alto fusto, come l'olmo campestre (\"Ulmus minor\") e il bagolaro (\"Celtis australis\"). Si trovano anche piante volubili e lianose come la salsapariglia (\"Smilax aspera\") e la robbia selvatica (\"Rubia peregrina\"); sono presenti inoltre: il mirto (\"Myrtus communis\"), l'alaterno (\"Rhamnus alaternus\"), il pero selvatico (\"Pyrus pyraster\"), il melo selvatico (\"Malus sylvestris\"), il pruno selvatico (\"Prunus spinosa\") e il biancospino comune (\"Crataegus monogyna\").\nLa macchia mediterranea milazzese \u00e8 dominata dal lentisco (\"Pistacia lentiscus\"), l'erica arborea (\"Erica arborea\"), la ginestra comune (\"Spartium junceum\"), il caprifoglio mediterraneo (\"Lonicera implexa\"), l'asparago pungente (\"Asparagus acutifolius\"), la rosa di San Giovanni (\"Rosa sempervirens\"), l'edera (\"Hedera helix\"), l'orniello (\"Fraxinus ornus\") e il viburno (\"Viburnum tinus\"). Nei luoghi pi\u00f9 freschi crescono specie di felci come il polipodio meridionale (\"Polypodium cambricum\"), l'asplenio adianto nero (\"Asplenium adiantum-nigrum\"), l'asplenio obovato (\"Asplenium obovatum\") e l'asplenio maggiore (\"Asplenium onopteris\"). In condizioni di aridit\u00e0, la macchia \u00e8 dominata dall'euforbia arborescente (\"Euphorbia dendroides\").\nUn po' ovunque, dove \u00e8 andata distrutta la macchia cresce una forma di vegetazione cespugliosa detta gariga. Sono tipiche della gariga piante cespugliose come lo sparzio villoso (\"Calicotome villosa\"), l'assenzio aromatico (\"Artemisia arborescens\"), la timelea barbosa (\"Thymelaea hirsuta\"), il camedrio doppio (\"Teucrium flavum\"), il the siciliano (\"Prasium majus\"), l'asfodelo mediterraneo (\"Asphodelus microcarpus\"), la scilla marittima (\"Urginea maritima\"). Inoltre si trovano specie rare come la spina santa insulare (\"Lycium intricatum\"), il senecione cinerario dell'Etna (\"Senecio ambiguus\"), il senecione cinerario del messinese (\"Senecio gibbosus\"), l'ofride panormitana (\"Ophrys sphegodes panormitana\"), il giacinto siciliano (\"Bellevalia dubia\").Quando la gariga subisce ulteriormente la degradazione si trasforma in steppa; la pianta che maggiormente la rappresenta \u00e8 il barboncino mediterraneo (\"Hyparrhenia hirta\"). Ad essa si associa la filigrana comune (\"Lobularia maritima\"), la scarlina (\"Galactites tomentosa\"), la viperina azzurra (\"Echium vulgare\"), il finocchio comune (\"Foeniculum vulgare\"), la firrastrina comune (\"Thapsia garganica\"), l'opoponace comune (\"Opoponax chironium\") e il basilisco filiforme (\"Cachrys pungens\"). E alcuni cardi: carlina raggio d'oro (\"Carlina corymbosa\"), onopordo maggiore (\"Onopordum illirycum\") e masticogna laticifera (\"Atractylis gummifera\"). Sulle rupi crescono piante come il cappero comune (\"Capparis spinosa\"), la vedovina delle scogliere (\"Scabiosa cretica\"), il ginestrino delle scogliere (\"Lotus cytisoides\"), la finocchiella di Boccone (\"Seseli bocconi\"), il garofano rupicolo (\"Dianthus rupicola\"), l'issopo di Cosentini (\"Microneria consentina\"); merita infine di essere segnalata la palma nana (\"Chamaerops humilis\"). Numerose piante esotiche sono riuscite ad introdursi nella rupe.\nLa vegetazione alofila \u00e8 rappresentata dalle piante che trovano il loro habitat negli ambienti salini delle scogliere e delle dune sabbiose. Tra le piante pi\u00f9 rappresentative troviamo la violacciocca selvatica (\"Matthiola tricuspidata\"), il papavero cornuto (\"Glaucium flavum\"), il giglio di mare comune (\"Pancratium maritimum\"), la salsola (\"Salsola kali\"), il poligono marittimo (\"Polygonum maritimum\"), il finocchio marino (\"Crithmum maritimum\"). Espressione del degrado della duna \u00e8 la gramigna rampicante (\"Cynodon dactylon\"), ben rappresentata sulla spiaggia di Renella. Nella zona industriale crescono pioppi neri, salici bianchi, tamerici, oleandri, giunchetto meridionale e cannuccia palustre.\nLa vegetazione degli ambienti umidi \u00e8 limitata alle piccole sorgenti di promontorio, ove cresce quasi esclusivamente la canna domestica (\"Arundo donax\"), affiancato da piante come il rovo comune. Lungo il torrente Mela crescono il salice rosso, l'ontano comune, il giunco foglioso.\nFauna.\nMammiferi.\nFra i mammiferi troviamo il coniglio, fra i pi\u00f9 visibili; la donnola, il pi\u00f9 piccolo dei carnivori. Fra gli insettivori ci sono il piccolo mustiolo, la crocidura rossiccia e la crocidura minore, fra i pi\u00f9 grandi troviamo il riccio. Tra i roditori vi sono il ratto nero, il ratto delle chiaviche, il topo delle case e il topo selvatico.\nUccelli.\nIl territorio \u00e8 costituito da ambienti vari, nei quali alle volte trovano rifugio numerose specie di uccelli, come il falco pellegrino, il gheppio, la poiana e il falco pecchiaiolo, oltre all'assiolo, la civetta e il barbagianni. Le specie legate all'ambiente marino sono il gabbiano comune e il gabbiano reale. Tre gli uccelli che si possono osservare lungo la costa ricordiamo: il cormorano, il marangone dal ciuffo e il martin pescatore. Sulle rupi nidificano il passero solitario e il piccione selvatico. Per quanto riguarda i corvidi su trovano il corvo imperiale, la taccola e la gazza. Gli uccelli acquatici migratori sono il tarabusino, la gazzetta e l'airone cenario, mentre nelle zone antropizzate troviamo la passera sarda, la mattugia, il merlo e l'upupa.\nAnfibi.\nLe specie pi\u00f9 comuni di anfibi sono la raganella, il discoglosso dipinto, la rana dei fossi. Non \u00e8 pi\u00f9 presente invece il rospo comune.\nRettili.\nLe due specie di serpente che qui si trovano sono: il biacco, il serpente pi\u00f9 comune, e la biscia dal collare. Il rettile pi\u00f9 comune \u00e8 la lucertola campestre, inoltre si trova il ramarro. Le due specie di gechi sono: il geco verrucoso e il geco comune. Inoltre appartenenti alla famiglia degli Scinchidi sono il gongilo e la luscengola.\nStoria.\nDalle origini al dominio romano.\nIl nome della citt\u00e0 appare legato a quello del fiume Mela che, fino alla seconda met\u00e0 del XVI secolo, sfociava nel porto naturale e che caratterizza tutta l'idrologia della pianura alluvionale ai piedi del Monti Peloritani. L'origine dell'idronimo \u00e8 da ricercarsi nell'Accadico \u201cmelu\u201d o \u201cmilu\u201d, col significato di \u201cfiume che occasionalmente esonda\u201d. Analoga origine avrebbero \u201cMella\u201d (fiume in provincia di Brescia), \u201cMelle\u201d in prossimit\u00e0 di Oppido Mamertina (RC), \"Mili\" (ME), e \u201cMala\u201d, il nome ittita del primo tratto dell'Eufrate. \u201cMileto\u201d patria di Talete, sommersa dalle piene del fiume Meandro, e \u201cMileto\u201d (RC) in prossimit\u00e0 del fiume Mesima, avrebbero analoga origine.\nIl sito cittadino \u00e8 frequentato sin dal Neolitico, ma le tracce pi\u00f9 importanti sono i resti di villaggi fatti di capanne semicircolari, risalenti all'Et\u00e0 del bronzo e del rame nella zona del capo e dell'istmo. I villaggi sfruttavano la pianura alluvionale del Mela per l'irrigazione ed erano dediti alla lavorazione dei metalli. Di questo periodo fanno parte le necropoli ritrovate ai piedi del castello e sull'istmo, che segnano il passaggio tra le varie fasi storiche.\nFondata ed Ellenizzata dai greci calcidesi di Zancle (Messina) con il nome di Mylae (\u039c\u03c5\u03bb\u03b1\u03af in greco antico) nel 716 a.C., si rese indipendente dalla madrepatria sino al 550 a.C. I greci fondarono Mylai principalmente come avamposto militare per sorvegliare le vie d'accesso marittime e terrestri a Messina ma anche per la fertile pianura ed il porto naturale. Non si hanno ancora importanti resti archeologici greci dell citt\u00e0 ma \u00e8 probabile che il sito scelto fosse quello del castello (acropoli) e del borgo sottostante pi\u00f9 vari nuclei abitati nella pianura. Nel 427 a.C., durante la Guerra del Peloponneso, fu assediata dall'ateniese Lachete. Dopo successive e numerose vicende che la videro contesa, la citt\u00e0 fu sottratta ai Mamertini, nel 270 a.C., dal siracusano Gerone II uscito vittorioso da una difficile battaglia combattuta nei \u201cCampi Milesi\u201d.\nNel 260 a.C. le acque di Mylae divennero nuovamente teatro di battaglie, con lo scoppio della prima guerra punica, in cui si verific\u00f2 il trionfo navale di Caio Duilio sull'armata dei Cartaginesi di Annibale Barca. Ci\u00f2 permise l'affermarsi dell'egemonia romana sul mare. Nel 36 a.C. avvenne un'ulteriore battaglia decisiva, tra l'Imperatore Ottaviano e Sesto Pompeo. La citt\u00e0 divenne importante base navale, tanto che l'Imperatore romano concesse il riconoscimento civico con l'aquila e con il motto \u201c\"Aquila mari imposita\u2013 Sexto Pompeo superato\"\u201d. Sotto il dominio dei Bizantini, Milazzo fu una tra le prime sedi vescovili della Sicilia.\nDalla dominazione musulmana ai reali di Spagna.\nCon la sua espugnazione avvenuta nell'843 da parte di Fadhl Ibn Giafar, inizi\u00f2 la dominazione musulmana. Durante questo periodo fu messa a capo di una nuova circoscrizione territoriale denominata \"Vallo di Milazzo\" e divenne un florido centro agricolo e commerciale. \u00c8 di questo periodo la costruzione della grande torre del Maschio, indicata come \"saracena\" e l'introduzione della pesca del tonno che si svilupper\u00e0 nei secoli successivi con tecniche pi\u00f9 moderne. Nell'888 un'incursione navale da parte dei Bizantini si concluse in modo fallimentare.\nNel 1101 fu occupata da Ruggero I d'Altavilla o Il Normanno, fu incorporata nel demanio regio e vide il potenziamento dell'importante Maschio, trasformato in castello da parte di Federico II di Svevia e di Alfonso V d'Aragona e inserito fra i \"castra exenta\" sotto la diretta giurisdizione reale. L'antico Vallo di Milazzo assunse la denominazione di \"Comarca di Milazzo\" con una potest\u00e0 riservata ai magistrati civici, militari e giudiziari che dur\u00f2 sino al XVIII secolo.\nNell'agosto 1268, al comando di Guido Baccio da Pisa, quaranta galee sbarcarono a Milazzo con i partigiani di Corradino di Svevia, sconfitti i normanni, la citt\u00e0 e il castello furono tenuti dai fedeli di Corradino sino alla disfatta di Tagliacozzo che pass\u00f2 il governo della Sicilia agli Angioini. Nella guerra del Vespro del 1282 Milazzo venne alternativamente occupata dai due sovrani contendenti Carlo I d'Angi\u00f2 e Pietro d'Aragona. Negli ultimi mesi del 1295 si tenne un\"Assise del Real Parlamento di Sicilia\", allora itinerante, convocato da Federico III d'Aragona, per valutare il tradimento del fratello Giacomo che si era impegnato a cedere, dopo averne cacciato il fratello, l'intera isola a Carlo I d'Angi\u00f2.\nAccresciuta d'importanza e nuovamente potenziata da imponenti fortificazioni per opera degli spagnoli, ospit\u00f2 pi\u00f9 volte i Vicer\u00e9 e i Luogotenenti di Sicilia. Ebbe numerosi privilegi civili, militari ed economici grazie ai monarchi spagnoli, ma gi\u00e0 avuti in precedenza da Federico di Svevia, Federico d'Aragona, Giacomo II d'Aragona, Martino II ed Alfonso V.\nDall'et\u00e0 cinquecentesca all'Unit\u00e0 d'Italia.\nNel 1523 il Vicer\u00e9 Ettore Pignatelli vi soffoc\u00f2 la congiura contro la corona di Spagna promossa dai fratelli Imperatore; nel 1539 vi ritrov\u00f2 rifugio il vicer\u00e9 Ferdinando Gonzaga dalla rivolta popolare di Messina. Vanamente assalita nel luglio 1544 dall'armata barbaresca di Hajreddin Barbarossa, nell'agosto 1571 fu scelta da Don Giovanni d'Austria quale centro di raduno e d'imbarco del contingente siculo-spagnolo aggregato all'armata cristiana alla fonda a Messina e prossima a conseguire la vittoria sui turchi ottomani nella battaglia di Lepanto. Nella guerra franco-spagnola seguita alla Rivolta antispagnola di Messina (1674-1678), Milazzo rimase a sostenere gli spagnoli. Gli ultimi guizzi del dominio spagnolo si esaurirono nel 1713 quando, la sovranit\u00e0 della Sicilia pass\u00f2 a Vittorio Amedeo II di Savoia. Nel 1718-1719 si esaur\u00ec nel duro e vano assedio di Milazzo - difesa degli austro-piemontesi - il piano del Vicer\u00e9 spagnolo Marchese di Lede di riconquistare la Sicilia. Durante tale assedio gravi furono i danneggiamenti o le distruzioni del patrimonio storico e monumentale della citt\u00e0. Nelle guerre napoleoniche gli Inglesi la fecero loro piazza d'armi, e base del sistema difensivo ed offensivo britannico nell'isola. Durante i moti risorgimentali del 1848 Milazzo fu al centro degli avvenimenti legati all'assedio e all'eroica difesa di Messina. Il 20 luglio 1860, Giuseppe Garibaldi, coronando con la cruenta battaglia campale vinta sui Borbone, pose i presupposti per la liberazione di tutta l'Italia meridionale e per il compimento dell'unit\u00e0 nazionale. Con l'avvento del Regno d'Italia, la citt\u00e0 perse la sua importanza strategica - militare e il Castello nel 1880, su ordine nazionale, venne declassato da piazzaforte reale a carcere giudiziario.\nGli anni delle due Guerre Mondiali.\nNella prima guerra mondiale, Milazzo, divenne campo di prigionia per i militari austro-ungarici, . Durante la seconda guerra mondiale, la citt\u00e0 sub\u00ec massicci e cruenti bombardamenti; numerosi edifici furono rasi al suolo. Assieme a Catania, Augusta e Palermo, fu anche individuata quale zona da sbarco nel piano inglese d'invasione della Sicilia, denominato \"Whipcord\", che doveva effettuarsi il 9 dicembre 1941 ma annullato il 30 ottobre 1941. Nel luglio 1943, quando l'invasione attuata con lo sbarco in Sicilia era in pieno svolgimento, il porto di Milazzo venne potenziato notevolmente nelle sue difese quale importante centro marittimo, ferroviario e militare. Il 14 agosto 1943 le truppe del 15\u00ba gruppo tattico reggimentale della III divisione di fanteria americana occuparono Milazzo a seguito del disimpegno del 71\u00ba reggimento di fanteria tedesca appartenente alla 29\u00aa divisione Panzergrenadier.\nNel 1946 da Milazzo part\u00ec una delle pi\u00f9 grandi rivolte di lavoratori della storia siciliana, quando le Gelsominaie iniziarono un duro sciopero per chiedere condizioni di lavoro pi\u00f9 dignitose. A loro si unirono in seguito altre categorie di lavoratori che ottennero finalmente salari pi\u00f9 elevati.\nIl 3 giugno 1993, Milazzo fu teatro di una tragedia avvenuta nella raffineria del paese. Un'esplosione all'interno dell'impianto \"Topping 4\" caus\u00f2 la morte di sette operai.\nMonumenti e luoghi d'interesse.\nArchitetture religiose.\nUn primo monumento di grande interesse \u00e8 il \"Duomo antico\". Si trova all'interno della citt\u00e0 fortificata, e la sua costruzione fu iniziata nel 1608 su disegni di Camillo Camilliani, allievo di Michelangelo. Il Duomo fu costruito in sostituzione della vecchia \"Chiesa Madre di Santa Maria\", abbattuta nel 1568 per motivi strategico-militari. I lavori di abbellimento e di completamento della nuova opera si protrassero fino al 1700 circa.\nTra il Duomo Antico e il Castello, vi \u00e8 il restaurato \"Palazzo dei Giurati\", successivamente sede dell'antico Senato della citt\u00e0.\nIl \"Duomo Nuovo\" (Cattedrale) \u00e8 consacrato a Santo Stefano Protomartire. L'edificio, a tre navate, fu costruito su progetto dell'architetto Francesco Valenti, a partire dal 1937 ed inaugurato al culto nel 1951. Altre chiese di grande interesse si trovano lungo il borgo antico, la zona marinara di Vaccarella e lungo le strade del centro.\nAl borgo antico (Citt\u00e0 Spagnola) vi sono la \"Chiesa di San Rocco\" (1575), la \"Chiesa dell'Immacolata Concezione\" (1640), la \"Chiesa del Santissimo Salvatore\" (1616), la \"Chiesa Nostra Signora del SS. Rosario\" (eretta nel XVI secolo, e sede del Tribunale dell'Inquisizione fino al 1782), la \"Chiesa di San Giuseppe\" (1565), e per finire il \"Santuario di San Francesco di Paola\". Questo \u00e8 l'unico santuario del santo presente in Sicilia, ed \u00e8 stato costruito, tra il 1464 e il 1467, per suo volere durante il soggiorno in citt\u00e0, dove la tradizione riporta numerosi miracoli.\nProseguendo verso Capo Milazzo troviamo, oltre alle \"Chiesa della SS. Trinit\u00e0\" e alla \"Chiesa dell'Addolorata\" (1810-1813), il \"Santuario di Sant'Antonio da Padova\".\nSituato nella parte finale del promontorio, \u00e8 un vero e proprio rifugio rupestre, dove il santo trov\u00f2 riparo dopo essere naufragato sulle coste nel gennaio 1221; trasformato in luogo di culto (1232), successivamente al 1575 assunse l'aspetto giunto fino a noi.\nNel quartiere di Vaccarella \u00e8 possibile ammirare la \"Chiesa di Santa Maria Maggiore\", edificata tra il 1610 e il 1621. Dal punto di vista storico, \u00e8 legata all'epopea dei Mille per il riposo da campo che Giuseppe Garibaldi si concesse nella notte tra il 20 ed il 21 luglio 1860, al termine della battaglia contro le forze borboniche.\nSono presenti anche la Chiesa di San Giacomo Apostolo (1434), la Chiesa della Madonna del Carmine (1574-1577) e la piccola \"Chiesetta di Santa Caterina d'Alessandria\" (eretta in epoca bizantina, presente nell'attuale \"Quartiere Bizantino\").\nAll'interno di una masseria, poco fuori Milazzo si trova la Cuba di Milazzo.\nChiesa di San Papino.\nNella zona prospiciente al litorale di ponente, nella \"Parrocchia del SS. Crocifisso\" sorge la \"Chiesa di San Papino Martire\" (\u03a0\u03b1\u03c0\u03c0\u03af\u03bf\u03c5-Pappio) (IV secolo) dove secondo la tradizione nel 580 d.C. circa arrivarono alcune reliquie dalla lontana Armenia Maggiore, all'interno custodisce un \"Crocifisso ligneo\" opera di Giovan Francesco Pitorno meglio noto come Frate Umile da Petralia del 1632-1633.\nIn periferia, nella frazione di Santa Maria delle Grazie, \u00e8 da segnalare la chiesa dedicata a \"Santa Maria delle Grazie\", il cui culto risale al '500 quando sul luogo furono segnalate alcune apparizioni della Vergine col Bambino. Nella frazione di Parco Nuovo \u00e8 situata l'antica chiesa di \"Maria SS. del Boschetto\". Inoltre a Santa Marina di Milazzo si trova la \"Chiesa di Santa Marina Vergine\" edificata in epoca normanna intorno al sec. XII, e successivamente riedificata nel 1646.\nInoltre, vi sono presenti, oltre a quelle gi\u00e0 elencate, un alto numero di chiese, molte delle quali erette in tempi pi\u00f9 recenti, come la \"Chiesa Sacro Cuore di Ges\u00f9\".\nArchitetture civili.\nNumerosi sono i palazzi delle antiche famiglie milazzesi. Di notevole interesse \u00e8 il \"Palazzo Municipale\", sito in via Francesco Crispi.\nIl settecentesco palazzo dei marchesi D'Amico, proprietari di tonnare e vigneti sino alla met\u00e0 del secolo scorso, si trova sul lungomare di Milazzo, poco prima del quartiere marinaro di \"Vaccarella\". L'austera facciata della prima met\u00e0 del XVIII secolo \u00e8 ingentilita da decorazioni in pietra da tagli. Restaurato di recente, ospita la biblioteca comunale ed \u00e8 sede di convegni ed esposizioni. Nei locali del piano nobile spiccano cimeli risorgimentali, quali lo scrittoio ed il letto utilizzati da Giuseppe Garibaldi nella vicina Mer\u00ec alla vigilia della storica Battaglia di Milazzo del 20 luglio 1860, nonch\u00e9 un suo ritratto. Il secondo piano che era la zona residenziale della famiglia, oggi \u00e8 adibito a Biblioteca comunale e Sala lettura. Il materiale posseduto \u00e8 suddiviso in fondo moderno (costituito da pi\u00f9 di 25000 volumi) ed antico (supera gli 11000 volumi). L'archivio storico, un tempo ospitato dalla biblioteca, dal 1996 costituisce una sezione separata presso il Palazzo Comunale. Altre opere ospitate sono un quadro del 1898 di Bruno Menotti, raffigurante il patriota e senatore Domenico Piraino, ed un busto marmoreo di Umberto I, risalente al 1881 ed opera del milazzese Francesco Greco.\nNelle frazioni di Capo Milazzo e della Piana vi sono diverse ville padronali, tra le quali, nella zona di Capo Milazzo Villa Lucifero (secoli XVII-XIX), Villa Proto gi\u00e0 Siragusa, in stile moresco, (primo '900), Villa Paradiso (secoli XVIII-XIX), Villa Vece, Villa Muscianisi gi\u00e0 dei frati Minimi di S. Francesco di Paola, Villa Le Donne oggi Caruso (prima met\u00e0 dell''800), Villa Gamberini oggi Comand\u00e8, Villa Ryolo (1822), Villa Calcagno gi\u00e0 Zirilli (1882), Villa Bonaccorsi, nella parte bassa Villa Vaccarino (1929), Villino Greco (1907), Villa Zirilli (sec. XIX), Villa Bevaqua e Villa Cumbo.\nAltri monumenti importanti sono: i \"Caduti Milazzesi per la Patria\" (situata in Piazza Roma ed eretta nel 1924); la mitica e antica \"Fonte del Mela\" (situata di fronte alla Chiesa del Carmine); la \"Statua della Libert\u00e0\", costruita in onore di Garibaldi; la \"Statua di Luigi Rizzo\"; il monumento \"Ponte di Milazzo\", eretto per ricordare la celebre battaglia del 20 luglio 1860, e il \"grande mosaico pavimentale\" che raffigura lo stemma comunale, situato nell'atrio della Chiesa del Carmine.\nOpera dello scultore milazzese Francesco Greco ed inaugurata alla presenza di Francesco Crispi il 20 luglio 1897, si erge a met\u00e0 del percorso del Lungomare Giuseppe Garibaldi. Nello slanciato piedistallo fregiato da iscrizioni vi sono bei rilievi in bronzo raffiguranti a sinistra Giuseppe Garibaldi appiedato in atto di difendersi con la sciabola da un cavaliere borbonico, e a destra il riposo del generale sulla soglia della Chiesa di Santa Maria Maggiore. Sopra l'alto basamento \u00e8 raffigurata la Libert\u00e0, in marmo, con ai piedi le catene spezzate; tiene alta con la destra una fiaccola e posa la sinistra su uno scudo. Dalla resa convenzionale, la statua ricorda il noto monumento di New York. Fu realizzata per celebrare i caduti nella battaglia che oppose Garibaldi e le sue truppe all'esercito borbonico.\nIl Borgo antico.\nIl patrimonio monumentale pervenuto, costituito da chiese, conventi e monasteri, e palazzi nobiliari, attesta la formazione dell'impianto del borgo primitivo tra il XV e il XVIII secolo.\nL'aumento della popolazione, il crescente sviluppo urbanistico, la necessit\u00e0 di acquisire nuovi spazi, una relativa sicurezza dovuta allo scemare degli attacchi di barbari o di pirati grazie a nuovi sistemi difensivi, l'esercizio di attivit\u00e0 legate alla pesca e alla marineria in generale, porta alla costituzione di nuclei abitativi e lavorativi posti al di fuori del perimetro della Citt\u00e0 Murata. Sulla direttrice nord - sud e verso levante sorgono gli insediamenti fuori le mura che danno origine al primitivo Borgo antico di Milazzo. Le propaggini del costituendo borgo raggiungono i versanti marini di levante e di ponente dovute all'intensificazione delle attivit\u00e0 legate alla pesca mentre pi\u00f9 a sud si concentrano le attivit\u00e0 portuali e commerciali che perpetuano le tradizioni millenarie della popolazione milazzese.\nAl pari degli Arabi, nell'opera d'urbanizzazione inconsapevolmente sono distrutti o ricoperti o rinvenuti o parzialmente rimodulati interessanti insediamenti delle varie epoche. Elenco delle principali chiese presenti o documentate nel Borgo antico di Milazzo.\nElenco dei principali monumenti presenti nel Borgo antico di Milazzo:\nElenco dei principali edifici presenti o documentati nella Cinta muraria spagnola:\nArchitetture militari.\nIl monumento pi\u00f9 importante della citt\u00e0 \u00e8 il \"Castello di Federico II\": bene nazionale e dell'Unione europea, si estende su un'area di oltre 7 ettari, costituisce una vera e propria cittadella.\nLe prime fortificazioni sono databili all'intervento romano-bizantino, con un \"castrum\".\nNell'843 gli Arabi diedero vita al primo nucleo dell'odierno castello, sulle rovine delle vecchie dominazioni. Successivamente, i Normanni e gli Svevi, aggiunsero altre strutture, gli Aragonesi ne adeguarono l'impianto difensivo, gli Spagnoli lo circondarono di una poderosa cinta muraria. Particolare interessante \u00e8 un disegno stilizzato il pietra lavica in uno spigolo delle mura medievali. Divenuta cittadelle fortificata, nel 1860 fu l'ultimo baluardo borbonico prima della conquista di Messina da parte dei Mille di Garibaldi.\nNel 1928 \u00e8 venuta alla luce una gabbia di tortura, che conteneva uno scheletro umano mancante degli arti inferiori. Oggi la gabbia \u00e8 un reperto del \"Museo Criminale di Roma\".\nMusei.\nOltre ad essere stato luogo di ritrovamento di numerosi reperti presenti al Museo archeologico regionale di Siracusa, la citt\u00e0 possiede tre musei.\nAntiquarium Archeologico \"Domenico Ryolo\".\nL'edificio che ospita il museo (una costruzione bianca con un elegante prospetto a sviluppo orizzontale) \u00e8 un ex carcere femminile borbonico realizzato nel 1816 con i caratteri tipici delle costruzioni militari dell'epoca. La collezione espone reperti rinvenuti durante le ricerche nelle aree della necropoli. Tra i vari oggetti, spiccano barchette e rematori fittili della seconda met\u00e0 del III secolo a.C., pezzi unici usati, pare, per il trasporto delle anime e, inoltre, corredi funerari risalenti a un periodo compreso tra fine del V al III secolo a.C.\nMuseo della Tonnara e del Mare.\nIl Museo della Tonnara del Tono ospita due sezioni:\nI magazzini conservano intatto il fascino delle notevoli stratificazioni delle murature succedutesi nelle diverse epoche; la loro trasformazione, avvenuta pi\u00f9 che altro in altezza, \u00e8 oggi facilmente leggibile in pi\u00f9 punti del fronte a mare. Occupano circa 1.000 metri quadrati e presentano ingressi sia sul fronte strada che sul lato mare, attraverso cui, un tempo, venivano introdotte e conservate le imbarcazioni usate per la pesca del tonno.\nAree naturali.\nL'area di Capo Milazzo \u00e8 una Riserva Naturale marittima di cui l'attrazione pi\u00f9 famosa \u00e8 la cosiddetta Piscina di Venere, uno specchio di acqua naturale sulla punta estrema del capo.\nSociet\u00e0.\nEtnie e minoranze straniere.\nAl 31 dicembre 2010, gli stranieri residenti nel comune di Milazzo erano 930. Le nazionalit\u00e0 pi\u00f9 rappresentate erano:\nCultura.\nTeatro.\nIl teatro di Milazzo venne costruito dall'imprenditore, milazzese d'adozione, Stefano Trifiletti. Progettato dall'ingegnere Letterio Savoja, il \"Trifiletti\" venne dotato di impianti tecnologici, una scuola di ballo e di una sala concerto. Acquisito nel 1986 dal Comune di Milazzo e riconosciuto di pregio storico-architettonico, nel 2010 \u00e8 ritornato al suo antico splendore grazie ai lavori di restauro conservativi.\nEventi.\nTradizioni ed eventi religiosi.\nIl Santo Patrono di Milazzo, Santo Stefano Protomartire viene solennemente festeggiato la prima domenica di settembre. Il Compatrono, San Francesco di Paola, viene solennemente festeggiato la prima domenica di maggio, mentre due giorni dopo (solitamente di marted\u00ec) viene celebrata la festa della \"Berrettella\", ossia il copricapo che il santo sovente usava indossare durante la sua permanenza a Milazzo, che si protrasse dal 1464 al 1467. In tono minore viene celebrata la festa del Protettore, San Papino Martire, il 17 e 28 giugno con una Solenne Celebrazione nell'omonima chiesa. Molte altre sono le feste religiose, come San Giuseppe, San Giovanni Battista, Sant'Antonio da Padova, Santa Marina Vergine, Santa Maria Goretti, San Marco Evangelista, Maria SS. della Neve, Nostra Signora del Santo Rosario, Maria SS. Ausiliatrice, Maria SS. della Piet\u00e0, Maria SS. del Carmelo, Maria SS. Bambina, e il SS. Crocifisso.\nCinema.\nDal 2006 sino al 2008 Milazzo fu la sede di un Festival Cinematografico, il Milazzo Film Festival, cui venivano invitati cortometraggi. Sin dalla terza edizione, tenutasi nel 2008, il festival non ha pi\u00f9 avuto loco.\nNel 2010 Milazzo ospit\u00f2 la finale nazionale del Festival Pub Italia ed \u00e8 stato set cinematografico del film \"Come un delfino\" diretto da Stefano Reali.\nEventi artistico-musicali.\nLa Cittadella fortificata Castello di Milazzo ospita eventi artistico-musicali di vario genere.\nUna delle pi\u00f9 significative rassegne di musica indie, rock ed elettronica del sud Italia \u00e8 il Mish Mash Festival che dal 2016 si tiene al suo interno.\nRealt\u00e0 sovracomunali.\nMilazzo fa parte del circuito dei \"Borghi Marinari\", una associazione che ha lo scopo di favorire le capacit\u00e0 di internazionalizzazione della cultura dei comuni aderenti, nonch\u00e9 dell'Associazione Nazionale Citt\u00e0 del Vino e del distretto turistico \"Parco dei Miti\". \u00c8 inoltre fra le localit\u00e0 siciliane presenti nel Comitato organizzatore delle manifestazioni del 150\u00ba anniversario dello sbarco dei Mille nell'isola. Il comune di Milazzo fa parte delle seguenti organizzazioni sovracomunali: regione agraria n.9 (Colline litoranee di Milazzo).\nEconomia.\nAgricoltura e pesca.\nDurante la sua storia, Milazzo, rispetto alla provincia di appartenenza, ha sempre avuto buone risorse economiche. Alle origini, una robusta agricoltura, il floro-vivaismo e la pesca sono stati i fondamenti di un commercio intenso. Questi settori sono tuttora vivi.\nIndustria.\nNegli anni sessanta-settanta del Novecento, lo sfruttamento delle risorse ambientali - per prima la posizione del luogo favorevole all'insediamento di fabbriche - e lo sviluppo delle comunicazioni diedero una spinta per la diffusione delle attivit\u00e0 industriali (nella zona Industriale-ASI di Giammoro, appartenente al comune limitrofo di Pace del Mela), di grandi industrie come la Raffineria di Milazzo controllata da Q8 e Agip Petroli, la Centrale Elettrica Edipower del gruppo di azionisti A2A e Iren, Centrale Termica di Edison (oggi di propriet\u00e0 della Raffineria di Milazzo), le Acciaierie Duferdofin Nucor appartenenti alle Acciaierie del Tirreno, e molte altre medie e piccole industrie di genere diverso.\nCommercio e servizi.\nMilazzo \u00e8 stata protagonista anche nel processo di terziarizzazione: banche e assicurazioni, pubblicit\u00e0, editoria e media a livello locale.\nLa citt\u00e0 possiede un buon livello di attivit\u00e0 commerciali, e recentemente ha ottimizzato il settore con la presenza e l'espansione di centri commerciali e grandi aree di distribuzione dai marchi nazionali e internazionali.\nTurismo.\nSono presenti anche le attivit\u00e0 portuali, che si dividono in commerciali (materiali ferrosi, idrocarburi) e turistiche (navi e aliscafi da e per le Isole Eolie, Napoli e Ustica). Grande rilievo assume il turismo, con la presenza di molte attivit\u00e0 turistico-ricettive (hotel, B&amp;B, ristoranti); il settore \u00e8 in continua crescita, soprattutto con l'arrivo frequente di navi da crociera (sono in corso progetti per la realizzazione di questa iniziativa).\nInfrastrutture e trasporti.\nStrade.\nMilazzo \u00e8 collegata all'autostrada A20, con proprio svincolo Milazzo-Isole Eolie. Al confine con San Filippo del Mela, \u00e8 presente la strada statale 113. La citt\u00e0 \u00e8 servita da un asse viario che collega il centro cittadino con le varie frazioni del territorio comunale.\nPorto.\nIl porto \"moderno\" di Milazzo venne costruito nel 1843, su iniziativa di un ministro del Regno delle Due Sicilie, il milazzese Giovanni Cassisi, e di altri suoi concittadini armatori. L'importanza dello scalo ha fatto s\u00ec che conquistasse decennio dopo decennio una rilevante importanza nel basso mar Tirreno. Il porto di Milazzo costituisce, con quello di Messina, un centro importante nella Sicilia nord-orientale ed ebbe fin dall'inizio la classificazione borbonica di I classe, che possiede tuttora. Esso fu anche interessato da vicende storiche: nel 1916 funzion\u00f2, nell'attuale \"Banchina dei Mille\", un idroscalo militare della Regia Marina per la difesa delle acque marine circostanti che diventa 280\u00aa Squadriglia. Nel luglio 1943 esso venne distrutto dagli americani e mai pi\u00f9 ricostruito. Oggi lo scalo di Milazzo \u00e8 il maggiore porto d'imbarco per le isole Eolie, ma non mancano i collegamenti via aliscafo e nave con Napoli.. \u00c8 inoltre un importante scalo commerciale sia per lo scambio di idrocarburi che di merci. \u00c8 presente infine la sede della Guardia Costiera, nonch\u00e9 numerosi porticcioli turistici attrezzati.\nFerrovie.\nLa stazione ferroviaria di Milazzo inizialmente era situata a poca distanza dal centro della citt\u00e0, in piazza Marconi. A fine 1991 fu dismessa e sostituita dalla nuova, ubicata nella frazione di Parco Nuovo e distante circa 3\u00a0km dal centro, a causa della modifica del tracciato della linea ferroviaria Palermo-Messina tra Patti e San Filippo del Mela-Santa Lucia del Mela.\nAeroporto.\n\u00c8 stata proposta la costruzione dell\"Aeroporto delle Eolie\", sito in localit\u00e0 Camicia, tra Milazzo e Barcellona Pozzo di Gotto. L'opera sarebbe stata realizzata in joint-venture tra pubblico e privato; prevedeva una pista lunga 2400 metri e larga 40 metri. Si prevedeva che il bacino di utenza sarebbe andato dalla fascia ionica vicina al comune di Messina fino al comune di Cefal\u00f9 nel palermitano. La concentrazione dei voli sui principali scali siciliani (Catania e Palermo) e quindi il loro potenziamento ha successivamente consigliato di sviluppare ulteriormente i collegamenti con i due aeroporti (Catania-Fontanarossa \u00e8 ad un'ora e venti di autostrada, Palermo-Punta Raisi a circa due ore e venti).\nSport.\nLa citt\u00e0 possiede due squadre di calcio. La S.S. Milazzo, il cui primo nucleo risale agli anni trenta e che, dopo una lunga militanza in Serie D, al termine della stagione 2009/2010 ottenne il primo posto conquistando per la prima volta nella sua storia la Lega Pro Seconda Divisione (ex Serie C2). Attualmente milita nel campionato di Promozione Sicilia 2020/2021. La seconda squadra invece, il G.S. Don Peppino Cutropia, nasce nel 2011 e attualmente milita nel campionato di Seconda Categoria Sicilia 2020/2021, in cui ha avuto accesso dopo la promozione nella stagione calcistica 2018/2019.\nRugby, pallavolo, basket e sport minori.\nLa citt\u00e0 mamertina possedeva il \"Milazzo Rugby\" (serie B) e attualmente possiede diverse squadre di pallavolo maschili e femminili: \"A.S. Volley 96 Milazzo\" (serie C femminile), \"CSI Milazzo\" (serie C maschile), \"Polisportiva Nino Romano Milazzo\" (serie C femminile). Vi sono due societ\u00e0 sportive di basket, lo \"Scarabeo Basket Milazzo\" campioni provinciali categoria under16, stagione 2015-2016), e \"Il minibasket Milazzo\", squadra di punta della citt\u00e0, con un grande passato alle spalle e militante nella serie D regionale, in passato nella serie C1. Una di tennistavolo (\"Polisportiva San Michele\"), una di tiro con l'arco (guidata dal pluripremiato arciere locale Mike Palumbo), una di hockey in-line (\"Polisportiva Genius\", attiva per dieci anni, fino al 2009), una di mountain-bike (\"Team Adventure\") ed una di triathlon denominata \"ASD Leonardo Triathlon\".\nVela.\nNella citt\u00e0 \u00e8 presente un circolo di canottaggio, vela e tennis denominato \"Nuovo Circolo Tennis e Vela Milazzo\". A tutt'oggi si organizzano importanti regate veliche. Tra queste, alla fine di settembre o alla prima domenica di ottobre, la \"Regata delle Tonnare\", durante la quale si circumnaviga la penisola di Milazzo. Vi sono anche regate per le categorie minori tra cui gli \"optmist\" (ragazzini fino ai 10 anni di et\u00e0 circa) nella regata dedicata all'Ammiraglio Luigi Rizzo per la Coppa Sicilia.\nEventi sportivi.\nNel 2008 ha ospitato l'arrivo della terza tappa (Catania-Milazzo) del 91\u00ba Giro d'Italia, con vincitore Daniele Bennati.\nNel 2011 \u00e8 stata sede di una gara femminile della Federazione Ciclistica Italiana, per la \"Settimana Tricolore del Ciclismo 2011\". Nel 2012 si \u00e8 svolta una manifestazione moto turistica, inserita negli eventi della Federazione Motociclistica Italiana. Nel 2019 ha ospitato la prima tappa (Catania-Milazzo) del Giro di Sicilia 2019 con vincitore Riccardo Stacchiotti.\nStrutture sportive.\nLa citt\u00e0 \u00e8 dotata di uno stadio comunale, storicamente detto \"Grotta di Polifemo\", dalla prossimit\u00e0 con la spelonca nella leggenda legata al Ciclope omerico. L'impianto di recente \u00e8 stato rinominato \"Stadio Comunale Marco Salmeri\", in memoria di uno dei principali talenti locali, ex giocatore del Milazzo capace di accedere per la prima volta al professionismo calcistico nel 2010, scomparso tragicamente a soli 22 anni in un incidente stradale nel 2014. Qui gioc\u00f2, fino alla sua scomparsa calcistica nel 2016, la S.S. Milazzo Calcio. Lo stadio \u00e8 situato lungo la riviera di Ponente, prima della parte di litorale che porta alla baia del Tono.\nSempre lungo la riviera di ponente si trova il vecchio \"palazzetto dello sport\", dove si allenano le squadre di pallavolo e a volte di basket. In via Valverde ci sono altri due impianti rappresentativi: il nuovo palasport \"Giuseppe Merlino\", e la piscina comunale. Nelle vicinanze, in zona \"Fossazzo\", vi \u00e8 lo stadio di rugby, intitolato ad Ennio Magistri, storico promotore del rugby locale, che sorge al posto dei resti di un mai completato stadio di calcio.\nAltre strutture sportive pubbliche presenti in citt\u00e0 (dalla met\u00e0 degli anni Novanta) sono i campi di calcio \"Don Peppino Cutropia\", sito in Via Ciantro; quello di via Fulci, nel quartiere di San Pietro; il \"Santino Irrera\" di Santa Marina; ed infine il ben pi\u00f9 antico campo \"delle Palme\", situato a Capo Milazzo, nei terreni della Fondazione Lucifero. Esiste un altro campo di calcio sito nei pressi della Chiesa di San Papino, di propriet\u00e0 della comunit\u00e0 parrocchiale, adatto al calcio a otto o nove.\nSul lungomare di Ponente c'\u00e8 uno storico poligono di tiro a segno, situato su terreno demaniale. Sparsi per la citt\u00e0 e nelle frazioni ci sono campetti e strutture private per il calcio a cinque, il basket, la pallavolo, la pallanuoto, il tiro con l'arco e il tennis. Nelle palestre scolastiche e in locali parrocchiali si sono praticati atletica leggera, tennistavolo, badminton."}
{"id": "32701", "revid": "533647", "url": "https://it.wikipedia.org/wiki?curid=32701", "title": "Mirto (Italia)", "text": "Mirto (\"Mirtu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\n\u00c8 denominato uno dei \"quattru paisi di li funci\" insieme a Frazzan\u00f2, Longi e Galati Mamertino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Mirto fa parte delle seguenti organizzazioni sovracomunali: regione agraria n.8 (Colline litoranee di Patti).\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Dilettantistica Mirto\" che milita nel girone del comitato Siciliano di Barcellona P.G di 3\u00aa Categoria."}
{"id": "32704", "revid": "292162", "url": "https://it.wikipedia.org/wiki?curid=32704", "title": "Monforte San Giorgio", "text": "Monforte San Giorgio (\"Munforti\" in ) \u00e8 un comune italiano di abitanti della citt\u00e0 metropolitana di Messina in Sicilia.\nGeografia.\nSorge a 260 metri sul livello del mare, nella Valle del Niceto e sulle prime pendici dei monti Peloritani.\nStoria.\nLo storico Tommaso Fazello documenta il centro due miglia distante da Gualtieri Sicamin\u00f2, quest'ultima dista sei miglia dal castello di Milazzo, leggermente ad est rispetto alla cittadina di Santa Lucia del Mela. Nel breve raggio di un paio di miglia le cittadine di Condr\u00f2, Roccavaldina, Maurojanni, Venetico e Rometta.\nCultura.\nIstruzione.\nTutte le scuole presenti nel territorio comunale fanno parte dell'Istituto Comprensivo di Torregrotta.\nEconomia.\nL'economia si basa sull'agricoltura; principalmente sulla coltivazione di agrumi e ulivi, oltre che sulla pesca sbergia. \nIn crescita sono i servizi e il settore terziario.\nInfrastrutture e trasporti.\nLe principali arterie che servono il comune sono la Strada statale 113 Settentrionale Sicula nella frazione Marina e la strada provinciale n.60 che da Torregrotta consente di raggiungere Monforte San Giorgio.\nLa fermata ferroviaria pi\u00f9 vicina \u00e8 la stazione di Torregrotta, lungo la direttrice Palermo-Messina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Monforte San Giorgio fa parte della regione agraria n.9 (Colline litoranee di Milazzo).\nIl comune di Monforte San Giorgio \u00e8 stato inserito tra le \"100 Mete d'Italia\" per l'anno 2017 ricevendo il Premio \u201cVite\u201d destinato alla meta d\u2019Italia che ha saputo esaltare e trasmettere, attraverso la conoscenza e la sopravvivenza del folclore, i colori e i sapori del proprio territorio."}
{"id": "32705", "revid": "292162", "url": "https://it.wikipedia.org/wiki?curid=32705", "title": "Mongiuffi Melia", "text": "Mongiuffi Melia (\"Miciuffi Mel\u00eca\" in ) \u00e8 un comune italiano di abitanti della citt\u00e0 metropolitana di Messina in Sicilia.\nSi tratta di un comune sparso, la cui sede si trova nell'abitato di Melia.\nGeografia fisica.\nCentro esteso sul versante meridionale dei monti Peloritani, dista da Messina sud e da Catania nord.\nStoria.\nGi\u00e0 casali dipendenti da Taormina, Mongiuffi e Melia nel 1643 furono ceduti al messinese Giuseppe Barile. Appartennero poi a Pancrazio Corvaja e ai Rao.\nNel 1929, durante il regime fascista, al Comune di Mongiuffi Melia fu incorporato quello di Roccafiorita; fu poi scorporato nel 1947.\nSociet\u00e0.\nReligione.\nLa religione predominante \u00e8 quella cattolica. Il paese fa parte dell'arcidiocesi di Messina-Lipari-Santa Lucia del Mela.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Mongiuffi Melia fa parte delle seguenti organizzazioni sovracomunali: regione agraria n.3 (Alto Fantina e Alto Mela).\nSport.\nL'Associazione Sportiva Dilettantistica Mongiuffi Melia disputa il campionato di Serie D di calcio a 5."}
{"id": "32706", "revid": "125641626", "url": "https://it.wikipedia.org/wiki?curid=32706", "title": "Montagnareale", "text": "Montagnareale (\"Muntagnarriali\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nDista 69 chilometri da Messina e 172 da Palermo. Il paese \u00e8 situato sui Nebrodi settentrionali, nel gruppo dei monti dei Saraceni.\nStoria.\nIl paese si chiamava in origine Casale della Montagna, era alle dipendenze di Patti, comune limitrofo, insieme ad altri casali; fra questi era il casale pi\u00f9 grosso e pi\u00f9 importante, poich\u00e9 forniva prodotti che venivano esportati dai Pattesi anche all'estero. La principale attivit\u00e0 era costituita soprattutto dall'allevamento di maiali e di pecore, oltre alla coltivazione intensiva di castagne e fichi ed una fiorente industria della seta e del lino.\nRaggiunta una certa prosperit\u00e0 e ricchezza, il Casale della Montagna mal tollerava il dominio pattese. Nel 1636, Filippo IV di Spagna, impegnato nella guerra contro la Francia, si rivolgeva alle citt\u00e0 dei suoi Stati, tra le quali si annoverava Patti, implorando soccorso in denaro. La lettera di Filippo IV arrivava a Patti quando la citt\u00e0 era minacciata dalla separazione del pi\u00f9 importante dei suoi casali, cio\u00e8 l'odierna Montagnareale. Con l'appoggio di Don Basilio Sidoti, nobile messinese e membro del Consiglio patrimoniale, il Casale della Montagna lavorava da tempo per ottenere l'autonomia. Malgrado le proteste e le minacce della citt\u00e0 di Patti di non contribuire alle richieste di aiuto del re Filippo IV, la separazione da quest'ultimo fu accettata a condizione che i montagnarealesi pagassero alla Corte Regia quattromila scudi.\nNell'ottobre del 1636, il Casale della Montagna era gi\u00e0 autonomo e assumeva il nome di Montagna Reale o Regia, ad indicare la liberazione dal dominio pattese e la diretta dipendenza dal Regio Demanio. Al territorio di Montagnareale veniva aggiunto il feudo della Rocca, che apparteneva alla citt\u00e0 di Patti. Contro il parere dei patrizi montagnarealesi, Montagnareale fu poi venduta a Don Antonio Scribano, genovese, il quale, il 13 luglio 1639, la rivendette a Don Basilio Sidoti, che ne prese possesso col titolo di Duca. Sotto il governo degli Ansalone, e successivamente dei Vianisi, Montagnareale si svilupp\u00f2 economicamente e demograficamente. Nonostante le pesti, le carestie, i terremoti, come quello terribile del 1693, la popolazione aument\u00f2.\nLa \"jus populandi\" portava verso i comuni feudali, fra cui Montagnareale, parte della popolazione delle citt\u00e0 e delle terre demaniali. Questo fenomeno provoc\u00f2 il trasferimento a Montagnareale di numerosi braccianti e coloni ed anche di famiglie pattesi.\nNel corso della Seconda Guerra Mondiale il paese fu vittima di un bombardamento che coinvolse anche il paese confinante Patti, il centro storico di Montagnareale non ne risent\u00ec per\u00f2 poich\u00e9 furono coinvolte solo alcune contrade. Se non fosse stato per un anonimo cittadino che convinse i generali tedeschi, sarebbe stata posizionata una contraerea nel centro del paese, fatto che probabilmente l'avrebbe distrutto.\nSimboli.\nLo stemma del Comune di Montagnareale \u00e8 stato concesso con decreto del presidente della Repubblica del 13 febbraio 2006.\nMonumenti e luoghi d'interesse.\nNel paese e sul territorio di Montagnareale vi sono parecchi luoghi da visitare. Uno dei pi\u00f9 suggestivi \u00e8 il Mulino di capo, bene acquistato dal comune negli anni '80 e restaurato, che \u00e8 diventato meta di turisti, scolaresche e studiosi. A differenza di tutti gli altri mulini che sono presenti lungo il corso del torrente Montagnareale, questo \u00e8 l'unico ancora perfettamente funzionante; l'alimentazione avviene con l'acqua del torrente che, dopo essere stata raccolta nel grande recipiente in muratura facente parte del fabbricato e nella vasca che si trova a monte, una volta aperta la saracinesca (grosso rubinetto), va ad azionare una ruota orizzontale, con pale in legno che a sua volta tramite apposite cinghie aziona il mulino in pietra. Nel mese di agosto ospita serate danzanti e di piano bar durante le quali \u00e8 permesso l'accesso al suo interno dove si trova anche il museo. Altro luogo suggestivo \u00e8 Rocca Saracena, una pineta con in mezzo un fabbricato (rifugio) e tanti tavoli e sedili in legno tutto intorno, divenuta meta di scampagnate, gite e lunghe passeggiate per i Montagnarealesi, gli abitanti dei paesi vicini ed i turisti. \nAll'interno del paese vi sono tre chiese: in centro la Chiesa Madre, dedicata alla Madonna delle Grazie, festeggiata e portata in processione il 15 agosto in spalla per le vie del paese da 24 flagellanti\u2014uomini vestiti di bianco e scalzi che dalla porta principale della chiesa si portano fino all'altare camminando sulle ginocchia e percuotendosi le spalle con delle catene, e quindi, dopo aver preso la comunione, si mettono in spalla la Madonna del peso di 24 \u201ccantara\u201d (circa 1.900 chilogrammi) e la portano in giro per il paese. Nella piazza omonima \u00e8 situata la Chiesa di Santa Caterina, e nella parte alta del paese la Chiesetta di San Sebastiano immersa in un'oasi naturale ricca di pini e cipressi, dove si snodano i \u201cSentieri dello Spirito\u201d, luoghi ove sono stati collocati due busti, rispettivamente di Papa Giovanni XXIII e di Papa Giovanni Paolo II; di fronte alla chiesetta \u00e8 stata anche collocata una grande statua del Cristo Risorto, rivolta verso il paese e verso il suggestivo Golfo di Patti. Ogni contrada ha la propria Chiesetta: in Contrada Laurello troviamo la Chiesa di San Basilio, in Contrada Santa Nicolella troviamo la Chiesa dedicata alla Madonna del Tindari, in Contrada Bonavita una Cappella dedicata a Santa Lucia e in contrada San Giuseppe la Chiesa dedicata allo stesso Santo.\nMonumento ai Caduti - Dedicato al Cap Pilota Gioacchino Aragona\nNell'anniversario del 70 anno dalla nascita del capitano pilota del 6 stormo Gioacchino Aragona, il comune di Montagnareale in sinergia con l'Aeronautica militare e la famiglia Aragona, ha chiesto ed ottenuto una deriva di un F 104 starfighter con i colori del 6 stormo 154\u00ba gruppo a cui apparteneva il pilota.\nIl monumento ai caduti ricorda la tragica scomparsa avvenuta il 25 settembre 1975 dopo un'esercitazione svoltasi nella base di Bitburg, in Germania, durante il volo di trasferimento per il rientro a Ghedi (BS) a bordo del velivolo F 104. In quel fatidico incidente persero la vita il Tenente Colonnello Franzoni, il Capitano Lanzo, il Capitano Sola ed il Capitano Aragona, le cui spoglie sono custodite a Roma nel \"Tempio Sacrario\" sito presso il Cimitero Monumentale del Verano.\nIl monumento \u00e8 posto all'ingresso del cimitero di Montagnareale a ricordo di tutti i caduti che sacrificano la loro vita ed \u00e8 il simbolo di attaccamento alla patria e ai valori sani della vita.\nCultura.\nDurante il periodo estivo a Montagnareale si tengono parecchie manifestazioni che attirano sempre molto pubblico, tra queste spiccano la processione della Madonna delle Grazie, di cui abbiamo parlato prima, la \u201cSagra dei maccheroni\u201d che si tiene ogni 10 agosto, la \"Sagra delle polpette\" e la \"Sagra dei cannoli\". La \u201cSagra della castagna\u201d, che \u00e8 ormai giunta alla sua 40\u00aa edizione, non si svolge durante il periodo estivo, bens\u00ec l'ultima domenica di ottobre; vengono distribuite gratuitamente agli intervenuti caldarroste e la sagra \u00e8 ormai diventata famosa in tutti i comuni vicini attirando ogni anno moltissima gente in paese. Ogni anno a Montagnareale vengono ad esibirsi cantanti famosi: negli ultimi anni si sono esibiti i Nomadi, gli Stadio, Fabio Concato, Toto Cutugno, Ivana Spagna, nel 2007 Irene Grandi che ha attirato quasi 10000 persone nel campo sportivo del piccolo comune nebroideo, Angelo Branduardi e nel 2012 Dolcenera, finalista del Festival di Sanremo di quell'anno. I giovani del paese cominciano a farsi avanti nel proporre nuove manifestazioni, tra le quali spicca il \u201cTorneo dei carretti\u201d, dove i partecipanti corrono per una discesa del paese con dei veicoli, che hanno come ruote dei cuscinetti a sfera, costruiti da loro stessi.\nMontagnareale: il paese delle fontane.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Montagnareale fa parte delle seguenti organizzazioni sovracomunali: regione agraria n.8 (Colline litoranee di Patti).\nSport.\nCalcio.\nLa principale squadra di calcio della citt\u00e0 \u00e8 l\u2019\"A.S.D. Polisportiva Montagnareale\" che ha militato nel girone D siciliano di 2\u00aa Categoria fino al 2014. Nella stagione 2013/2014, vincendo il campionato, \u00e8 arrivata la storica promozione in Prima Categoria. Nella stagione 2014/2015 riesce a centrare l'obbiettivo salvezza, riuscendo a rimanere in Prima Categoria per un altro anno."}
{"id": "32710", "revid": "533647", "url": "https://it.wikipedia.org/wiki?curid=32710", "title": "Motta d'Affermo", "text": "Motta d'Affermo (\"a Motta\" in ) \u00e8 un comune italiano di abitanti della citt\u00e0 metropolitana di Messina in Sicilia.\nFa parte del Consorzio intercomunale Valle dell'Halaesa, insieme ai comuni di Pettineo, Tusa e Castel di Lucio e Mistretta e con il Comune di Tusa dell'Unione dei Comuni \"Costa Alesina\". A livello religioso il territorio appartiene alla diocesi di Patti con le sue due parrocchie dedicate a Maria Santissima degli Angeli nel centro e a Maria Santissima Assunta nella frazione Torremuzza.\nStoria.\nMotta D'Affermo ha origine come piccolo insediamento sorto dalla diaspora degli abitanti di Halaesa in et\u00e0 tardo-imperiale romana e con la successiva colonizzazione bizantina (VII-IX secolo). Infatti Sparto, antico nome del centro, \u00e8 un toponimo di chiara derivazione ellenica, dato che sia nel greco antico sia in quello moderno significa ginestra (\u03a3\u03c0\u03ac\u03c1\u03c4\u03bf), ancora oggi l'arbusto caratterizza fortemente le colline del territorio di Motta, soprattutto durante la primavera.\nDopo la dominazione araba (827-1091), Ruggero gran Conte, tra la fine dell'XI e l'inizio del XII secolo ripopol\u00f2 numerosi insediamenti con coloni lombardi, e con coloni pugliesi e calabresi provenienti dai territori gi\u00e0 sotto il dominio e l'influenza normanna. In questa ricolonizzazione fu coinvolto anche il vecchio casale di Sparto, intanto entrato sotto il dominio di uno dei 136 cavalieri che accompagnavano il normanno.\nIl primo esponente feudale di cui si abbia notizia fu Roberto de Sparto che nel 1266, per sostenere la causa legittima di Manfredi, venne sconfitto con altri cavalieri a Benevento da Carlo d'Angi\u00f2 e venne espropriato del dominio del casale. Sparto, nel 1270, veniva affidato a Hugues de Brusa, un soldato mercenario francese.\nNel 1272 il maestro delle regie difese Dreuv de Lazabard (Zavaterius) viene nominato signore di Sparto. Nel 1278 il monaco basiliano Pafnuzio del cenobio di Santa Maria di Sparto \u00e8 nominato da papa Niccol\u00f2 III, egumeno di Santa Maria della Grotta di Palermo. Nel 1282, nella colletta di Pietro d'Aragona, Sparto figura come localit\u00e0 in grado di fornire 5 arcieri.\nNel 1296 Giovanna Chiaramonte \u00e8 titolata come signora del casale nel catalogo dei baroni di re Giacomo. Nel 1344 Costanza Chiaramonte vende il casale a Blasco D'Alagona. L'atto di vendita costituisce il primo documento descrittivo del territorio. Nel 1375 il casale \u00e8 ceduto da Artale D'Alagona a Raimondo Ripa, che ne ratifica il possesso solo sulla carta.\nIntorno al 1380 un cavaliere, Muchius Albamonte alias de Fermo, ripopola il casale, ristruttura il castello e si proclama signore e barone della Motta di Sparto. Nel 1392 Muchius viene ucciso durante alcuni scontri e la moglie Margherita Ventimiglia rivendica il possesso del feudo. Nel 1397 durante il riparto delle tasse re Martino fa cambiare il nome in Motta di Fermo. \nIl nome Motta accomuna molti altri paesi italiani anche se i motivi di queste omonimie sono certamente molto diversi. A livello etimologico il vocabolo pu\u00f2 derivare dall'antico provenzale \"mota\", opera di difesa di un castello o anche dal francese \"mote\", altura munita di castello, collina, diga. Nomi simili sono presenti anche in altre lingue romanze come lo spagnolo o il portoghese o in quelle germaniche sia antiche che moderne. \u00c8 probabile che nel nostro caso si faccia riferimento alla parte superiore dell'abitato (in dialetto chiamato \"fascieuddu\") che si caratterizza per una disposizione fusiforme delle abitazioni e che era circondato da spesse mura in difesa della fortezza che si trova in una posizione strategica ed era utilizzata per il controllo di un vasto territorio.\nNel 1452 Giovanni Albamonte viene nominato barone di Motta de Firmo. Uno dei suoi figli, Guglielmo Albamonte, figura fra i tredici campioni italiani che parteciparono alla eroica Disfida di Barletta.\nNel 1380 tra le prime iniziative si deve ricordare la costruzione della chiesa di Maria SS. degli Angeli. Questa, essendo la Matrice, era costruita a spese della \"universitas\" ed era luogo di culto e di riunione per il popolo soprattutto quando si dovevano prendere delle decisioni importanti. Uno di questi eventi fondamentali fu la stipula dei Capitoli tra il consiglio civico ed il barone Giovanni Elia Minaguerra de Albamonte celebrata nel 1544 all'interno della stessa chiesa.\nA quel tempo Motta era gi\u00e0 una realt\u00e0 importante con la sua fortezza, le sue chiese, i suoi edifici pubblici, le case dei borghesi e dei popolani. Ma fu negli edifici di culto e nei loro arredi che la comunit\u00e0 espresse il meglio delle sue possibilit\u00e0, anche perch\u00e9 tali edifici erano luoghi sacralizzati dalla sepoltura dei cittadini che, intanto, distinguendosi nelle varie attivit\u00e0 dell'artigianato e dell'agricoltura, si erano organizzati in piccole societ\u00e0 di mutuo soccorso e confraternite. Tra le chiese che furono frutto dell'iniziativa di queste associazioni ricordiamo la grande chiesa di San Rocco (1575) e le chiese di San Sebastiano e San Luca (XVI secolo), queste ultime due non pi\u00f9 esistenti.\nNel 1557 il feudo passa a Vincenzo Bonaiuto. Nel 1607 il re Filippo III addirittura elegge marchesato, in favore di Modesto Gambacurta, la baronia di Motta di Fermo. Nel 1632 il feudo risulta propriet\u00e0 del Monte dei Pegni di Palermo. Nel 1633 Gregorio Castelli acquista il Marchesato di Motta, che diventa prerogativa del suo Casato per pi\u00f9 di tre secoli con il titolo di Principe di Torremuzza, Signore e Marchese di Motta. Tra i suoi successori da ricordare Mons. Gioacchino Castelli, vescovo di Cefal\u00f9, e Gabriele Lancillotto Castelli (1727-1792), grande archeologo, mecenate e direttore e ispiratore della Real Accademia degli Studi di Palermo (Universit\u00e0).\nNel frattempo nel 1812 la feudalit\u00e0 veniva abolita e il paese si organizzava in comune autonomo. Nel 1844 avvenne il passaggio del centro dalla diocesi di Cefal\u00f9 alla diocesi di Patti. La popolazione si accrebbe particolarmente tra la met\u00e0 del Settecento ed il successivo XIX secolo.\nNel corso del XX secolo il paese ha conosciuto il triste fenomeno dell'emigrazione. Dapprima i massicci flussi migratori si sono diretti verso gli Stati Uniti e l'Argentina, poi, a partire dagli anni cinquanta e sessanta, verso le regioni industrializzate del nord e del centro Italia. A causa di questo fenomeno il paese si \u00e8 ridotto alle attuali dimensioni.\nGeografia antropica.\nFrazioni.\nNel comune esiste una sola frazione, Torremuzza, che si trova sulla costa a 4\u00a0km dal centro di Motta d'Affermo.\nLa frazione si trova a e vi risiedono appena 148 abitanti (Istat 2010).\nTra i monumenti della piccola borgata marinara si segnala la chiesa dedicata a San Giuseppe e la Torre poco distante che fa parte delle opere militari edificate quali Torri costiere della Sicilia\nDal 16 giugno 1895, data di apertura all'esercizio del tronco ferroviario Tusa - Capo d'Orlando, e fino al 30 maggio 1987 era regolarmente attiva una fermata ferroviaria, \"Torremuzza-Reitano\", posta al km 95+635 della direttrice ferroviaria Palermo-Messina. Era provvista, unicamente, di banchina per salita e discesa viaggiatori. Poco prima della sua dismissione, vi fermavano sei treni locali al giorno.\nMonumenti e luoghi d'interesse.\nGli edifici pubblici pi\u00f9 importanti del comune sono:\nGli edifici ed i monumenti religiosi pi\u00f9 importanti sono:\nGli edifici religiosi principali non pi\u00f9 esistenti:\nCastello.\nEsistente sin dal 1260. Ampliato nel 1380. Modificato dal 1652 al 1668. Rinnovato nella distribuzione e rivestito di stucchi dal 1738 al 1815. Parzialmente demolito e ricostruito dal 1954 ad oggi.\nPalazzo Minneci.\nCostruito nel XVII secolo e ampliato nel settecento. Negli ultimi anni si sono verificati dei crolli che hanno in parte diroccato il complesso, ma ancora si pu\u00f2 cogliere la maestosit\u00e0 del palazzo. Popolarmente questo edificio viene chiamato \" i casi ranni\". Attualmente si sta predisponendo un progetto per il restauro e la fruizione di questo importante luogo che rappresenta una parte importante del patrimonio artistico del paese.\nEdifici religiosi.\nChiesa madre.\nQuesto edificio di notevolissima importanza storica, architettonica, artistica e culturale \u00e8 dedicato a Maria SS. degli Angeli. La chiesa fu edificata nel 1380 e rifondata ed abbellita nel 1453 (come si pu\u00f2 leggere in un'iscrizione sul retro della chiesa). Ampliata nella struttura nel 1647; nel 1706 viene costruita la cappella del Crocifisso su progetto di G. D'Avijeni e nel 1712 il presbiterio. Nel 1765 venne realizzata la volta e nel '73 su progetto di Giovan Francesco D'Alessandro viene interamente stuccata. Il nuovo prospetto principale fu realizzato dal 1812 al 1814 su progetto del famoso architetto Giuseppe Venanzio Marvuglia (1809). L'ingresso laterale \u00e8 incorniciato invece da un portale di epoca molto precedente. Nel 1831 si realizza il nuovo campanile. \u00c8 stata restaurata dal 1995 al 1998.\nNel grande interno basilicale a tre navate divise da 12 colonne in pietra locale con profondo presbiterio ed ampie cappelle si segnalano il fonte battesimale in marmo di Carrara (sec. XVI), le tela della \"Piet\u00e0\" (1610) e quella realizzata dal famoso un autore fiammingo Guglielmo Walsgart che rappresenta \"L'Immacolata Concezione\". Inoltre sono degne di nota le numerose tele e statue lignee che vanno dal secolo XVI al XIX, il pulpito, il coro ligneo realizzato da mastro Benedetto Bevilacqua da Palermo, la cantoria al di sopra dell'ingresso. Da segnalare il Ciborio in legno rivestito di oro zecchino (1681), la statua di S. Giuseppe con il Bambino di Michelangelo da Catania (1652) e la grande pala d'altare di Antonio Mercurio \"L'assunzione di Maria SS e gli apostoli\" (6,5 X 3,5\u00a0m). In quest'ultima opera sembra sia presente anche la mano di Gaetano Mercurio, padre dell'autore e anch'egli valente ed apprezzato pittore. \nSingolare \u00e8 anche la bella Vara barocca di San Sebastiano, realizzata nel 1619 e recentemente restaurata, che viene utilizzata per portare il Santo per le vie del paese in occasione delle processioni.\nSotto il pavimento sono visitabili inoltre i grandi ambienti della cripta, in cui si conserva anche il corpo mummificato di una neonata ritrovato durante i restauri. Dal retro della chiesa, da un'ampia balconata in pietra si pu\u00f2 dare un'occhiata allo stupendo panorama della parte bassa del paese, delle colline e del mare.\nChiesa di San Rocco.\nEdificata nel 1657, \u00e8 dedicata al Santo protettore di Motta. Il portale monumentale \u00e8 del 1697 (opera di G. D'Avijeni), il transetto e la cupola furono realizzati dal 1712 al 1716, insieme ai primi lavori di stuccatura. Nel 1764 iniziarono i lavori per la nuova stupenda facciata e il campanile, ultimato nel 1776. Sulle due porte pi\u00f9 piccole, corrispondenti alle due navate laterali, si pu\u00f2 leggere la frase che rappresenta l'orgoglio e la fede dei mottesi verso il \"loro\" Santo: \"O FOELIX PATRIA DIGNA, TALI TANTOQUE PATRONO\", in italiano \"Felice la patria degna di un tale e tanto grande Patrono\". Il grande architetto trapanese Andrea Gigante elabor\u00f2 un progetto per gli stucchi realizzato nel 1783. Clemente Lo Cascio nel 1818 fin\u00ec di stuccare la chiesa con l'ordine corinzio delle colonne. Negli stessi anni si porta a compimento anche il coro in legno. Nel 1843 su progetto dell'architetto Ragonese fu realizzato il nuovo altare maggiore in marmo e pietre dure. L'interno \u00e8 a croce latina, a tre navate divise da 12 colonne corinzie.\nTra le tante opere d'arte conservate al suo interno si ricorda la statua del protettore San Rocco (1613-20) di Antonio Pellegrino, modificata da Francesco Li Volsi, l'Addolorata (Filippo Quattrocchi 1783), il SS. Crocifisso e altre statue e dipinti dei secoli XVII e XVIII, oltre alla statua della Madonna del Rosario di Francesco Campita del 1642, tutta rivestita in oro zecchino, conservata nella cappella di fondo alla sinistra del presbiterio. Nella cappella a destra si pu\u00f2 ammirare la cappella del SS. Sacramento con il ciborio in legno rivestito di oro zecchino, simile a quello della chiesa madre. Da segnalare inoltre la pala d'altare \"La Madonna in gloria tra i santi\" di Antonio Mercurio (secolo XVIII) che si ricorda per le sue grandi dimensioni (6m X 3m). Antonio Mercurio \u00e8 autore anche delle altre tele ed affreschi presenti nella chiesa. Tra le opere pi\u00f9 particolari sono degne di nota anche la grande Vara di San Rocco e l'Urna di Ges\u00f9 morto del venerd\u00ec Santo.\nL'edificio negli anni 2008-2009 \u00e8 stato oggetto di un ciclo di restauri che ha riportato alla luce i colori originali della facciata e gli stucchi dell'interno. In questa occasione sono stati realizzati in pietra locale il nuovo altare ottagonale e l'ambone.\nChiesa di San Pietro.\nCostruita nel XIII secolo e dedicata al principe degli Apostoli si trova nella stessa piazza del castello. Fu modificata in parte a partire dal 1778 con l'aggiunta del portale, della rampa monumentale (opera di M. Zappal\u00e0) e della volta a botte. All'interno nel presbiterio in una nicchia al di sopra dell'altare maggiore si pu\u00f2 ammirare la statua di San Pietro, ed altre opere pittoriche e lignee. Recentemente \u00e8 stata realizzata la nuova pavimentazione della piazza antistante e delle strade limitrofe.\nChiesa della Madonna delle Grazie.\nFu costruita nel 1649, modificata nel 1823 e restaurata nel 1987. All'Interno si ricordano la tela della Madonna delle Grazie di J. Brusca rappresentante la titolare e anche uno scorcio del paese dei secoli passati e la statua della Vergine SS, di recente realizzazione. Si trova nel centro storico, nelle vicinanze del castello. La chiesa ha subito un nuovo restauro nell'anno 2011.\nChiesa di Sant'Antonio Abate.\nEdificata nel 1549. Ampliata nel 1811 con la costruzione dell'abside. Stuccata con delicate decorazioni neoclassiche nel 1852. Al suo interno a navata unica e tetto in legno con travi si conserva la statua del Santo titolare. La semplice facciata \u00e8 ornata da un portale ad anelli che ricorda lo stile romanico e da un piccolo campanile.\nOratorio di San Filippo Neri.\nGi\u00e0 chiesa di San Rocco. Edificato intorno al 1575, in seguito a una violenta epidemia di peste. Trasformato in sede della confraternita delle Anime del Purgatorio dopo la costruzione di una chiesa nell'attiguo sito (1657). La zona presbiteriale \u00e8 stata stuccata nel 1718 dal grande stuccatore Pietro Antonio Aversa, collaboratore dei Serpotta, e l'aula nel 1742. Vito D'Anna vi dipinse la pala d'altare che rappresenta \"L'estasi di San Filippo Neri\".\nChiesa di Santa Maria Annunziata.\n\u00c8 conosciuta popolarmente con il nome di chiesa del convento. Costruita intorno al 1850 in sostituzione dell'abbazia rurale di Santa Maria di Sparto, \u00e8 stata stravolta completamente nel 1965. All'interno si segnala l'opera gaginiana che rappresenta la \"Madonna con il bambino\" del XVI secolo posta nella cappella del presbiterio e interessanti quadri ad olio su tela nelle cappelle laterali. Nella navata si trova la statua di San Luca evangelista, patrono del paese, qui trasportata dopo la distruzione della chiesa a lui dedicata. Deve essere segnalato anche un prezioso reliquiario del XV secolo contenente una reliquia del Santo Patrono. \nSi trova nella piazza pi\u00f9 importante del paese, piazza San Luca, proprio di fronte al palazzo municipale. La facciata \u00e8 ornata da un portale in pietra locale preceduto da una scalinata e da due campanili gemelli.\nChiesa di Santa Croce.\n\u00c8 un'antica chiesetta rurale posta a pochi chilometri dal centro abitato, raggiungibile tramite una buona strada asfaltata. La chiesa \u00e8 caratterizzata dalla semplicit\u00e0 sia all'esterno che all'interno, in cui si conserva un venerato Crocifisso in legno. La seconda domenica di settembre si svolge la festa con la processione di Santa Croce.\nConvento di Santa Maria di Sparto.\n\u00c8 conosciuto anche con il nome di San Cataldo dalla contrada omonima. Il convento si trova in stato di abbandono a fronte dell'abitato; viene identificato con il cenobio bizantino di S. Maria di Sparto, poi passato all'ordine benedettino e abbandonato nel secolo XVIII. L'edificio presenta le forme assunte intorno alla met\u00e0 del ' 700 quando pass\u00f2 ai signori di Motta; l'antica chiesetta absidata \u00e8 oggi invasa da un selvatico e pittoresco groviglio di piante.\nIl Calvario.\n\u00c8 una struttura formata da tre altari con tre croci che rappresentano appunto le tre croci presenti sul Golgota. Si trova in uno dei punti pi\u00f9 alti del paese e questo monumento fa parte, insieme ad altri tre, delle quattro croci che si trovano all'estremit\u00e0 del paese, da cui durante la processione del SS. Crocifisso del 3 maggio si svolge la benedizione del paese e delle campagne con la reliquia della S. Croce.\nChiesa di San Luca.\nDella chiesa si ha notizia gi\u00e0 nel 1538. Nel 1601 venne realizzata la navata laterale. Restaurata nel 1719 e alla fine dell'Ottocento. Con una sciagurata decisione fu demolita nel 1964, per far posto al palazzo municipale.\nChiesa di San Carlo.\nEsistente fin dai primi del Cinquecento. Ampliata nel 1654 e stuccata nel 1720. Ristrutturata dal 1806 al 1815. Intorno al 1950 croll\u00f2 il tetto e invece di essere ristrutturata, nel 1962 fu demolita per far posto al salone parrocchiale.\nMonastero di Santa Maria degli Angeli.\nIstituito nel 1549, riedificato dal 1749 al 1760. Nel 1949 croll\u00f2 una parte della chiesa che venne demolita del tutto. Una parte dei marmi e lo splendido altare maggiore vennero trasportati nella chiesa di San Rocco. Nel 1980 vi si edific\u00f2 la casa canonica.\nManifestazioni religiose.\nLe principali manifestazioni che si svolgono nel corso dell'anno sono:\nAltre manifestazioni:\nIl paesaggio, la flora e la fauna.\nLa Sicilia \u00e8 un luogo a cui si associano, per identificarla, aggettivi come brulla e arida. Non \u00e8 il caso del territorio mottese che si presenta come un territorio ricco di vegetazione di vario tipo e con ampia scelta di panorami che vanno dal livello del mare fino ai 950\u00a0m di monte S. Cuono. Il centro abitato si trova ad un'altitudine di poco pi\u00f9 di 600 metri.\nLa natura arenaceo-argillosa delle montagne ha consentito agli agenti erosivi il modellamento in forme morbide ed arrotondate, anche se interrotte da qualche affioramento calcareo. La costa del territorio comunale, formata prevalentemente da ciottoli di varia dimensione, \u00e8 lunga circa 8\u00a0km e va dalla foce del fiume Tusa alla frazione Torremuzza.\nFino ad un'altitudine di 500\u00a0m domina la coltura dell'ulivo, spesso con maestosi alberi millenari, tra cui svettano anche castagni, pini e cipressi. Pi\u00f9 in alto, all'altezza del centro abitato compaiono boschetti di nocciolo, querce e latifoglie fra ampi tappeti di felci, ginestre e fiori di campo. Ai bordi delle antiche Trazzere, compaiono file di auguzzi cipressi. Caratterizzano il paesaggio anche alberi da frutto e soprattutto fichi d'India. Vicino al paese \u00e8 anche il bosco, di propriet\u00e0 comunale, che \u00e8 nato alcuni decenni fa grazie agli interventi di ripopolamento di alberi effettuati dal corpo Forestale, e che \u00e8 caratterizzato soprattutto da conifere e latifoglie. Oltre gli 800\u00a0m sono zone utilizzate storicamente a pascolo.\nMolti arbusti accompagnano con i loro colori e profumi i boschi e i pascoli; fra le specie arbustive spontanee sono presenti soprattutto il biancospino, la rosa canina, il pungitopo, la fillirea, la ginestra odorosa. La macchia mediterranea \u00e8 presente sul versante nord, in prossimit\u00e0 del mare; \u00e8 costituita da un insieme di piante cespugliose sempreverdi a foglie strette e da elementi arborei a portamento arbustivo. Fra questi ultimi con maggiore frequenza si riscontra il lentisco, la fillirea, il mirto, il corbezzolo, l'erica, l'oleastro, il citiso, i cisti. Altre piante mediterranee presenti sono lo smilace, il caprifoglio, la vitalba ed elementi arborei come la sughera, il leccio, l'alaterno e soprattutto il pino marittimo. tra le specie pi\u00f9 importanti, non proprio tipiche della macchia mediterranea sono l'olmo, l'orniello, il sorbo, il perastro, la roverella, il rovo, la ginestra spinosa. Sulle rocce calcaree \u00e8 presente l'Euforbia arborea accompagnata dall'olivastro, il bagolaro, il leccio, il lentisco e l'alaterno, mentre sulle rocce arenarie, dove l'aridit\u00e0 ed il surriscaldamento sono minori troviamo solitamente il buplero, la coronilla ed il sommaco. \u00c8 da segnalare inoltre l'abbondanza nelle campagne dell'origano, molto ricercato per il suo profumo, delle verdure selvatiche, dei funghi (prevalentemente nella stagione autunnale).\nIn questi habitat vivono numerosi piccoli mammiferi, roditori e volatili. Sono ancora abbondanti la volpe, la donnola e il furetto e poi la lepre, il coniglio selvatico, l'istrice e il porcospino. In zona sono presenti anche il ghiro, il topo guercino, il moscardino, fra cui il topo campagnolo, endemico della regione. I chirotteri (pipistrelli), pur in forte diminuzione, sono presenti con svariate specie. Tra i volatili, nelle radure e nei boschetti \u00e8 possibile incontrare con maggiore frequenza il nibbio reale, lo sparviere, la poiana, il falco pellegrino, il lanario, il gufo, il greppio, il barbagianni, la civetta, l'assiolo, il cuculo, il rondone, i corallini. Sulla costa si possono osservare frequentemente gruppi di uccelli pescatori, specie nel tratto che va da Villapiana alla foce del fiume. Intorno ai luoghi umidi e agli stagni si possono scorgere bisce d'acqua, rane, rospi e raganelle, mentre le tartarughe terrestri sono frequenti nelle zone pi\u00f9 fresche ed ombrose. Infine tra le specie animali per l'allevamento e la pastorizia ricordiamo le pecore, le capre, i bovini e i cavalli, tra cui anche il \"Cavallo Sanfratellano\".\nProdotti tipici.\nA Motta le principali occupazioni risultano essere l'artigianato, l'agricoltura e in modo minore la pastorizia. I principali prodotti tipici del mondo agricolo sono l'ulivo, da cui si ricava un ottimo olio, le nocciole, le noci, le castagne, i fichi d'India. Motta fa parte della strada dell'olio \"Valdemone DOP\". Alcuni campioni di olio analizzati dal Prof. G. Dugo dell'Universit\u00e0 di Messina, provenienti dalle coltivazioni di Santagatese di Motta d'Affermo, sono risultati di ottima qualit\u00e0. In questi campioni \u00e8 stata riscontrata un'elevata percentuale di \"polifenoli\", antiossidanti per eccellenza, che hanno effetti benefici sulla salute, oltre a conferire un particolare sapore all'olio.\nInoltre \u00e8 stata rilevata la presenza di \"tocoferoli\", vitamine del gruppo E, che svolgono un'efficiente azione nella prevenzione tumorale. Tra le produzioni artigianali si ricordano i manufatti in ferro battuto, le coperte ed i tappeti lavorati al telaio e i ricami. Resiste ancora la lavorazione artigianale di ceste, panieri ed altri oggetti realizzati in giunco o canna. Un'attivit\u00e0 in passato molto fiorente ma oggi scomparsa \u00e8 la scultura della locale pietra arenaria, presente nelle antiche abitazioni, nelle chiese, nei palazzi e nei portali. In molte famiglie \u00e8 ancora in uso la tradizione di realizzare in proprio e in modo tradizionale il sapone, ottenuto con olio extravergine di oliva.\nLa gastronomia tradizionale fa uso dei prodotti genuini della terra. Preparazioni tipiche sono le frittate con i \"sciuri l'ovu\", un tipo di fiore spontaneo di colore ciclamino che nasce in tarda primavera ed in estate, la cosiddetta \"cassata\" che non \u00e8 un dolce ma una sorta di calzone ripieno di verdura (\"geri\"), la farinata con i finocchi selvatici, la salsiccia. Altri prodotti che si preparano nelle case mottesi seguomo il ritmo delle festivit\u00e0 religiose. A Pasqua si preparano i \"varati\" con le uova e i \"cassateddi\" con ripieno di fichi secchi. Per S. Lucia \u00e8 immancabile la \"cuccia\" a base di grano e legumi. A Natale si preparano i \"rametti\" a base di nocciole e il \"torrone\". I prodotti alimentari trovano inoltre una grande espressione in quelli caseari: il dolce o piccante canestrato, il pecorino, la provola e la ricotta, vengono ancora oggi lavorate dai pastori. In passato era fiorente la produzione della manna, prodotta dagli alberi di frassino, attivit\u00e0 che per\u00f2 oggi \u00e8 del tutto scomparsa. Anche il pane casereccio viene realizzato in molti forni presenti nelle case dei mottesi.\nNel mese di agosto si svolge la sagra delle nocciole, con degustazione dei prodotti tipici e del vino locale.\nOrigano di Motta d'Affermo.\nL'origano \u00e8 una pianta perenne, appartenente alla famiglia delle labiche, che cresce facilmente nei luoghi incolti nelle regioni temperate come Motta e i comuni circostanti.\nGeneralmente viene raccolto all'inizio dell'estate ancora verde e fatto essiccare all'ombra e a temperatura ambiente. Dopo di che si pu\u00f2 conservare a mazzetti o sbriciolato. Conosciuto dall'antichit\u00e0, l'origano era molto usato nella cucina romana; con il passare del tempo il suo uso si \u00e8 esteso al resto dell'Italia. L'aroma leggermente piccante ben si sposa con l'olio d'oliva del territorio di Motta ed in molti piatti tipici. I mottesi sono grandi consumatori di origano.\nLa caratteristica di questo tipo di origano \u00e8 l'aroma intenso che lo rende unico e proprio per questo molto ricercato dai veri intenditori.\nDal punto di vista sanitario, aiuta la digestione, \u00e8 un sedativo per la tosse, purifica la bocca e la gola ed ha propriet\u00e0 cicatrizzanti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Motta d'Affermo fa parte delle seguenti organizzazioni sovracomunali: regione agraria n.7 (Colline litoranee del Tusa e del S.Stefano).\nInfrastrutture e trasporti.\nIl Comune \u00e8 interessato dalle seguenti direttrici stradali:"}
