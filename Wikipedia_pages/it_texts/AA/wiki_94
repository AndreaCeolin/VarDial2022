{"id": "34081", "revid": "125079011", "url": "https://it.wikipedia.org/wiki?curid=34081", "title": "Palosco", "text": "Palosco (\"Pal\u00f3sch\" in dialetto bergamasco) \u00e8 un comune italiano di abitanti della provincia di Bergamo, in Lombardia.\nSituato ai margini orientali della provincia di Bergamo, nei pressi della confluenza tra i fiumi Cherio e Oglio, dista circa 20 chilometri dal capoluogo orobico.\nStoria.\nLe origini antiche.\nNonostante non vi sia una documentazione scritta che ne attesti l\u2019origine, si presume che il paese sia sorto durante il periodo romano, dato che nei vicini centri era presente un\u2019importante strada di collegamento tra le citt\u00e0 di Bergamo e Brescia. La declinazione in osco, per\u00f2 potrebbe anche far pensare ad un'origine Ligure, in tal caso si dovrebbe retrodatare di duemila anni la nascita del borgo.\nIl Medioevo.\nParecchie sono invece le notizie inerenti alle vicende del paese in epoca medievale, quando il paese si trov\u00f2, in quanto terra di confine, al centro delle dispute tra le fazioni bergamasche e bresciane.\nA tal riguardo il paese si dot\u00f2 di numerose costruzioni difensive, tra cui un castello (oggi ne rimane solamente il torrione, ma pare che la tipologia di questa fortificazione sia riconducibile al raro modello \"Turris ante portam\").\nL'apice degli scontri si ebbe nel 1156 quando, durante la Battaglia di Palosco, nelle campagne del borgo si verific\u00f2 una battaglia in campo aperto tra le truppe comunali dei bergamaschi e quelle vescovili di Brescia, a causa di questioni territoriali e mancate investiture.\nLo scontro fu assai cruento e vide la vittoria delle truppe bresciane, che tuttavia non riuscirono a porre fine alla lotta con i vicini bergamaschi.\nDopo questi sanguinosi eventi il periodo medievale vide altri scontri tra guelfi e ghibellini, non paragonabili per\u00f2 alla sopra citata battaglia.\nL'et\u00e0 moderna.\nLa tranquillit\u00e0 arriv\u00f2 nei secoli seguenti, grazie all'avvento della dominazione della Repubblica di Venezia, avvenuta nel corso del XV secolo, che diede nuovi impulsi al commercio in questa terra di confine tra la bergamasca e il bresciano.\nL'et\u00e0 contemporanea.\nCon l'annessione al Regno Lombardo-Veneto il centro visse un'epoca che lo contraddistinse con il ruolo di piccolo e tranquillo centro agricolo.\nSoltanto nel corso del XX secolo l'industrializzazione e la costruzione dell'Autostrada A4 vicino al proprio territorio, riportarono il paese ad assumere un ruolo importante nella zona.\nRicorrenze.\n24 settembre: Festa della Torre. Questa festa affonda le proprie radici in un tempo lontanissimo; si celebra, nella frazione Torre Passeri, la festa della Madonna della Mercede (alla Quale si rivolgevano preghiere affinch\u00e9 i propri cari, caduti prigionieri dei Turchi, venissero affrancati). Piatto tipico \u00e8 la trippa e la cacciagione. Al termine della processione dei devoti alla Madonna, seguono fuochi pirotecnici.\nMonumenti e luoghi d'interesse.\nArchitetture religiose.\nChiesa parrocchiale di San Lorenzo.\nIn ambito religioso merita menzione la chiesa parrocchiale di San Lorenzo. Risalente al XVI secolo ma ampliata significativamente due secoli pi\u00f9 tardi, presenta importanti opere tra cui i dipinti di Gian Paolo Cavagna e di Giovan Battista Moroni, nonch\u00e9 sculture del Calegari e della famiglia Fantoni.\nChiese minori.\nSono inoltre presenti alcune piccole chiesette, che caratterizzano il territorio di Palosco: la cinquecentesca chiesa di San Pietro, ornata di numerosi affreschi, l'agreste chiesa di Santa Maria Elisabetta e la cappella della Madonna della Mercede, in localit\u00e0 Torre delle Passere.\nArchitetture civili.\nPalazzina di caccia.\nPresso la localit\u00e0 Torre Passeri \u00e8 presente la Palazzina di Caccia del celebre e fiero condottiero bergamasco Bartolomeo Colleoni.\nArchitetture militari.\nTorre delle Passere.\nSul territorio comunale molto interessanti sono i resti della torre medievale, in localit\u00e0 \"Torre delle Passere\", e del coevo castello, a testimonianza dell'importanza che il borgo aveva in quel periodo storico.\nLa localit\u00e0 della Torre delle Passere sorge tra i confini di tre paesi: Cividate al piano, Martinengo e Palosco. Il luogo dell'edificazione \u00e8 strategico perch\u00e9 situato al crocevia di importanti strade: la Valera che collega Martinengo a Pontoglio e la Calciana che collega Bergamo a Brescia. Per questo fin dall'antichit\u00e0, sulle carte geografiche appariva la Torre delle Passere e non Palosco.\nLa chiesetta fu edificata in memoria della Madonna della Mercede. Durante il settecento sotto al pavimento della cappella giacevano i resti degli abitanti del piccoli villaggio sorto accanto alla piccola cappella. Durante la dominazione del capitano di ventura Bartolomeo Colleoni fu eretto il torrione per scopi difensivi. Questo territorio nel corso dei secoli viene acquistato da vari nobili fino a giungere nelle mani dei marchesi Terzi. Da questo momento in poi la famiglia Terzi espande i propri domini e si cura dalla cappella, I marchesi creano, attigua alla struttura, un cenotafio: luogo di sepoltura dei marchesi Terzi.\nLa storia della chiesetta la possiamo ricostruire attraverso documenti scritti sui libri di Palosco: \"Palusco\" e \"PALOSCO evoluzione di un territorio Natura, Storia, insediamenti.\"\nPrimo documento scritto dalla famiglia Terzi e inviata al papa Pio VII per chiedere di poter celebrare, nella chiesetta, in qualsiasi momento, i sacramenti.\n\"Beatissimo padre,\nLi marchesi Luigi e Vincenzo fratelli Terzi di Bergamo hanno nel luogo della Torre de' passeri di Brescia una publica chiesa in campagna di loro jus patronato sotto il titolo e invocazione di invocazione di Maria Santissima della grazie nella quale fanno celebrare la Santa Messa in tutte le feste dell'anno a commodo di circa 15 famiglie di villici ivi circonvicine, per la distanza di due di strada della parrocchiale in cui nell'intermedio evvi torrente senza ponte, che nei tempi piovosi e nell'inverno non puote traggirarsi. Dal che ne viene che molte volte sono costretti a morire non solo senza ricevere li Santitissimi Sacramenti ma anche senza la necessaria assistenza d'un sacerdote.\nPer rimediare a tale disordine essi supplicanti hanno fatta fabbricare una decente casa contidua a detta loro Chiesa il Cappellano per abitazione del Cappellano della medesima, fissando a questi un congruo annuale assegnamento con l'obbligo per\u00f2 di continuamente ivi abitare e di dovere nelle circostanze e bisogno confessare, comunicare e prestare ogni debita necessaria assistenza a quelle circonvicine famiglie di villici.\nMa perci\u00f2 eseguire e per il bene spirituale di dette famiglie si rende necessario conservarsi nella Chiesa il Santissimo Sagramento per potere alle medesime nel caso di bisogno somministrare tutti li rimedi necessari per la salute dell'anima.\nSupplicano umilmente la santit\u00e0 vostra li suddetti marchese Luigi e Vincenzo fratelli Terzi ad effetto di coadiuvare per quanto possano e gli \u00e8 permesso al bene spirituale di quelle famiglie circonvicine a detta loro pubblica Chiesa graziarli della facolt\u00e0 di poter conservare nella medesima il Santissimo Sagramento previo il consenso dell'ordinario e salvi i diritti parrocchiali\".\nRiportiamo ora un documento scritto da don Pietro Mariotti alla curia vescovile di Brescia.\n\"Il sottoscritto sacerdote: Visto il grande vantaggio morale e spirituale che ne verrebbe alla popolazione della Torre. Sentito il parere della comunit\u00e0 del Reverendo Signor Vicario e di altri sacerdoti circonvicini, nonch\u00e9 di personalit\u00e0 distinte; tenuto conto della distanza della parrocchiale e che molti per impossibilit\u00e0 fisica e morale non possono adire alla parrocchia e anche per prevenire possibili e incresciose controversie\nUmilmente chiede\nA codesto Venerando Vicariato, una certa autonomia e libert\u00e0 nell'esercizio del culto e del proprio ministero sacerdotale e cio\u00e8: assistenza spirituale agli infermi, amministrazione dei SS. Sacramenti, sacra predicazione, istruzione catechistica ai piccoli e ai grandi, promozione di funzioni sacre \u201cAd fovendam pietatem\u201d come primo gioved\u00ec, venerd\u00ec, sabato di ogni mese, o in riparazione\u2026 o far chiedere qualche grazia speciale, come pure l'organizzazione della festa della Beata Vergine della Mercede, titolare della chiesina, ecc.\nChiede inoltre\nDi poter fare battesimi e funeralini di stola bianca di tutti i bambini della Torre. Il sottoscritto poi si impegna a fare opera di persuasione presso la sua gente di attaccamento e di frequenza alle funzioni parrocchiali. Fiducioso d'esaudimento sentitamente si ringrazia.\nIl richiedente Don. Pierino Mariotti - Curato della Torre\".\nOggi la chiesa della Torre delle passere \u00e8 dedicata alla Madonna delle Grazie, ma la storia ci dice che fu anche dedicata alla Madonna della Mercede, ci\u00f2 della misericordia. Contiene un bell'altare in marmo policromo di tanti colori e la pala dell'altare, restaurata nel 1900, dietro la quale ci sono i nomi delle donne che hanno offerto il restauro. Nella sacrestia ci sono degli ex voto che ricordano le grazie ricevute. In passato nella chiesetta c'era un quadro della Madonna nera di grande valore; per questioni di sicurezza \u00e8 stato spostato in un luogo protetto.\nIl giorno di festa la chiesetta viene ornata con veli bianchi e azzurri; i colori che ritroviamo nella Madonna Immacolata. \u00c8 tradizione dei paesani di Palosco e dei paesi vicini recarsi a piedi alla chiesetta, nel giorno della Madonna il 24 settembre.\nAree naturali.\nFontanile.\nSul territorio paloschese \u00e8 presente anche un esempio di fontanile visibile in localit\u00e0 Malago.\nSociet\u00e0.\nEtnie e minoranze straniere.\nSecondo le rilevazioni ISTAT, gli stranieri residenti nel comune sono 627, ovvero il 10,9 % della popolazione. Di seguito, un elenco delle comunit\u00e0 straniere pi\u00f9 consistenti presenti con il numero di abitanti e la loro percentuale:\nReligione.\nSebbene in provincia di Bergamo, la parrocchia di Palosco appartiene alla diocesi di Brescia. La parrocchia \u00e8 dedicata a San Lorenzo martire: probabilmente il culto del santo fu portato da alcuni monaci del Monastero di San Lorenzo in Cremona, i quali costituirono la primitiva chiesa intitolata al diacono martire. \nCultura.\nCinema.\nA Palosco e nel limitrofo comune di Martinengo sono state girate le scene del film di Ermanno Olmi \"L'albero degli zoccoli\", Palma d'oro per il miglior film del festival di Cannes del 1978. In tal senso, la testimonianza del passato rurale \u00e8 data dalla cascina Roggia Sale.\nEconomia.\nIndustria.\nPalosco \u00e8 ritenuta la capitale della meccanica di piccola precisione; sul territorio sono presenti numerose aziende che producono compassi sia per il mercato nazionale sia per quello europeo e mondiale.\nSport.\nCalcio.\nDopo molti anni di affiliazione alla FIGC, e militanza in 1\u00aa, 2\u00aa e 3\u00aa categoria, la principale squadra di calcio del paese \u00e8 \"ASD Or. Palosco\" collaborazione tra comune e oratorio.\nNel campionato 2019/2020 la prima squadra ha militato nel campionato dilettanti CSI.\nVolley.\nLa attivit\u00e0 pallavolistica si svolge a livello dilettantistico.\nSci.\nL'attivit\u00e0 sciistica \u00e8 garantita dal locale sci club.\nBasket\nPalosco ha una rinomata e florida squadra di basket con relativo settore giovanile."}
{"id": "34084", "revid": "57872", "url": "https://it.wikipedia.org/wiki?curid=34084", "title": "Cartigliano", "text": "Cartigliano (\"Cartij\u00e0n\" in veneto) \u00e8 un comune italiano di abitanti della provincia di Vicenza in Veneto, a 6\u00a0km da Bassano del Grappa e 27 da Vicenza, sulla riva sinistra del fiume Brenta.\nOrigini del nome.\nL'origine del nome deriva da \"fundus Cartilianus\", cio\u00e8 \"fondo della \"gens\" Cartilia\", famiglia dedita alla fabbricazione di laterizi.\nNel 589 una piena, che cambi\u00f2 il corso del Medoacus \u2014 antico nome del fiume Brenta \u2014 (prima scorreva a est di Cartigliano), allag\u00f2 buona parte del territorio.\nStoria.\nPresso il paese si svolse una battaglia sanguinosa fra Berengario e gli Ungari. Questi calarono in Italia nell'899; Berengario li affront\u00f2 sulle rive dell'Adda e li costrinse a retrocedere fino al Brenta.\nGli Ungari, vistisi a mal partito, offrirono la resa, ma il sovrano rifiut\u00f2 e fu la sua rovina. Infatti i barbari lo affrontarono, con la forza della disperazione, \"ad vadum Ungherorum\", cambiato pi\u00f9 tardi in \"vadum Teutonicorum\", ne massacrarono l'esercito.\nEra il 24 settembre dell'899: mentre i soldati di Berengario bivaccavano tranquillamente a Cartigliano, gli Ungari assalirono all'improvviso e con estrema decisione il campo che, dopo una sanguinosissima lotta, cadde nelle loro mani. L'esercito italiano and\u00f2 quasi completamente distrutto con un vero e proprio massacro.\nResi baldanzosi dalla vittoria, gli Ungari tornarono a saccheggiare l'Italia settentrionale, una citt\u00e0 dietro l'altra, Treviso, Vicenza, Bergamo, Vercelli e si spinsero fino al Gran San Bernardo. Al ritorno scesero e misero a sacco Modena, Reggio, incendiarono Nonantola e predarono Bologna.\nIl paese \u00e8 citato nel 1085 in una donazione al monastero di Santa Eufemia di Treviso.\nAppartenne ai vescovi di Vicenza e fu feudo degli Ezzelini. Dopo la loro caduta nel 1260, segu\u00ec le sorti di Bassano del Grappa ma con una sua autonomia territoriale tant'\u00e8 che nel 1278 si rivolgeva al Podest\u00e0 di Padova per risolvere una disputa dei confini con il comune di Bassano del Grappa.\nLa Chiesa parrocchiale ricordata nel secolo XII, fu rimaneggiata agli inizi del Seicento e ampliata verso la fine dell'Ottocento. Il braccio sinistro del transetto, che era l'antico presbiterio, \u00e8 decorato ad affreschi di Jacopo Bassano e figli (1575): \"Santi Pietro e Paolo\", \"Sacrificio di Isacco\", \"Cacciata dal Paradiso\", \"Crocifissione\"; nelle vele: \"Dottori della Chiesa\". Sull'altare si trova una pala di Bartolomeo Montagna: \"Madonna e santi con Padre Eterno e angeli\" (1497-98 circa).\nA Cartigliano il 24 settembre 1863 Francesco V d'Este, ultimo Duca di Modena, sciolse ufficialmente la Brigata Estense nel cortile antistante Villa Morosini Cappello. La cerimonia fu documentata fotograficamente dal veneziano Fortunato Antonio Perini e le fotografie scattate furono fra le prime fatte in Veneto ed in Italia; copie delle foto sono conservate presso il Fotomuseo Panini.\nPer l'occasione a Vienna fu coniata una medaglia commemorativa che fu distribuita alle Guardie Nobili d'Onore, agli ufficiali, ai sottufficiali ed ai soldati che erano rimasti fedeli a Francesco V d'Este negli ultimi quattro anni, dopo che il Duca era stato costretto ad allontanarsi da Modena, rifugiandosi nei territori austroungarici del Lombardo Veneto. Per questi motivi fu detta \"medaglia dell'emigrazione\".\nUna di queste medaglie \u00e8 visibile presso il Museo Civico del Risorgimento di Modena.\nAll'atto dello scioglimento, la brigata contava effettivi ancora arruolati, di cui ben (156 ufficiali e 955 militari di truppa) chiesero ed ottennero di entrare a far parte della Imperial Regia Armata Austriaca.\nSimboli.\nIl gonfalone e la bandiera sono stati concessi con il D.P.R. del 21 settembre 2011.\nMonumenti e luoghi d'interesse.\nChiesetta di San Giorgio.\nDegna di nota \u00e8 la chiesetta di San Giorgio, sita in localit\u00e0 San Giorgio a nord di Cartigliano al confine con il comune di Bassano del Grappa (di propriet\u00e0 della famiglia Zampese, visitabile).\n\u00c8 un'antica cappella, dipendente dalla pieve di Santa Maria in Colle a Bassano del Grappa, dove si organizz\u00f2 la prima vita civile e religiosa della comunit\u00e0 composta dalla popolazione longobarda che si era stabilita nel territorio.\nAlcuni storici la fanno risalire ad alcuni secoli prima dell'anno mille, ma \u00e8 nel 1262 che per la prima volta viene citata come bene degli Ezzelini a Cartigliano.\nLa chiesa presenta una facciata principale con un affresco di San Giorgio a cavallo con al suo fianco una principessa con la corona sul capo.\nVilla Morosini-Cappello.\nLa Villa Morosini-Cappello, attualmente sede municipale, fu costruita dopo il 1581 dalla famiglia Morosini, una delle pi\u00f9 antiche e prestigiose della Serenissima Repubblica di Venezia, su progetto di Francesco Zamberlan, tuttavia n\u00e9 la data n\u00e9 il nome dell'architetto sono certi. L'aspetto pi\u00f9 originale della villa \u00e8 un corpo centrale, rettangolare e su due piani.\nAl piano terra la costruzione presenta un porticato e al piano nobile una loggia ionica che, per magnificenza, non ha paragoni nella storia delle ville venete. Sia il porticato che la loggia si svolgono su tutti i lati. Al centro dei lati lunghi aggettano due avancorpi, uno verso l'area privata e l'altro verso il Brenta, che scorre poco lontano, caratteristica questa che ne fa l'unica villa veneta \"bifacciale\". Dalla loggia posta al piano nobile si poteva spaziare con lo sguardo sui possedimenti che la famiglia veneziana aveva in zona, costituiti da oltre 1000 campi, mulini e stabilimenti per la bachicoltura. L'avancorpo della facciata \u00e8 sormontato da un attico frontonato. Questa villa presenta, sia nell'esterno che nell'interno, soluzioni che, pur presupponendo l'esperienza palladiana, sono del tutto nuove e originali, per cui \u00e8 destinata a rimanere un episodio architettonico isolato e irripetuto.\nIl complesso architettonico della villa comprende un ampio giardino racchiuso da due edifici a barchessa e da un lungo muro perimetrale, interrotto ad oriente da due pilastri che ne segnano l'ingresso, e diviso a met\u00e0 dalla strada principale del paese e le barchesse, dove i rispettivi lati est sono stati adibiti ad abitazioni private.\nParco faunistico Cappeller.\nIl parco faunistico Cappeller \u00e8 un parco di 40000\u00a0m2, che ospita al suo interno centinaia di specie di animali, per i quali \u00e8 stato ricreato un habitat ideale. Ospita anche un orto botanico con pi\u00f9 di 500 specie di essenze arboree.\nTumulo degli Ungari.\nLuogo di sepoltura dei caduti della battaglia dell'899 sito in via Rive.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Cartigliano 1928\" milita nel campionato di Serie D. I colori sociali sono il bianco e l'azzurro."}
{"id": "34085", "revid": "125337335", "url": "https://it.wikipedia.org/wiki?curid=34085", "title": "Castelnuovo Scrivia", "text": "Castelnuovo Scrivia (\"Castarn\u00f6v\" in dialetto tortonese) \u00e8 un comune italiano di abitanti della provincia di Alessandria in Piemonte.\nIl comune \u00e8 situato nel Tortonese, sulla destra del torrente Scrivia, al confine con la Lombardia.\n\u00c8, forse, l'umanista Matteo Maria Bandello il figlio pi\u00f9 illustre del paese, che nel XII secolo fu oggetto d'aspre contese tra Tortona e Pavia.\nGeografia.\nCastelnuovo Scrivia sorge nella pianura tortonese, lungo la sponda destra dello Scrivia che proprio qui riceve le acque del torrente Grue. \u00c8 situato a 10\u00a0km a nord di Tortona e 30\u00a0km a nord-est di Alessandria.\nStoria.\nIl sito in cui sorge Castelnuovo Scrivia era gi\u00e0 abitato nel III millennio a.C., come hanno mostrato alcuni scavi condotti nel centro urbano. Probabilmente qui era un approdo per la navigazione sul Po, che anticamente scorreva pi\u00f9 a sud. Tracce di centuriazione e reperti di et\u00e0 romana provengono dalle zone di San Damiano, Bovera, Goide, Ova e Cad\u00e9.\nFortificato per ordine di Teodorico, re degli Ostrogoti intorno al 500, fu ampliato dal re longobardo Liutprando, nel 722.\nAlleato di Federico Barbarossa, partecip\u00f2 alla distruzione di Tortona nel 1155, ottenendo in cambio privilegi, tra i quali il diritto di esporre la bandiera comunale, ai tempi giallo-oro e bianco-argento.\nIn costante guerra con Tortona, fu per breve tempo libero comune, finch\u00e9 nel 1300 circa Castelnuovo Scrivia fu assoggettata alla compagine politica che i Visconti, gi\u00e0 signori di Milano, stavano costituendo. Da allora le sorti del borgo furono legate alla citt\u00e0 meneghina. Tra i signori che la tennero in feudo si ricordano: Bandello, Torriani, Visconti, Carmagnola e Sforza.\nIn particolare fra i feudatari va ricordato Borso d'Este, che concesse il beneficio della esenzione dal servizio militare, testimoniata dalla bandiera sulla torre.\nNel 1526 Castelnuovo viene concessa dall'imperatore Carlo V d'Asburgo al rinomato generale Alfonso III d'Avalos, marchese del Vasto. In seguito alla morte di questi pass\u00f2 al suo erede, Francesco Ferdinando d'Avalos, gi\u00e0 governatore del Ducato di Milano e vicer\u00e9 di Sicilia, il quale tuttavia cedette il feudo nel 1568 a Giovanni Battista Marino (o de Marinis), Patrizio genovese e milanese, nipote del facoltoso banchiere Tommaso Marino.\nGiovanni Battista ottenne nel dicembre del 1568 il titolo di marchese di Castelnuovo. La famiglia Marino rimase titolare del feudo sino al XVIII secolo. Nel 1778, con la morte dell'ultima esponente di questa famiglia, Maria Giovanna, il titolo pervenne al di lei figlio Carlo, nato dal matrimonio con Giovanni Battista Centurione Scotto, principe del Sacro Romano Impero e marchese di Morsasco.\nIn seguito alla pace di Vienna del 1738 Castelnuovo pass\u00f2 al regno di Sardegna.\nNel 1800, tagliato fuori dalle strade ferrate, nonostante il proliferare di filande e fornaci, Castelnuovo declin\u00f2, anche a causa della forte emigrazione verso il Sudamerica. Pagato un forte tributo di vittime alla Grande Guerra (102 caduti) e alla seconda guerra mondiale (59), sede del comando di una brigata partigiana particolarmente attiva durante la Resistenza, nel dopoguerra il paese ha ripreso vigore puntando su nuove industrie, sull'agricoltura, sul commercio e si \u00e8 rivitalizzato con una forte ondata immigratoria di 300 veneti fra il 1951 e il 1970, meridionali (soprattutto calabresi) negli anni '60 e '70 del secolo scorso e 300 da altre regioni italiane.\nIl 27 agosto 1901 un giovane Benito Mussolini tent\u00f2 invano di vincere un concorso pubblico da insegnante presso le scuole elementari di Castelnuovo Scrivia, inoltrando la domanda al Sindaco del paese che venne respinta contribuendo in parte all'avvicinamento dell'allora diciottenne verso il mondo della politica.\nEconomia.\nDa sempre l'economia del paese si basa sull'agricoltura. \nIl settore \u00e8 caratterizzato da un alto numero di aziende familiari.\nLa produzione verte soprattutto su ortaggi, molto pregiati, e frumento.\nL'industria in passato era marginale. \nNegli ultimi decenni del Novecento si \u00e8 assistito a un deciso sviluppo di piccole ma rinomate attivit\u00e0: produzione di calzature (oggi praticamente assente); di tensostrutture (Canobbio); di semirimorchi per autotrazione (Acerbi); di contenitori in plastica (Ramaplast); di strumenti musicali a fiato (Fratelli Patricola).\nDai primi anni duemila alcune di queste attivit\u00e0 o aziende si sono ridimensionate, ma rimangono ancora radicate nel territorio e importanti nell'economia della zona.\nMolto sviluppata \u00e8 l'attivit\u00e0 artigianale, specie legata all'edilizia e al suo indotto.\nNel campo dei servizi, emergono le societ\u00e0 di autotrasporto (Autosped e G &amp; A - Gruppo Gavio, Autotrasporti Santi, Breglia Autotrasporti, Setti Trasporti); commercio di sementi (Sottotetti); ingrosso ortofrutticoli (Ferrari ortofrutticoli.\nNumerose piccole e media imprese di vario tipo sono sorte o si sono trasferite recentemente nella vicina zona industriale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nDialetto.\nIl dialetto di Castelnuovo Scrivia, cos\u00ec come in tutto il Tortonese, \u00e8 di tipo lombardo-emiliano.\nEcco un famoso detto castelnovese:\n\"A Castarn\u00f6v in cu\u00e0t\u0227r i m\u00e1ngen un \u00f6v\" \"e n'in v\u0227nsa anc\u00fa na ciap\u0227\" \"ch'i la van a vend in pias\u0227\"\n\"A Castelnuovo in quattro mangiano un uovo e ne avanzano ancora un pezzo che lo vanno a vendere in piazza.\""}
{"id": "34086", "revid": "322321", "url": "https://it.wikipedia.org/wiki?curid=34086", "title": "Parzanica", "text": "Parzanica (\"Pars\u00e0nega\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato a circa 750 m s.l.m., in una posizione che sovrasta la sponda occidentale del Lago d'Iseo, dista circa 47 chilometri ad est dal capoluogo orobico.\nStemma del comune.\nLa forma dello scudo scelto \u00e8 il sannita o francese ed \u00e8 partito (diviso in due parti), sormontato da una corona in quanto la potest\u00e0 comunale \u00e8 sovrana (almeno nello stemma)\ncon alla base due rami, d'ulivo e di quercia con i relativi frutti.\nI colori araldici sono sei: rosso, azzurro, nero, oro, verde e marrone.\nSulla destra \u00e8 rappresentato il ranuncolo con i colori oro nero su campo rosso.\nIl Ranuncolo \u00e8 un fiore che vive nei terreni pi\u00f9 impervi tra le rocce ed intende rappresentare la popolazione di Parzanica che attraverso i millenni seppe vivere su un suolo tanto aspro.\nNel riquadro a sinistra in alto e rappresentato un riccio di castagna con un frutto: i colori sono l'oro, il nero e il marrone in campo azzurro. Il castagno \u00e8 l'albero che da millenni prospera a Parzanica.\nNel riquadro di sinistra in basso su campo azzurro \u00e8 la figura in oro di una torre guelfa in ricordo delle lotte trascorse in tempi lontani, ma che ricorda il carattere determinante e piuttosto bellicoso dei suoi abitanti.\nStoria.\nPoche sono le notizie storiche riguardanti questa contrada, rimasta isolata dai grandi traffici ed avvenimenti per gran parte della sua storia. Una storia fatta di piccole cose e scandita dai ritmi della natura, senza sussulti e situazioni degne di particolare nota.\nIl nome del comune si dovrebbe pronunciare Parzan\u00ecca, perch\u00e9 gli abitanti del luogo lo pronunciano con questo accento sin dall'antichit\u00e0 (Parsan\u00e9ga).\nSi pensa comunque che la storia di questo borgo parta all'incirca dal X secolo, quando il toponimo utilizzato per indicare questo territorio era \"Gromol\". Derivante dal latino \"grumus\", stava ad indicare una collina o un'altura, come altri toponimi presenti nella bergamasca, tutti riferiti a luoghi posti in prossimit\u00e0 di colli o montagne: Grumello del Monte, Gromo e Gromlongo, frazione di Palazzago.\nIl nome \"Gromol\" rimase in uso fino all'epoca medievale, quando venne sostituito dall'attuale Parzanica. Di quel periodo le cronache ci indicano che, nonostante l'isolamento, il paese fu interessato da piccole scaramucce tra fazioni avverse. Furono difatti i guelfi di Adrara ad attaccare il borgo, senza per\u00f2 provocare le distruzioni avvenute altrove.\nDa allora le cronache ci riferiscono di un paese tranquillo che ha seguito le sorti politiche del resto della provincia di Bergamo.\nFino al 1957 si poteva raggiungere Parzanica solo attraverso mulattiere, anno in cui venne realizzata la strada provinciale che collega il paese a Vigolo. Nel 1999 \u00e8 stata aperta la nuova variante panoramica che permette di raggiungere Parzanica direttamente da Tavernola.\nMonumenti e luoghi d'interesse.\nDegno di nota \u00e8 il borgo storico, che ha conservato la sua anima rurale, con scorci tipici dei secoli passati, ma anche la chiesa parrocchiale, dedicata a San Colombano edificata verso la fine del XVI secolo, che custodisce affreschi, paramenti ed arredi religiosi di buon pregio. La chiesa \u00e8 sede dell'omonima parrocchia afferente al vicariato di Predore, diocesi di Bergamo. Il campanile ospita un concerto campanario, composto da 5 bronzi in tonalit\u00e0 Mib3, \u00e8 stato fuso nel 1953 da A. Ottolina in Bergamo.\nIn posizione pi\u00f9 elevata rispetto all'abitato si trova la chiesa della Santissima Trinit\u00e0, edificata in stile romanico con affreschi del XV secolo recentemente restaurati.\nMolto caratteristico \u00e8 il borgo della frazione Acquaiolo che, posto pi\u00f9 a valle rispetto al centro, conserva ancora abitazioni in pietra, in perfetto stile rustico."}
{"id": "34091", "revid": "1543377", "url": "https://it.wikipedia.org/wiki?curid=34091", "title": "Fabbrica Curone", "text": "Fabbrica Curone (\"Fr\u00f2gna\" in piemontese, \"Fr\u00e0uga\" nel dialetto locale) \u00e8 un comune italiano della provincia di Alessandria, in Piemonte.\nFanno parte del comune le frazioni di Brentassi, Bruggi, Ca Bastardini, Caldirola, Ciossa, Costa dei Ferrai, Forotondo, Garadassi, La Gioia, Lunassi, Montecapraro, Morigliassi, Pareto, Pradaglia, Remeneglia, Salogni, Selvapiana, Serra Ponte del Mulino e le localit\u00e0 di Areglia, Case Ciossa, Frinti, La Ca, La Lubia, Laghizzolo e Torricella.\nGeografia fisica.\nIl comune \u00e8 situato nell'alta valle del torrente Curone. \u00c8 il comune pi\u00f9 orientale della regione (confina inoltre con l'Emilia-Romagna e la Lombardia).\nStoria.\nFin dall'epoca longobarda il territorio \u00e8 fra i possedimenti dell'Abbazia di San Colombano di Bobbio, inserito nel territorio della corte monastica di Casasco. Il paese sorse attorno al IX secolo come piccolo aggregato urbano intorno all'antica pieve di Santa Maria Assunta. \nDotato di castello, fu poi soggetto ai vescovi di Tortona, in seguito a bolla papale nel 1157.\nElevato al rango di feudo imperiale, fu attribuito ai Malaspina, che lo tennero fino alla soppressione (1797).\nSimboli.\nLo stemma del comune di Fabbrica Curone \u00e8 stato concesso con decreto del presidente della Repubblica del 19 ottobre 1962.\nMonumenti e luoghi d'interesse.\nPieve di Santa Maria Assunta. L'antica pieve \u00e8 un edificio romanico, composto da una navata centrale con tetto a capanna e da due navate laterali con tetto a falda semplice. L'ingresso \u00e8 impreziosito da un portale in pietra, sormontato da una lunetta contenente un fregio romanico. Il protiro che movimenta la facciata \u00e8 un'aggiunta recente (XIX secolo).\nIn frazione Lunassi \u00e8 stato recentemente istituito un Museo della civilt\u00e0 contadina, in cui sono raccolti strumenti, attrezzi, macchinari, documenti ed oggetti che dimostrano al visitatore la lotta per la sopravvivenza di una popolazione attaccata ad una terra poco fertile.\nLa frazione di Caldirola (1.110 m s.l.m.) \u00e8 una nota stazione sciistica dotata di impianti di risalita.\nAltra frazione \u00e8 Salogni (950 m s.l.m.) presso cui scorre il rio Maestro, sormontato dalla cappelletta della Madonna della Cintura (origine XVI secolo). Da Salogni \u00e8 possibile raggiungere quota 1400 m tramite strada asfaltata e da qui, percorrendo alcuni sentieri, i monti Chiappo (1699 m) ed Ebro (1701 m). Sempre da Salogni tramite sentiero n. 108 del C.A.I. si pu\u00f2 raggiungere il Rifugio Ezio Orsi (m 1397) situato ai piedi del monte Ebro (m 1701).\nSociet\u00e0.\nEvoluzione demografica.\nNel corso dell'ultimo secolo il comune ha perso oltre l'80% della popolazione totale.\nCultura.\nQuesto paese fa parte del territorio culturalmente omogeneo delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
{"id": "34092", "revid": "1654832", "url": "https://it.wikipedia.org/wiki?curid=34092", "title": "Mod\u00ec", "text": ""}
{"id": "34093", "revid": "372624", "url": "https://it.wikipedia.org/wiki?curid=34093", "title": "Sala Biellese", "text": "Sala Biellese (\"Sala\" o \"Sala 'd Biela\" in piemontese) \u00e8 un comune italiano di 560 abitanti della provincia di Biella in Piemonte.\nGeografia fisica.\nInsieme a quello di Zubiena, il territorio comunale di Sala Biellese \u00e8 posto nella fascia nord-orientale dell'Anfiteatro morenico d'Ivrea, che in genere viene considerata parte del Biellese anzich\u00e9 del Canavese. Sala Biellese si trova lungo il pendio morenico a 625 m s.l.m. ai piedi delle Alpi biellesi e al confine del sito di interesse comunitario \"Serra d'Ivrea\" interessato dall'escursionismo slow.\nStoria.\nOttocento.\nNel 1896 le tessitrici di Sala, in un'epoca in cui la tessitura a mano era ancora l'attivit\u00e0 tradizionale del paese, esercitata soprattutto dalle donne, insorsero contro la pretesa del governo di assoggettare la loro attivit\u00e0 a tassazione, come se si trattasse di un'attivit\u00e0 industriale. \nScoppiata la rivolta, nota come \"la rivolta delle tessitrici\", i carabinieri fecero fuoco sulla folla, uccidendo quattro persone. I responsabili della rivolta furono in seguito processati, ma furono assolti..\nSeconda guerra mondiale.\nNel corso della Resistenza, gli abitanti del territorio della Serra morenica ed i partigiani che vi si trovavano a combattere diedero vita a un'importante rete di collaborazione sociale, che ha lasciato profonde tracce sul territorio tra Sala e Torrazzo e che lega tra loro questi luoghi emblematici ad altri della resistenza partigiana e della liberazione. Non a caso fu qui che venne trasmessa \"Radio Libert\u00e0\".\nSimboli.\nLo stemma e il gonfalone del comune di Sala Biellese sono stati concessi con il decreto del presidente della Repubblica n. 4463 del 28 ottobre 1982.\nSociet\u00e0.\nTradizioni e folclore.\nLa festa patronale, ad agosto, \u00e8 dedicata alla Madonna della Neve nella frazione di Bornasco, per il Capoluogo il Santo patrono \u00e8 San Martino (11 novembre).\nIstituzioni, enti e associazioni.\nA Sala Biellese ha sede la onlus \"Rifugio degli Asinelli\", unico rifugio italiano ufficiale per asini maltrattati che fa capo all'internazionale The Donkey Sanctuary. Il Rifugio, fondato nel 2006 ma aperto al pubblico da agosto 2009, nel 2013 ospitava 172 equini e tra il 2009 e il 2013 era stato visitato 60.000 volte, con 5500 accessi in visita guidata da parte di bambini.\nA novembre 2021, il rifugio ospitava 125 asini, muli e bardotti.\nCultura.\nIstruzione.\nMusei.\nA Sala Biellese ha sede il Museo della Resistenza, in Via Ottavio Rivetti, 5 che fa parte dell'Ecomuseo Valle Elvo e Serra. In esso si conservano vari materiali documentari e iconografici raccolti sul territorio da storici e da protagonisti delle vicende partigiane. La mostra \u00e8 curata da Elio Parlamento, nome partigiano \u201cVarzi\u201d. Il museo aderisce al progetto \"Rete Museale AMI\" per la valorizzazione culturale e la promozione museale dell'area dell'Anfiteatro Morenico d'Ivrea.\nMedia.\nRadio.\nA partire dal 14 dicembre 1944 oper\u00f2 nel Biellese \"Radio Libert\u00e0\", che risulta essere stata la sola emittente radiofonica rivolta al pubblico, e che avesse quindi una funzione non direttamente militare, gestita dai partigiani nel corso della resistenza.\nLe prime trasmissioni avvennero da Callabiana, e proseguirono per diverse sere, ma nel gennaio del 1945 a causa dell'accresciuta minaccia nemica la radio fu smantellata e trasferita a Sala Biellese, da dove riprese a trasmettere dopo qualche settimana proseguendo la propria attivit\u00e0 anche oltre al 25 aprile.\nAmministrazione.\nAltre informazioni amministrative.\nIl comune apparteneva alla \"Comunit\u00e0 montana Alta Valle Elvo\", soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo."}
{"id": "34094", "revid": "6923", "url": "https://it.wikipedia.org/wiki?curid=34094", "title": "Salussola", "text": "Salussola (\"Sanis\u00f2la\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl comune di Salussola si trova tra i confini occidentali della Pianura Padana e le ultime propaggini sud-orientali della collina della Serra d'Ivrea, sul lato biellese, ai confini sud-orientali della Riserva della Bessa e attraversato dal torrente Elvo.\nIl territorio abbraccia un vasto territorio geografico; confina a nord con le frazioni \"Vergnasco\" e \"Magnonevolo\" di Cerrione e parte delle pianure di Massazza, a est con le pianure di Villanova Biellese e di Carisio, a sud con Dorzano e Cavagli\u00e0, a est con Roppolo (territori boschivi del Monte Orsetto).\nStoria.\nIl toponimo deriverebbe dal diminutivo longobardo di sala, con le varianti \"salucula\", \"salutiolam\", \"salussula\", ad indicare la presenza di una piccola \"curtes\" padronale longobarda del VII secolo circa, in sostituzione di antichi insediamenti victimuli nel basso biellese, e sulla quale si form\u00f2 via via il borgo.\n\u00c8 infatti probabile che proprio nella frazione San Secondo, a nord-ovest sulla collina, fosse presente l'avamposto di Victimula, piccolo villaggio celtico antecedente al II secolo d.C., dove ivi avvenne il martirio del suddetto santo sul finire del III secolo. \u00c8 tuttavia improbabile che il toponimo derivi dai Salassi, anch'essi celti coevi, poich\u00e9 questi si popolarono maggiormente a sud, cio\u00e8 nel medio-Canavese.\nIn epoca romana, Salussola divenne un avamposto strategico e fortificato; veniva utilizzato come riserva aurifera delle estrazioni dei torrenti Olobbia e Elvo, nella vicina Riserva della Bessa. Tuttavia, finite le riserve aurifere, il borgo perse parzialmente di interesse. Dominato dalle scorribande longobarde nel V-VII secolo, in questo periodo spicc\u00f2 la figura del beato Pietro Levita, originario di Salussola, ma trasferitosi in Sicilia.\nAnnessa quindi al Sacro Romano Impero, Salussola fu poi ceduta da Carlo III il Grosso a favore del Capitolo di Vercelli e, nel XII secolo, spartita tra i Conti di Biandrate e gli Avogadro di Cerrione, che la amministrarono sotto il Ducato di Savoia. \u00c8 di questo periodo la cinta muraria medievale e la Porta urbica, come ingresso meridionale al borgo alto, chiamato \"Salussola monte\".\nCuriosa fu la storia di un processo di \"stregoneria\" che avvenne il 13 febbraio 1470, a carico di \"Giovanna de Monduro\", originaria di Miagliano, a nord di Biella, ma moglie di un salussolese. I relativi atti sono conservati presso l'archivio storico di Biella (\"Processo contro ed avverso Giovanna, moglie di Antoniotto de Monduro di Salussola, gi\u00e0 di Miagliano, per stregheria\"); all'imputata, sentite una serie di testimonianze dei suoi compaesani, fu estorta la confessione mediante tortura e, il 17 agosto del 1471, la donna fu bruciata sul rogo nei pressi di Miagliano.\nInfrastrutture e trasporti.\nIl comune \u00e8 attraversato dalla ex-strada statale 143 \"Vercellese\" e dalla ferrovia Biella-Santhi\u00e0 (Stazione di Salussola)."}
{"id": "34095", "revid": "1442080", "url": "https://it.wikipedia.org/wiki?curid=34095", "title": "San Paolo Cervo", "text": "San Paolo Cervo (\"San P\u00e0ul Sar\" o \"San P\u00e0ul Serv\" in piemontese) \u00e8 una frazione di 143 abitanti di Campiglia Cervo, in provincia di Biella (comune fino al 31 dicembre 2015).\nGeografia fisica.\nSan Paolo Cervo \u00e8 situato sul versante esposto a nord-est dell'alta Valle Cervo; l'altitudine del territorio dell'ex-comune varia dai poco pi\u00f9 di 600 metri s.l.m. nei pressi del torrente Cervo ai 2.229 m della Monte Tovo.\nIl territorio \u00e8 costituito da vari nuclei collegati tra loro, oltre che dalla strada carrozzabile, anche da antichissime mulattiere selciate fiancheggiate da muri in pietra a secco (\"masere\"), tuttora perfettamente funzionali.\nStoria.\nIl territorio sanpaolese figurava un tempo tra gli alpeggi di Andorno. Nel 1694 l'alta Valle del Cervo ottenne l'autonomia comunale; inizialmente il capoluogo fu Campiglia Cervo ma il nuovo comune si frazion\u00f2 ulteriormente nel 1700 dando origine, tra gli altri, al comune di San Paolo.\nNel 1706 numerosi abitanti della valle parteciparono alle ostilit\u00e0 franco-piemontesi legate all'assedio di Torino; tra questi rimase celebre Pietro Micca, figlio di una donna della frazione Riabella. Anche nel 1747 durante la battaglia dell'Assietta gli uomini di San Paolo pare abbiano contribuito al successo piemontese costruendo murature a secco che furono poi fatte crollare travolgendo i soldati francesi.\nNel 2015 i residenti votarono per la fusione nel comune di Campiglia Cervo, che divenne definitiva il 1\u00ba gennaio 2016..\nSimboli.\nLo stemma di San Paolo Cervo era stato concesso con decreto del presidente della Repubblica del 22 settembre 2009 e si blasonava:\nLo stemma \u00e8 pressoch\u00e9 identico a quello di Andorno Micca.\nAmministrazione.\nAltre informazioni amministrative.\nSan Paolo fece parte a cominciare dal 1973 della \"Comunit\u00e0 montana Alta Valle Cervo\" assieme ai comuni di Piedicavallo, Rosazza, Campiglia Cervo e Quittengo. Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Bassa Valle Cervo\", andando a formare la \"Comunit\u00e0 Montana Valle Cervo\"."}
{"id": "34097", "revid": "1516566", "url": "https://it.wikipedia.org/wiki?curid=34097", "title": "Sandigliano", "text": "Sandigliano (\"Sandian\" in piemontese) \u00e8 un comune italiano di abitanti della provincia di Biella in Piemonte.\nStoria.\nIl toponimo, attestato nel 999 come \"Santilianus\", deriva probabilmente dal gentilizio romano \"gentilius\". Compresa in epoca medievale tra i feudi del comitato di Vercelli, appartenne a diversi signori del luogo, finch\u00e9, nel 999 venne ceduta, per volont\u00e0 imperiale, all'episcopato vercellese e suddivisa, in seguito, tra i signori di Sandigliano e i Vialardi. Invasa dalle truppe viscontee nel 1353, sub\u00ec pi\u00f9 tardi anche il saccheggio da parte dell'esercito di Facino Cane, durante le lotte tra i Visconti e i Savoia per il possesso del biellese. Ceduta dagli stessi Savoia in parte ai Vialardi e in parte agli Avogadro, venne infeudata a Sebastiano Ferrero nel 1493 e ripetutamente saccheggiata, nel XVII secolo, durante le lotte tra francesi e spagnoli per il possesso dell'Italia settentrionale. Nell'Ottocento l'abitato entr\u00f2 a far parte dei possedimenti del generale Bernardino Morra, conte di Lavriano. Il castello medievale, edificato nel XV secolo e perfettamente conservato, appartenne ai vari signori del luogo e mantiene, dell'originaria struttura, le mura esterne e il torrione, mentre la zona del ricetto, ossia le casette annesse che servivano da rifugio agli abitanti del luogo, non \u00e8 pi\u00f9 visibile. In localit\u00e0 Villa sorge un altro castello, detto del Torrione (XIII e XIV secolo); suddiviso in due nuclei distinti, conserva dell'originario edificio l'imponente torre e un portale duecentesco mentre la corte interna \u00e8 decorata con pregiate pitture parietali raffiguranti la \"Sacra Sindone\". Nel borgo \u00e8 possibile ammirare la parrocchiale che fu costruita su una chiesa quattrocentesca crollata, la costruzione risale al 1878 in stile neo-gotico, con magnifiche vetrate, un\"Assunta\" attribuita al Gamba e una \"Via Crucis\" di Guglielmo Ciardi (1889). Tra i centri principali del Biellese, basa la sua economia sull'industria, attiva nei settori tessile (lavorazione di fibre naturali, in particolare lana, e sintetiche), meccanico, chimico, delle materie plastiche (reggette, imballaggi). L'agricoltura (cereali, foraggi, uva da vino) e l'allevamento (bovini, ovini, caprini) completano il quadro economico.\nInfrastrutture e trasporti.\nDal 1925 al 1951 Sandigliano risult\u00f2 servita dalla tranvia Biella-Borriana.\nNonostante i treni non vi effettuano pi\u00f9 la fermata, la stazione risulta ancora attiva e dal 2019 ha inizio il progetto di ammodernamento per tutta la tratta Biella-Santhia, esso consiste nell'elettrificare tutta la linea. I lavori nei pressi di sandigliano sono iniziati a maggio 2021 si stima la conclusione per fine 2021."}
{"id": "34098", "revid": "1516566", "url": "https://it.wikipedia.org/wiki?curid=34098", "title": "Selve Marcone", "text": "Selve Marcone (\"Selve\" in piemontese) \u00e8 stato un comune italiano della provincia di Biella, in Piemonte. A partire dal 1\u00ba gennaio 2017 \u00e8 stato incorporato al Comune di Pettinengo.\nGeografia fisica.\nIl territorio di Selve Marcone \u00e8 collocato nei pressi del boscoso crinale che divide la Valle Cervo dalla Valle Strona di Mosso.\nIl punto pi\u00f9 alto del comune era il Monte Turlo (835\u00a0m), mentre il corso d'acqua principale \u00e8 il Rio Tamarone. Si tratta di un affluente di destra del Torrente Strona di Mosso, e il suo corso segnava per alcuni km il confine con Pettinengo. Nei pressi della localit\u00e0 Quadretto \u00e8 situato il laghetto \"Le Ginestre\", un piccolo specchio d'acqua artificiale utilizzato per la pesca sportiva.\nLe frazioni dell'ex comune sono tutte a breve distanza dal capoluogo, Tappi.\nAl comune apparteneva anche un'isola amministrativa montana situata a monte di Piedicavallo, nell'alta Valle Cervo, la quale comprendeva la cima del Monte Rosso del Croso (2.345\u00a0m).\nOrigini del nome.\nIl toponimo deriverebbe dalle vaste selve che ammantavano (e ammantano tuttora) le colline circostanti.\nStoria.\nSelve fece parte del feudo di Andorno e ne segu\u00ec le vicende storiche fino al 1694, quando divenne comune autonomo. Aggregato al mandamento di Mosso Santa Maria nel 1721 fu infeudata a Bernardino Baudi, gi\u00e0 conte di Vigone.\nIl 29 marzo 1944 nella localit\u00e0 ancora oggi nota come \"Quadretto\" venne stipulato il cosiddetto \"Contratto della montagna\". Si trattava di un accordo siglato, sotto la protezione delle locali formazioni partigiane, da una rappresentanza di industriali biellesi ed una del movimento operaio. Nel contratto si riducevano le disparit\u00e0 salariali tra operai e impiegati dell'industria tessile e si normava in maniera pressoch\u00e9 egualitaria il rapporto lavorativo di uomini e donne. Inizialmente rivolto ai tessili il contratto fu applicato anche in altri settori produttivi e, dopo la liberazione, serv\u00ec da modello per la contrattazione successiva. Nel 1974 sul muro esterno della trattoria che ha preso il posto della vecchia osteria gestita da Clemente Stellio \u00e8 stata collocata una lapide a ricordo dell'avvenimento.\nSimboli.\nLo stemma di Selve Marcone era stato concesso con decreto del presidente della Repubblica del 19 marzo 2003.\nSociet\u00e0.\nRaccolta differenziata.\nVige il sistema di raccolta differenziata dei rifiuti urbani. Dati:\nAmministrazione.\nAltre informazioni amministrative.\nIl comune faceva parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009.\nSport.\nEscursionismo.\nPresso il \"Quadretto\" transita la GtB (Grande traversata del Biellese), un lungo itinerario escursionistico che percorre a quota medio-bassa tutta la provincia di Biella.\nAltri piacevoli sentieri collegano Selve con i paesi vicini (Ribatto, San Giuseppe di Casto, la Colma, Pettinengo), attraversando i fitti boschi della zona."}
{"id": "34099", "revid": "1516566", "url": "https://it.wikipedia.org/wiki?curid=34099", "title": "Soprana", "text": "Soprana (\"Sopran-a\" in piemontese) \u00e8 stato un comune italiano sparso di 697 abitanti della provincia di Biella, in Piemonte. La sede comunale era collocata nella frazione Lanvario.\nDal 1\u00ba gennaio 2019 si \u00e8 fuso con i comuni di Mosso, Trivero e Valle Mosso per dare vita al nuovo comune di Valdilana.\nStoria.\nIl paese era in origine, con Mezzana, Casapinta, Crosa e Strona, uno dei cinque cantoni che componevano la comunit\u00e0 del Mortigliengo.\nFino al XIII secolo questo territorio rimase quasi deserto e fu sede di una estesa foresta, che attorno all'anno Mille l'imperatore Ottone III don\u00f2 al vescovo di Vercelli.\nL'insediamento umano nella zona divenne quindi pi\u00f9 denso e si stabilizz\u00f2; la sede parrocchiale era a Mezzana e nel 1243 il territorio pass\u00f2 sotto il controllo del Comune di Vercelli.\nNel 1351 il Mortigliengo fu ceduto alla famiglia Visconti e da questa, nel 1373, torn\u00f2 nuovamente alla curia vercellese.\nGli abitanti della zona, analogamente a quelli di Biella, fecero atto di dedizione a Casa Savoia per evitare di ricadere sotto la signoria del vescovo Giovanni Fieschi, inviso alla popolazione.\nNel 1627 i centri abitati del Mortigliengo, che nel frattempo era stato elevato al rango di marchesato, si separarono tra di loro costituendo comuni autonomi; Soprana rappresenta la parte settentrionale dell'antica comunit\u00e0.\nSimboli.\nLo stemma del comune di Soprana era stato concesso con decreto del presidente della Repubblica del 24 febbraio 2003.\nAmministrazione.\nAltre informazioni amministrative.\nIl comune ha fatto parte della soppressa Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009."}
{"id": "34100", "revid": "260676", "url": "https://it.wikipedia.org/wiki?curid=34100", "title": "Sordevolo", "text": "Sordevolo (\"Sord\u00e8ivo\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl borgo prealpino si trova a valle della Riserva del Monte Mars, il monte pi\u00f9 alto delle Alpi biellesi, dove nasce il torrente Elvo), quest'ultimo quasi a ridosso della Valle d'Aosta. Abbraccia anche le pendici meridionali del monte Mucrone (2.335\u00a0m), condiviso con il vicino paese di Pollone, con il quale confina verso est.\nIl toponimo deriverebbe infatti dal latino \"surdabulus\", \"surgibulum\" (\"sorgente\"), o da \"super Elvum\" (\"sopra l'Elvo\").\nDista da Biella circa 10\u00a0km, ed ha un territorio che si estende dalla frazione Rubiola (a 590 metri di altitudine), fino alla vetta del Monte Mucrone. Include una zona alpestre, di particolare valore sotto l'aspetto paesaggistico, dove si trova la cosiddetta \"Trappa\", un antico e articolato fabbricato del XVIII secolo che ospit\u00f2 per alcuni anni monaci trappisti in fuga dalla rivoluzione francese. Verso ovest, confina con le frazioni montane di \"Bagneri\" di Muzzano e \"Montepennone\" di Graglia, mentre a sud con Muzzano e Occhieppo Superiore.\nStoria.\nSordevolo ha origini antiche; gi\u00e0 veniva citato, con altri comuni, in un documento dell'827, in quanto faceva parte della giurisdizione vescovile di Vercelli. Durante il Medioevo, fu prima infeudato ai nobili Avogadro, poi ai Visconti, quindi ai Savoia nel 1379, poi nuovamente agli Avogadro nel 1404.\nSimilmente, ma non totalmente come accadde al vicino paese di Pollone, Sordevolo visse un periodo di miseria, soprattutto sul finire del XVI secolo. L'economia si basava quasi esclusivamente su agricoltura e pastorizia delle vicine Alpi biellesi. Dal 1574 fino all'occupazione napoleonica, si govern\u00f2 con degli statuti propri, poi fu infeudata ai nobili Bruco nel 1722. Furono soprattutto questi ultimi, insieme all'altra famiglia nobile degli Ambrosetti, che vollero investire l'economia del paese sulla prima lavorazione della lana, con la produzione di avanguardia dei panni fini, favorita oltre che da un territorio ricco di corsi di acqua, anche da distese di pascoli per mucche e pecore.\nCon l'aiuto economico del Monte di Piet\u00e0 e il sostegno di Gregorio Ambrosetti, Sordevolo visse un periodo di fiorente splendore nell'economia tessile, tanto da ottenere la produzione di almeno il 70% di tutte le forniture d'abbigliamento militare delle truppe sabaude. Per ospitare i lavoratori tessili, nel 1750 fu costruito un edificio a cinque piani, a quota dei 1000 metri, che per\u00f2 fu utilizzato come monastero; questo fu infatti denominato Trappa, perch\u00e9 ospit\u00f2, tra il 1796 e il 1802, un gruppo di monaci trappisti fuggiti dalla Francia in seguito alla rivoluzione. In seguito alla soppressione degli ordini religiosi voluta da Napoleone I esso fu utilizzato prima a scopo agricolo e, pi\u00f9 tardi, divenne la \"cellula museale\" dell'Ecomuseo del Biellese dedicata alla tradizione costruttiva locale.\nL'Ottocento fu poi il secolo dell'evoluzione industriale; con l'arrivo della meccanica dei telai tessili, la produzione si concentr\u00f2 nelle fabbriche dei Vercellone, gi\u00e0 conosciuti come abili commercianti. Si distinguono due societ\u00e0, la ditta G. B. Vercellone e figli (fondata nel 1803 e che nel 1873 conta tre stabilimenti e circa 300 operai) e la ditta Fratelli Vercellone (fondata nel 1833, con circa 80 operai nel 1873). Nel 1819 la ditta G. B. Vercellone si dota di apparecchiature meccaniche e nel 1833 inizia il rinnovamento del macchinario. Questo radicale cambiamento porter\u00e0 alla formazione di attivit\u00e0 solidaristiche quali la Societ\u00e0 Operaia Alpina, scuola serale anche per adulti.\nNel 1848 si apre la Scuola per le \"figlie\", indi l'Asilo infantile e siccome si \u00e8 formata una compagnia teatrale con molte potenzialit\u00e0, nel 1850 nasce anche il Comitato della Passione che diventer\u00e0 celebre non solo nel biellese, ma in tutta Italia per la sua rappresentazione di teatro popolare sulla Passione di Cristo, cui partecipano tutti gli abitanti del borgo.\nPer la sua posizione e la salubrit\u00e0 del suo clima, Sordevolo \u00e8 anche luogo di turismo. Qui vi fu la residenza estiva di Giuseppe Giacosa, che ebbe ospite Giosu\u00e8 Carducci, e fino a poco prima della seconda guerra mondiale vi abit\u00f2 l'intellettuale Franco Antonicelli, guida e amico di Benedetto Croce che aveva la casa estiva nella vicina Pollone, sede del Parco della Burcina. In questo paese, nel 1925 \u00e8 stato registrato uno dei rari casi di fulmine globulare.\nSimboli.\nNello stemma civico \u00e8 raffigurato uno scudo ovale \"di rosso, alla croce d'argento\", consegnamento di Carlo \nEmanuele I alla Comunit\u00e0 nell'anno 1614.\nSociet\u00e0.\nTradizioni e folclore.\nLa Passione di Sordevolo.\nDal 1816, ogni 5 anni, gli abitanti del borgo mettono in scena il pi\u00f9 grande spettacolo di teatro popolare corale d\u2019Italia. Lo spettacolo della Passione di Sordevolo viene proposto in estate, all'aperto, da giugno a settembre, per un totale di oltre 30 repliche e prende vita nel grande anfiteatro intitolato a Giovanni Paolo II situato all\u2019ingresso del paese e dotato di circa 2400 posti a sedere coperti. Tutta l\u2019azione scenica si svolge all\u2019interno della scenografia, che rappresenta uno scorcio della Gerusalemme del 33 d.C., ricostruita di fronte alle tribune con le sole risorse umane e tecniche locali dei sordevolesi. Gli attori e le comparse in costume sono pi\u00f9 di 400, oltre alle circa 300 persone che lavorano dietro le quinte della rappresentazione, e tutti partecipano a titolo volontario e gratuito. La forza coinvolgente dello spettacolo si basa sulla spontaneit\u00e0 della recitazione di attori non professionisti, coinvolti per mesi nella preparazione e messa in scena della rappresentazione che comprende anche l\u2019uso di numerosi cavalli e bighe romane. Il testo recitato \u00e8 in versi e risale alla fine del Quattrocento, quando veniva rappresentato dalla Compagnia del Gonfalone di Roma nel Colosseo ogni Venerd\u00ec Santo. Resta tuttavia un mistero come il testo raggiunse Sordevolo, forse grazie all\u2019affiliazione alla Compagnia da parte della sordevolese Confraternita di Santa Lucia. La prossima edizione della Passione si terr\u00e0 nell'estate 2022 da giugno a settembre, quando saranno attesi oltre trentamila spettatori. Il ricavato netto degli spettacoli, da statuto, verr\u00e0 devoluto ad opere di beneficenza al termine dell\u2019edizione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Valle dell'Elvo."}
{"id": "34101", "revid": "1516566", "url": "https://it.wikipedia.org/wiki?curid=34101", "title": "Sostegno (Italia)", "text": "Sostegno (\"Sostegn\" in piemontese, \"Sust\u00e4jgn\" in dialetto locale) \u00e8 un comune italiano di 752 abitanti della provincia di Biella in Piemonte.\nGeografia fisica.\nLa Riale Ravasanella, uno dei rami di monte del torrente Rovasenda, segna per vari km il confine con il comune di Curino. Questo piccolo corso d'acqua nel territorio del comune di Roasio in provincia di Vercelli \u00e8 sbarrato da una diga e forma il lago Ravasanella, il cui bacino sconfina a monte in territorio di Sostegno.\nIl territorio comunale si estende a cavallo dello spartiacque che separa i bacini del Sessera (a nord) e del Rovasenda (a sud). Verso il primo scorre il torrente Strona, verso il secondo i torrenti Valnava e Cognatto. Sia il capoluogo, sia le frazioni Asei e Casa del Bosco sorgono a sud dello spartiacque; l'estensione comunale, tuttavia, rende possibile l'appartenenza del comune alla comunit\u00e0 montana valsesserina.\nIl territorio \u00e8 discontinuo: la frazione Casa del Bosco, infatti, \u00e8 un'isola amministrativa interamente circondata da territori di altri comuni (Villa del Bosco, Roasio, Lozzolo). Per raggiungerla da Sostegno o da Asei \u00e8 necessario uscire non solo dal territorio comunale (passando per quello di Roasio), ma anche dalla provincia di Biella entrando in quella di Vercelli; non costituisce tuttavia un'exclave provinciale grazie alla contiguit\u00e0 con il territorio di Villa del Bosco.\nInfrastrutture e trasporti.\nFra il 1908 e il 1935 la localit\u00e0 fu servita dalla stazione Crevacuore-Sostegno della Ferrovia Grignasco-Coggiola.\nEconomia.\nIl paese \u00e8 rinomato per la produzione agricola, costituita soprattutto da frutticoltura (meleti) e viticoltura (il vino DOC Bramaterra, prodotto anche in comuni limitrofi, trae il suo nome proprio da un appezzamento di terreno sostegnese).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Val Sessera, Valle di Mosso e Prealpi Biellesi."}
{"id": "34102", "revid": "57872", "url": "https://it.wikipedia.org/wiki?curid=34102", "title": "Strona (Italia)", "text": "Strona (\"Stron-a\" in piemontese) \u00e8 un comune italiano sparso di abitanti della provincia di Biella in Piemonte.\nLa sede comunale \u00e8 collocata in frazione Fontanella Ozino.\nOrigini del nome.\nIl nome del comune deriva da quello del torrente Strona, che scorre poco a ovest del centro comunale. Il nome del corso d'acqua deriverebbe a sua volta da \"storn\" o \"strom\", radici celtiche che stanno a indicare \"acqua corrente\" o \"fiume\".\nStoria.\nIl paese di Strona era in origine, con Mezzana, Soprana, Casapinta e Crosa, uno dei cinque cantoni che componevano la comunit\u00e0 del Mortigliengo.\nFino al XIII secolo questo territorio rimase quasi deserto e fu sede di una estesa foresta, che attorno all'anno Mille l'imperatore Ottone III don\u00f2 al vescovo di Vercelli.\nL'insediamento umano nella zona divenne quindi pi\u00f9 denso e si stabilizz\u00f2; la sede parrocchiale era a Mezzana e nel 1243 il territorio pass\u00f2 sotto il controllo del Comune di Vercelli.\nNel 1351 il Mortigliengo fu ceduto alla famiglia Visconti e da questa, nel 1373, torn\u00f2 nuovamente alla curia vercellese.\nGli abitanti della zona, analogamente a quelli di Biella, fecero atto di dedizione a Casa Savoia per evitare di ricadere sotto la signoria del vescovo Giovanni Fieschi, inviso alla popolazione. Nel 1627 i centri abitati del Mortigliengo, che nel frattempo era stato elevato al rango di marchesato, si separarono tra di loro erigendosi in comuni autonomi; Strona rappresenta la parte occidentale dell'antica comunit\u00e0.\nA partire da fine Settecento gli abitanti di Strona incominciarono a dedicarsi alla tessitura della lana e della canapa, inizialmente con telai manuali. Questa attivit\u00e0 crebbe di importanza e con la meccanizzazione, avvenuta nell'Ottocento essa divenne la pi\u00f9 importante della zona, assicurando il sostentamento di buona parte della popolazione . Il Lanificio Rivetti Padre e Figlio fondato nel 1866 dal nobile Giovanni Battista Rivetti - Badone ha continuato la sua attivit\u00e0 fino al 1985.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009.\nInfrastrutture e trasporti.\nFra il 1891 e il 1958 la localit\u00e0 era servita da una stazione della ferrovia Biella-Cossato-Vallemosso."}
{"id": "34103", "revid": "1516566", "url": "https://it.wikipedia.org/wiki?curid=34103", "title": "Tavigliano", "text": "Tavigliano (\"Tavijan\" in piemontese) \u00e8 un comune italiano di 937 abitanti della provincia di Biella in Piemonte.\nGeografia fisica.\nIl territorio di Tavigliano si sviluppa principalmente in senso nord-sud: dal Torrente Sessera che ne segna il confine settentrionale si spinge infatti fino nei pressi del Cervo al confine con Andorno Micca.\nIdrograficamente la parte settentrionale appartiene alla Val Sessera, quella centrale al bacino dello Strona di Mosso e la zona meridionale fa parte della Valle del Cervo.\nLa massima quota (1617 m) viene toccata nei pressi del Monticchio; appartiene al territorio comunale anche la cima del Monte Casto.\nDi un certo interesse turistico \u00e8 il valico del Bocchetto di Sessera (1.373 m), dal quale partono numerose piste da fondo e vari itinerari escursionistici.\nLa zona pi\u00f9 fittamente popolata \u00e8 per\u00f2 quella meridionale, dove oltre al capoluogo, si trovano anche tutte le principali frazioni: Vincio, Causso, Orecchia e Sella.\nAnche il capoluogo comunale si sviluppa in senso nord-sud lungo le vie Tiboldo e Gallo.\nAl comune di Tavigliano appartiene anche una piccola isola amministrativa montana situata in alta Valle del Cervo e che culmina con la Cima di Bo.\nStoria.\nL'area di Tavigliano fu per secoli un alpeggio di Candelo frequentato durante la bella stagione da pastori che abitavano in poche baite dal tetto di paglia.\nIl piccolo centro abitato si stabilizz\u00f2 e crebbe diventando dapprima frazione del vicino comune di Andorno ed acquisendo infine l'autonomia amministrativa nel 1699.\nA fianco della pastorizia e dell'agricoltura l'attivit\u00e0 economica prevalente divenne la fabbricazione dei cappelli.\nNel 1929 Tavigliano, assieme ai comuni di Sagliano, Miagliano e San Giuseppe di Casto, venne inglobato nel comune di Andorno dal regio decreto numero 609 del 28 marzo 1929. Il \"nuovo\" comune di Andorno mut\u00f2 invece la propria denominazione da \"Andorno Cacciorna\" ad \"Andorno Micca\". Tavigliano nel 1954 riottenne la propria autonomia.\nSimboli.\nLo stemma comunale \u00e8 stato concesso con decreto del presidente della Repubblica del 18 giugno 1962. \nInfrastrutture e trasporti.\nStrade.\nIl centro comunale di Tavigliano \u00e8 collegato al resto del Biellese dalla strada provinciale SP 110 \"Andorno - Tavigliano\". Per la porzione montana del territorio comunale situata nei pressi del Bocchetto di Sessera transita inoltre la Panoramica Zegna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nTavigliano fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\", che ha sede a Andorno."}
{"id": "34104", "revid": "125411359", "url": "https://it.wikipedia.org/wiki?curid=34104", "title": "Ternengo", "text": "Ternengo (\"T\u00ebrnengh\" in piemontese) \u00e8 un comune italiano di 271 abitanti della provincia di Biella in Piemonte.\nGeografia fisica.\nIl territorio comunale si estende sulle colline del Biellese centrale per circa 2\u00a0km in senso est-ovest e per meno di 1,5\u00a0km da nord a sud; la quota altimetrica varia dai circa 560 metri nei pressi del confine con Pettinengo ai poco pi\u00f9 di 300\u00a0m che si toccano al confine con Piatto. Il centro comunale \u00e8 situato a sud-est del Bric Moncucco (533 ) e nei pressi dello stesso si trovano le frazioni Canei, Serracuta e Villa; un po' pi\u00f9 discosta verso sud-est sorge invece Valsera (387 ).\nIdrograficamente il comune \u00e8 compreso nel bacino del torrente Quargnasca.\nOrigini del nome.\nIl suffisso \"-engo\" ne indicherebbe l'origine longobarda'. Nella documentazione medioevale il paese viene citato nella forma \"Ternengus\".\nStoria.\nSimboli.\nNella parte superiore dello scudo \u00e8 raffigurato il castello di Ternengo. Le fasce rosse e oro sono riprese dal blasone della famiglia Avogadro del ramo di Valdengo che furono feudatari del luogo assieme ai Signori di Buronzo.\nAmministrazione.\nAltre informazioni amministrative.\nTernengo, nonostante il suo territorio orograficamente sia esterno a quello della Valle del Cervo, fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\", anch'essa successivamente soppressa insieme alle altre comunit\u00e0 montane piemontesi."}
{"id": "34105", "revid": "1516566", "url": "https://it.wikipedia.org/wiki?curid=34105", "title": "Tollegno", "text": "Tollegno (\"Tol\u00ebgn\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl territorio comunale di Tollegno \u00e8 disposto in destra idrografica del torrente Cervo, sulle rive del quale si tocca la minima quota altimetrica (circa 420 ) presso l'estremit\u00e0 meridionale del comune. Il punto pi\u00f9 alto \u00e8 invece attorno ai 1000 metri di quota. Le piccole dimensioni del comune sono anche dovute al fatto che esso, a differenza di altri centri del Biellese, non comprende frazioni montane nelle zone di pascolo dell'alta valle. Tollegno \u00e8 situata a 4,5 km a nord di Biella.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Tollegno erano 125. Le nazionalit\u00e0 pi\u00f9 numerose erano:\nInfrastrutture e trasporti.\nFra il 1891 e il 1958 a Miagliano era attiva una stazione della ferrovia Biella-Balma, raccordata con il locale stabilimento di Filatura e Tessitura.\nAmministrazione.\nAltre informazioni amministrative.\nTollegno fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\", che ha sede a Andorno."}
{"id": "34106", "revid": "1516566", "url": "https://it.wikipedia.org/wiki?curid=34106", "title": "Torrazzo", "text": "Torrazzo (\"Torass\" in piemontese) \u00e8 un comune italiano di 208 abitanti della provincia di Biella in Piemonte. Il territorio comunale \u00e8 caratterizzato dalla presenza della Serra morenica di Ivrea.\nAmministrazione.\nAltre formazioni amministrative.\nIl comune apparteneva alla \"Comunit\u00e0 montana Alta Valle Elvo\", soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo.\nSport.\nVi si trova il Bocciodromo della Serra, teatro di vari campionati nazionali e internazionali di bocce."}
{"id": "34107", "revid": "400694", "url": "https://it.wikipedia.org/wiki?curid=34107", "title": "Trivero", "text": "Trivero (\"T\u00ebrv\u00e9\" o \"Triv\u00e9\" in piemontese) \u00e8 stato un comune italiano sparso di 5.508 abitanti della provincia di Biella, in Piemonte, la cui casa municipale si trovava in frazione Ronco.\nDal 1\u00ba gennaio 2019 si \u00e8 fuso con i comuni di Mosso, Soprana e Valle Mosso per dare vita al nuovo comune di Valdilana.\n\u00c8 un importante centro laniero ed \u00e8 porta di accesso per la strada panoramica che attraversa l\"'Oasi Zegna\".\nStoria.\nNel Medioevo Trivero appartenne per lungo tempo ai vescovi di Vercelli. Nel XIV secolo la zona fu coinvolta dagli scontri tra i seguaci di Fra Dolcino e le truppe vescovili e feudali, che la stoncarono nel sangue catturando Dolcino sul Monte Rubello, a nord del paese. Nel 1379 Terivero entr\u00f2 a far parte, assieme a buona parte del Biellese, dei domini dei Savoia. Nel 1798 vi venne eretto l'albero della libert\u00e0. \nIl 1\u00ba gennaio 2019 Trivero \u00e8 stato fuso con i comuni di Mosso, Soprana, e Valle Mosso andando a costituire il nuovo comune di Valdilana.\nSimboli.\nLo stemma del comune di Trivero era stato concesso con Decreto del presidente della Repubblica del 6 ottobre 1953.\nGeografia antropica.\nFrazioni.\nBarbato, Barbero, Barozzo, Baso, Bellavista, Botto, Brovarone, Bulliana, Castello, Caulera, Centro Zegna, Cereje, Dosso, Ferla, Ferrero, Fila, Giardino, Gioia, Grillero, Guala, Lora, Loro, Marone, Mazza, Mazzucco, Molino, Oro, Piana, Polto, Ponzone, Pramorisio, Pratrivero, Rivarolo, Ronco (sede comunale), Rond\u00f2, Roveglio, Sant'Antonio, Sella, Trabaldo, Vaudano, Vico, Villaggio Residenziale, Zoccolo\nEdifici di pregio.\nNella localit\u00e0 di Bulliana si trova il santuario di Nostra Signora della Brughiera (assieme al santuario di Banchette uno dei maggiormente frequentati del biellese nord-orientale); vicino a Trivero si trova anche il Santuario del Mazzucco (in comune di Camandona), dedicato originariamente alla Madonna e a San Bernardo, e poi particolarmente a Sant'Anna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della soppressa Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009."}
{"id": "34108", "revid": "124939662", "url": "https://it.wikipedia.org/wiki?curid=34108", "title": "Valdengo", "text": "Valdengo (\"Valdengh\" in piemontese) \u00e8 un comune italiano di abitanti della provincia di Biella in Piemonte.\nOrigini del nome.\nIl prefisso \"vald\" del toponimo \u00e8 di origine germanica ed \u00e8 probabilmente collegato al significato di \"foresta\" suggerendo che il paese, gi\u00e0 presente in epoca romana, sia stato rifondato in seguito da popolazioni di ceppo tedesco.\nStoria.\nSimboli.\nLo stemma del comune di Valdengo \u00e8 stato concesso, insieme al gonfalone municipale, con il decreto del presidente della Repubblica del 26 maggio 1941.\nIl disegno dello scudo riprende il fasciato dello stemma degli Avogadro di Vigliano e Montecavallo.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009.\nInfrastrutture e trasporti.\nDal 1926 al 1951 Valdengo ospit\u00f2 una fermata della tranvia Biella-Cossato e, fra il 1891 e il 1958, un analogo impianto della ferrovia Biella-Cossato-Vallemosso.\nGemellaggi.\nDal 2021 Valdengo \u00e8 gemellato con Meolo (Venezia)."}
{"id": "34109", "revid": "1516566", "url": "https://it.wikipedia.org/wiki?curid=34109", "title": "Vallanzengo", "text": "Vallanzengo (\"Valansengh\" in piemontese) \u00e8 un comune italiano sparso di 206 abitanti della provincia di Biella in Piemonte. La sede comunale \u00e8 collocata in frazione Trabbia.\nGeografia fisica.\nVallanzengo \u00e8 un paese di collina situato a 450\u00a0m s.l.m. \u00c8 confinante con il comune di Valle San Nicolao e Quaregna, mentre una sua isola amministrativa confina con i territori montani di Bioglio, Callabiana, Camandona, Piatto e Valdilana.\nCircondato da aree ancora intatte da un punto di vista ambientale \u00e8 possibile percorrere i sentieri del bosco circostante, \"la Colma\", imbattendosi in varie specie di animali: lepri, caprioli e cinghiali in grande quantit\u00e0.\nL'abitato segue la stretta strada comunale, che si inerpica con un dislivello di 100 metri, fino a localit\u00e0 Inproia.\nClassificazione sismica: zona 4 (sismicit\u00e0 molto bassa)\nOrigini del nome.\nIl nome deriva probabilmente dal personale romano Valentius; una delle prime attestazioni medioevale riporta la forma \"Valanzengus\".\nGli anziani del Paese indicavano il significato di Vallanzengo con il dialetto piemontese, cos\u00ec che il significato stesso fosse \"Valle in seno\".\nStoria.\nAnticamente il suo territorio era legato a quello di Bioglio. In possesso dei Vescovi di Vercelli, nel secolo XI, pass\u00f2 poi agli Avogadro di Quaregna che nel 1404 fecero atto di sottomissione a casa Savoia.\nCon l'editto di Carlo Emanuele I di Savoia del 1621, il paese ottenne la propria autonomia, staccandosi da Bioglio, almeno fino a quando nel 1722 Giuseppe Amedeo Pascalis non ne ricevette l'investitura con titolo di conte; a lui nel 1796, succedette un nipote, Carlo Giuseppe Tonso. Vi furono aspre controversie per la divisione dei terreni alpestri di Bioglio, importanti per il pascolo, in seguito alle quali Vallanzengo ottenne un vasto territorio, che attualmente si estende dal Bocchetto Sessera a Trivero, con alpi ricche di buoni pascoli per il bestiame bovino e che comprende il Monte Marca (1559\u00a0m), il Monte Massaro (1491\u00a0m) e la cima Balmetta, il torrente Sessera alla confluenza con il torrente Dolca.\nFra le famiglie di antica origine, quella dei Foglia ebbe nei secoli passati insigni ecclesiastici tra i quali va annoverato un abate che fu nel XVII secolo confessore presso la corte di Spagna.\nL'istituzione a parrocchia risale al 1610, anno in cui il territorio di Vallanzengo si stacc\u00f2 dalla parrocchia di Quaregna. Nel 1892 don Tomati fond\u00f2 l'asilo infantile rimasto aperto fino al 1985 e poi chiuso per il numero ridotto dei bambini.\nSimboli.\nLo scoiattolo rappresenta la natura incontaminata del luogo, circondato di verde, per la maggior parte del territorio, ed inoltre incarna lo spirito industrioso della popolazione.\nStoria recente.\nDi rilievo fu la figura di Felice Gilardi, sindaco per vent'anni del paese a cui si devono la costruzione dell'acquedotto comunale e l'abbellimento della piccola piazzetta, con la posa di vasi fioriti e panchine lungo tutta l'area. Gli \u00e8 stata dedicata la piazza, con un'epigrafe in suo ricordo.\nAltra figura di grande importanza per il piccolo comune fu Pier Annibale Foglia, arbitro professionista, che port\u00f2 in paese la manifestazione sportiva di ciclismo valevole per il campionato regionale dilettanti.\nMonumenti e luoghi d'interesse.\nArchitetture religiose.\nLa chiesa parrocchiale di SS. Orso e Brigida, patroni di Vallanzengo, fu costruita nel XVIII secolo: sulla facciata una pietra incisa reca la data 1718. All'interno si trova un pregevole crocifisso in legno del '600, una tela settecentesca raffigurante la \"Presentazione di Ges\u00f9 al Tempio\" e una balaustra in marmi policromi di pregevolissima fattura proveniente da un'altra chiesa, chiusa ai tempi di Napoleone.\nOltre a nuclei di case antiche tradizionali elegantemente decorate con serie di archi, esistono nel comune a Maglione la chiesa parrocchiale; a Trebbia una chiesa privata. In localit\u00e0 La Colma, raggiungibile da Foglia e Artiglia attraverso sentieri panoramici dove la vista spazia fino al Monviso, al Brich di Zumaglia e alla cupola di San Gaudenzio (Novara), vi \u00e8 l'oratorio di San Grato, una piccola costruzione seicentesca, dedicato alla Madonna del Carmine.\nIn frazione Artiglia, nel piccolo cortile dove oggi vi \u00e8 una struttura abitata, fino al 1800 vi era un convento di Suore Carmelitane. Il piccolo convento pare essere legato alla piccola chiesa del Carmine sita alla Colma.\nGeografia antropica.\nLe frazioni del piccolo paese sono le seguenti:\nLe cascine esistenti sul territorio si prestano ad essere riutilizzate come seconde case ed \u00e8 perci\u00f2 rilevante il numero delle ristrutturazioni effettuate prevalentemente da cittadini lombardi.\nIl comune conta su tre alpeggi al di sotto della strada Panoramica Zegna, affittati durante il periodo estivo a margari che producono squisiti formaggi.\nUn unico negozio di generi alimentari fornisce anche i giornali. Il bar \u00e8 il Circolo M.C.L. ed in localit\u00e0 Moncerchio di Bielmonte si trova un agriturismo, usato prevalentemente nel periodo estivo, con produzione di formaggi tipici.\nSulle piste sciistiche di Bielmonte si trova un bar ad uso degli sciatori.\nLa prima domenica di febbraio si celebra la festa patronale dei SS. Orso e Brigida.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009."}
{"id": "34110", "revid": "1516566", "url": "https://it.wikipedia.org/wiki?curid=34110", "title": "Valle Mosso", "text": "Valle Mosso (\"Valm\u00f2ss\" in piemontese) \u00e8 stato un comune italiano di abitanti della provincia di Biella, in Piemonte.\nDal 1\u00ba gennaio 2019 si \u00e8 fuso con i comuni di Mosso, Soprana e Trivero per dare vita al nuovo comune di Valdilana, del quale \u00e8 capoluogo\nGeografia fisica.\nIl territorio del comune di Valle Mosso ricadeva per la maggior parte nell'omonima vallata; esso comprendeva anche un'isola amministrativa montana situata in alta Valsessera dove si trova l\"'Alpe Isol\u00e0\" e che culmina con la Cima delle Guardie e la Punta del Cravile.\nStoria.\nFino al 1929 era diviso in due comuni: Valle Mosso (fino al 1916 Valle Inferiore Mosso), e Croce Mosso, oggi erroneamente scritto Crocemosso. La denominazione di \"Valle Inferiore\" era dovuta al fatto che fino al XVIII secolo il paese era unito in un unico cantone con \"Valle Superiore Mosso\" (dal 1938 borgata Sella del comune di Mosso Santa Maria, oggi Mosso).\nBorgo natale del medico benefattore Bartolomeo Sella (1776-1861), fondatore della Pia Istituzione Medico Sella, con lo scopo di prevenire la mendicit\u00e0 ai residenti nei comuni dell'ex mandamento di Mosso Santa Maria, ente tuttora operante nella volont\u00e0 del fondatore.\nSimboli.\nLo stemma del comune di Valle Mosso era stato concesso con decreto del presidente della Repubblica del 15 ottobre 1962.\nSono simboleggiate le industrie tessili affacciate sulle acque del torrente Strona di Mosso.\nPatrono.\nIl patrono \u00e8 Sant'Eusebio di Vercelli, festeggiato il 2 agosto. La festa del paese si tiene per\u00f2 il penultimo luned\u00ec del mese di luglio.\nDal 2017 gli uffici comunali osservano la chiusura il 2 agosto.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Valle Mosso erano 393. Le nazionalit\u00e0 pi\u00f9 numerose erano:\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009.\nEconomia.\nValle Mosso \u00e8 stata, fin dell'Ottocento, uno dei centri dell'industria tessile del Nord-Italia. Tra i pi\u00f9 antichi lanifici attivi nel comune possono essere segnalati il lanificio di Pietro Sella (la \"Macchina Vecchia\", costruito nel 1817), quello del fratello Giovanni Sella (la \"Macchina Nuova\", costituito non molti anni dopo) oppure la Reda, fondata nel 1869 e tuttora in attivit\u00e0.\nInfrastrutture e trasporti.\nFra il 1891 e il 1958 Valle Mosso ospit\u00f2 la principale stazione capolinea della ferrovia Biella-Cossato-Vallemosso.\nCollegamenti esterni.\nSito del Comune di Valle Mosso"}
{"id": "34111", "revid": "125151220", "url": "https://it.wikipedia.org/wiki?curid=34111", "title": "Valle San Nicolao", "text": "Valle San Nicolao (\"Val San Nicol\u00e0\" in piemontese) \u00e8 un comune italiano di 905 abitanti della provincia di Biella in Piemonte.\nGeografia fisica.\nIl territorio comunale di Valle San Nicolao ha forma irregolare e si stende a cavallo tra il bacino del torrente Strona di Mosso e quello del Quargnasca. La quota pi\u00f9 bassa si tocca in corrispondenza della frazione Mombello (338 m), situata all'estremit\u00e0 meridionale del comune, mentre l'altimetria risale andando verso il capoluogo (Chiesa, 461 m) ed arriva a superare i 500 m in cima alla collina della Colma (508 m) e sulla prime pendici del Monte Rovella. Il territorio del comune scende poi verso est a fino a toccare la riva destra dello Strona, dove scende di nuovo sotto i 400 m.\nLe abitazioni sono divise in numerose frazioni di piccole dimensioni che si addensano maggiormente intorno al capoluogo.\nAl comune competono anche alcuni pascoli in Valsessera.\nOrigini del nome.\nIl territorio del comune era un tempo conosciuto come la \"Valle di Bioglio\" (\"Vallis Beduli\"); l'appellativo \"San Nicolao\" richiama la dedicazione della chiesa parrocchiale a San Nicola.\nStoria.\nGi\u00e0 sede di insediamenti celtici in antichit\u00e0 Valle San Nicolao faceva parte della comunit\u00e0 di Bioglio (sottoposta in origine al\ndominio della Chiesa di Vercelli),che comprendeva un territorio vastissimo, infatti, facevano parte di detta comunit\u00e0 anche le frazioni di Piatto, Santa Maria, Vallanzengo,\nPettinengo, Valle San Nicolao e Camandona.\nPrima del 1621, quindi Santa Maria di Bioglio, Pettinengo, Valle San Nicolao, Piatto,\nCamandona e Vallanzengo, erano come tante frazioni sotto il nome di Bioglio. Tutti questi cantoni, distanti l\u2019un dall\u2019altro e dal capoluogo anche alcuni chilometri, non andarono\nd'accordo quasi in nulla, proteste,suppliche,discussioni, litigi, dimostrazioni e ricorsi erano numerosissimi.\nLa separazione avvenne con la pubblicazione nel 24 dicembre 1621, dell'editto di Carlo Emanuele con il quale egli aveva stimato necessario infeudare parecchi luoghi, specialmente quelli che erano sotto giurisdizioni o mandamenti pi\u00f9 grandi. Fu quindi necessario separare i casti ed insieme gli abitanti di ciascun luogo considerando questi totalmente distinti e separati, in modo da non\navere pi\u00f9 nulla in comune con le citt\u00e0 a cui prima appartenevano con sindaci e consigli comunali ed amministrazioni pubbliche autonome con tutti gli ufficiali necessari.\nNel 1964 cedette la borgata Pianezze al comune di Camandona.\nSimboli.\nLo stemma e il gonfalone del comune di Valle San Nicolao sono stati concessi con il decreto del presidente della Repubblica dell'11 marzo 1953.\nMonumenti e luoghi d'interesse.\nLa struttura conserva un\u2019antica reliquia, il corpo di un martire, un soldato romano che altri non \u00e8 che san Tiburzio. La reliquia venne donata da Giovan Battista Mongilardi, medico secentesco, che ebbe tra i suoi pazienti il cardinale Federico Borromeo: uno dei personaggi storici inseriti da Manzoni ne \"I promessi sposi\". Il medico, di antica famiglia di Valle San Nicolao (imparentati anche con un ramo della famiglia degli imprenditori tessili Rivetti Badone li residenti) don\u00f2 la reliquia alla chiesa, come risulta dagli inventari conservati nell\u2019archivio parrocchiale. La donazione di questa reliquia fu a sua volta un dono che il medico ebbe dal pontefice: non ebbe per\u00f2 tutto il corpo del santo, perch\u00e9 una parte venne portata a San Benigno Canavese. La reliquia \u00e8 ora all\u2019interno di una teca, posta in una statua dal volto e gli arti di cera fatta realizzare agli inizi del Novecento dalle suore del Cottolengo di Torino.\nAll'interno sono presenti anche un pregevole pulpito ligneo settecentesco e il paliotto che orna l'altare maggiore, di Cristoforo e Francesco Solari. Il campanile, risalente al Quattrocento, fu sopraelevato tre secoli pi\u00f9 tardi.\nAntica dimora estiva della famiglia piemontese Colongo, la villa si compone di una costruzione ottocentesca, finemente conservata, ed una suggestiva torre pi\u00f9 recente, costruita agli inizi del Novecento su progetto dall'architetto Alfredo d'Andrade, progettista del rinomato Borgo Medioevale del Valentino di Torino. Ampio e suggestivo il parco circostante, unitamente alle particolari sale interne di sapore medioevale.\nInfrastrutture e trasporti.\nFra il 1891 e il 1958 la localit\u00e0 era servita da una stazione della ferrovia Biella-Cossato-Vallemosso.\nAmministrazione.\nAltre informazione amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009."}
{"id": "34112", "revid": "1516566", "url": "https://it.wikipedia.org/wiki?curid=34112", "title": "Veglio", "text": "Veglio (\"V\u00e8j\" in piemontese) \u00e8 un comune italiano di 479 abitanti della provincia di Biella in Piemonte.\nGeografia fisica.\nIl territorio comunale si allunga in senso nord-ovest/sud-est dal crinale che separa la Valsessera dalla Valle di Mosso scendendo fino al fondovalle di quest'ultima. L'altitudine passa dai 1622 m che si toccano sul Monte Cerchio (nei pressi di Bielmonte) ai 466 m sul confine con Valle Mosso. Poco a nord del capoluogo comunale di Veglio si trava la cima del Colmetto (960 m), separata dalla catena principale dalla sella di Cascina Zerbola e sulla quale si trovano alcuni ruderi interpretati come \"fortificazioni antidolciniane\".\nIdrograficamente il comune appartiene al bacino dello Strona di Mosso due affluenti del quale, il Rio Overa e il Rio Poala, rappresentano il confine rispettivamente con i territori di Camandona e di Mosso.\nLe varie frazioni che compongono il comune si concentrano lungo la SP 105 che collega Veglio con Camandona e con Mosso (tramite l'altissimo viadotto della Pistolesa) e nei pressi dello Strona (frazione Romanina).. Il comune possiede anche un'isola amministrativa montana in Valsessera, l'Alpe Montuccia, la quale comprende i boschi ed i pascoli che dal Monticchio scendono fino al Sessera.\nOrigini del nome.\nL'origine del toponimo \"Veglio\" non ha un'interpretazione sicura, anche se la tesi pi\u00f9 accreditata fa risalire il termine da \"vegliare, che veglia\", riferito alla sua posizione di sentinella che allunga la sua vista sulla Valle di Mosso, e che per primo riceve il sole mattutino.\nStoria.\nLe prime notizie su Veglio risalgono al Medioevo. Nell'anno 1185 era infatti gi\u00e0 ricordato come uno dei pi\u00f9 popolosi e antichi cantoni di Mosso Santa Maria, formando, con Mosso appunto, ed il Mezzana Mortigliengo, un'unica parrocchia. Il Mortigliengo si affranc\u00f2 presto da Mosso, staccandosene prima della fine del Duecento, mentre Veglio rimase invece legato a Mosso Santa Maria sia civilmente che religiosamente ancora per molto tempo.\nL'indipendenza religiosa arriv\u00f2 nell'anno 1528, quando l'oratorio di San Giovanni Battista di Veglio, costruito verso la fine del Quattrocento, fu elevato a chiesa curata. I vegliesi ottennero poi la piena indipendenza parrocchiale verso la fine del Cinquecento visto che nel 1606 si accenna gi\u00e0 alla parrocchia ed al parroco di Veglio.\nL'indipendenza amministrativa fu invece raggiunta nel 1742, insieme a Pistolesa ed a Valle Superiore Mosso (soppressa poi nel 1938), quando fu eretto il comune di Veglio che ottenne cos\u00ec l'indipendenza che dura sino ad oggi.\nLa popolazione \u00e8, nel tempo, passata dalle 566 anime del 1671 alle 1042 del 1837, per arrivare ad un massimo di 1146 del 1961. Dopo l'alluvione del 1968 la perdita di popolazione \u00e8 stata costante arrivando agli 843 abitanti del 1971, ai 762 del 1981 sino agli attuali 630.\nIl massimo sviluppo di Veglio, in termini di popolazione residente, coincide pertanto con la sua massima estensione industriale degli anni cinquanta-sessanta, interrotta bruscamente dall'alluvione del novembre 1968 che segn\u00f2 profondamente il paese, spingendo verso la \"citt\u00e0\" industrie ed abitanti. In quegli anni comunque Veglio, storicamente paese di emigranti in cerca di lavoro (soprattutto nel campo edile), vide invece un notevole flusso immigratorio (veneti e lombardi soprattutto, ma anche dal resto d'Italia e nell'ultimo decennio magrebini), legato all'industria tessile.\nAttualmente la popolazione di Veglio \u00e8 costituita per la maggior parte da popolazione anziana e la crisi dell'industria tessile non permetter\u00e0 certamente inversioni di tendenza, anche se i giovani rimasti con caparbiet\u00e0 vogliono rimanere nei luoghi dove sono cresciuti e cercano di mantenere vivo il paese impegnandosi in attivit\u00e0 imprenditoriali, principalmente legate al turismo.\nTra Veglio e la frazione Gianolio di Mosso, dal centro del ponte della Pistolesa, denominato \"Colossus\" per la sua imponenza, viene praticato il bungee jumping; l'altezza del ponte \u00e8 di 152\u00a0m, mentre la misura in lunghezza \u00e8 pari a 350\u00a0m. Nei pressi della postazione per il bungee jumping si trova anche un parco avventura piuttosto noto, che ricade in comune di Veglio.\nDal 2014 una telecamera trasmette dal centro del ponte immagini in tempo reale sulla zona circostante ed \u00e8 stato creato un apposito sito web dedicato proprio a questa importante struttura che domina la valle e che dal 1995, anno di avvio della pratica di Bungee Jumping, \u00e8 sinonimo di rilancio turistico di Veglio e della Valle di Mosso.\nA Veglio si trova anche un'importante pista di fuoristrada, autorizzata e censita dalla Regione Piemonte, per la pratica di attivit\u00e0 motoristiche (auto 4x4 e motociclette da trial, enduro e cross), anche a livello di gare e raduni nazionali; la pista \u00e8 ubicata all'interno dell'Impianto Polivalente \" Bernardo Seletto\", di propriet\u00e0 comunale.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009.\nLa stazione sciistica di Bielmonte.\nParte integrante dell'Oasi Zegna \u00e8 la stazione sciistica di Bielmonte, principale localit\u00e0 sciistica della Provincia di Biella. La creazione di una localit\u00e0 sciistica, in grado di coniugare l'attivit\u00e0 all'aria aperta e la passione per la montagna era parte integrante del progetto di Ermenegildo Zegna.\nL'area individuata per dare vita alla localit\u00e0 fu la localit\u00e0 fino a quel tempo nota come \"Alpe Marca di Piatto\". Il primo impianto, la seggiovia monoposto per il Monte Marca, fu inaugurata nel gennaio 1957. Gli anni successivi videro la realizzazione di varie sciovie, che permisero di ampliare il carosello sciistico. Nel 1972 venne inaugurato l'impianto di illuminazione notturna delle piste del Piazzale. Nel 1976 Bielmonte fu la seconda localit\u00e0 del Piemonte ad introdurre l'innevamento artificiale sulle sue piste. Mentre nel 1978 venne inaugurata la pista di \"Rolba Run\".\nOggi Bielmonte \u00e8 una stazione con 8 impianti di risalita (5 seggiovie, 2 sciovie, 1 tapis roulant) a servizio di 14 piste adatte a tutti gli sciatori. Dal 2003 \u00e8 stato riattivato l'impianto di illuminazione ed in alcune serate \u00e8 quindi possibile sciare in notturna sulle piste \"Piazzale\" e \"Moncerchio-Piazzale\".\nTra gli impianti, la seggiovia Monte Marca serve prevalentemente la pista di Rolba Run, mentre \u00e8 utilizzata dagli sciatori essenzialmente come impianto di arroccamento. Gli sciatori hanno quindi a disposizione 4 seggiovie e 2 sciovie, oltre al \"tapis roulant\" per principianti. Gli impianti \"Piazzale\" e \"Montecerchio\" sono in realt\u00e0 un'unica seggiovia che si sviluppa sui due versanti del Monte Cerchio, ma di fatto costituiscono due impianti distinti per gli sciatori.\nPiste di sci alpino.\nPiste servite dalla seggiovia Piazzale:\nPiste servite dalla seggiovia Montecerchio\nPiste servite dalla sciovia Buca di Forno\nPiste servite dalla sciovia Massaro\nPiste servite dalla seggiovia Muschiera\nPiste servite dalla seggiovia Dosso Grande"}
{"id": "34113", "revid": "1516566", "url": "https://it.wikipedia.org/wiki?curid=34113", "title": "Verrone", "text": "Verrone (\"Vron\" in piemontese) \u00e8 un comune italiano di abitanti della provincia di Biella in Piemonte. Dista circa 8\u00a0chilometri dal capoluogo ed \u00e8 dotato di un aeroporto che per\u00f2 giace in buona parte sul territorio del comune limitrofo di Cerrione. \nVi si trova anche uno stabilimento della Fiat Chrysler Automobiles.\nOrigini del nome.\nDal patronimico \"Veronus\" / \"Verronius\" / \"Vevronus\", latinizzazione del patronimico antico-tedesco \"Avario\" derivato dalla radicale celto-ligure *\"aar\" / *\"awa\", acqua, cui potrebbe essere connessa un'altra base celtica *\"uer\", sopra (Germanico: *\"uberi\"; Latino: \"super\"). Cfr. l'iconografia di san Verono dove il santo fa scaturire con il suo bastone l'acqua (*\"aar\"- / *\"awa\"-) da un pendio (*\"uer\"-).\nStoria.\nSimboli.\nLo stemma e il gonfalone del comune di Verrone sono stati concessi con decreto del presidente della Repubblica del 4 maggio 1953.\nLo stemma si rif\u00e0 al blasone della famiglia Vialardi (\"d'oro, alle due bande di rosso; col capo cucito d'oro, carico dell'aquila coronata, di nero\") che ebbe in feudo il territorio.\nEconomia.\nLo stabilimento di Verrone.\nLo stabilimento, dedicato alla produzione meccanica di cambi, \u00e8 stato per Lancia il quarto a sorgere in ordine di tempo dopo Borgo San Paolo (1911), Bolzano (1937) e Chivasso (1962) e tuttora l'unico presente in territorio Biellese. Venne inaugurato in tempi rapidissimi nella primavera del 1974 rappresentando sicuramente un investimento importante per il distretto Biellese, a vocazione pi\u00f9 che altro tessile\nEcco in breve gli eventi pi\u00f9 rappresentativi per la storia produttiva dello stabilimento:\nTra i modelli di cambi, oltre all'attuale C635, sono stati prodotti, tra gli altri, i cambi Gamma, Beta, C503 e C530.\nLo stabilimento \u00e8 incastonato all'interno della Riserva naturale orientata delle Baragge e ha come sfondo l'arco montuoso delle Alpi biellesi; non a caso, nel 2010, anno mondiale della Biodiversit\u00e0, lo stabilimento \u00e8 stato scelto per l'applicazione del \"Fiat Biodiversity Value Index\", un progetto che oltre ad evidenziare come l'area sia caratterizzata da una biodiversit\u00e0 in buone condizioni, ha permesso una conoscenza approfondita delle specie animali e vegetali presenti nelle Baragge.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34114", "revid": "1516566", "url": "https://it.wikipedia.org/wiki?curid=34114", "title": "Vigliano Biellese", "text": "Vigliano Biellese (\"Vijan \u00ebd Biela\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nVigliano Biellese \u00e8 da sempre un luogo di transito importante tra i due maggiori centri abitati del biellese, Biella e Cossato, ed \u00e8 anche nel centro del mirino di un progetto, non ancora per\u00f2 sottoscritto, per la costruzione di un peduncolo autostradale che colleghi la provincia di Biella all'autostrada A4, il cui svincolo potrebbe avere sede proprio a Vigliano Biellese.\nStoria.\nIl 31 agosto 1944 i nazifascisti, gi\u00e0 resisi responsabili dell'impiccagione del partigiano Guido Freguglia il 18 agosto precedente, fucilarono lungo il muro della chiesa di Santa Maria Assunta quattro civili e cinque partigiani prelevati del carcere di Biella.\nIl 1\u00ba settembre 2008 questo comune biellese balza agli onori delle cronache nazionali in seguito a una rapina di circa 10 milioni di euro ai danni di un istituto di vigilanza privata sito in Vigliano. (1;2)\nMonumenti e luoghi d'interesse.\nUna casaforte \u00e8 attestata sul territorio di Vigliano Biellese fin dal XIII secolo. Sulle sue rovine \u00e8 stato edificato il Castello di Montecavallo per volere di Filiberto Avogadro di Collobiano nel XIX secolo.\nSono presenti, nel territorio, altre costruzioni antiche e degne di nota, quali la chiesa di Santa Maria Assunta, di epoca romanica e risalente quindi attorno al XI e XII secolo e in seguito modificata, e la chiesa di San Giuseppe Operaio, inaugurata nel 1923 e nata sulle macerie di un edificio medievale. Inoltre sono molto caratteristiche della zona alcune belle ville in collina, appartenute a famiglie nobili: tra queste magioni si ricordano Villa Malpenga, Villa Era costruita tra il 1884 e 1888, attualmente di propriet\u00e0 della famiglia Rivetti che l'acquistarono nel 1935 e il castello di Montecavallo del conte di Collobiano.\nCultura.\nIstruzione.\nScuole.\nIn paese sono presenti le seguenti scuole:\nEventi.\nDurante il periodo della festa di San Michele, a fine settembre, la via principale del paese viene chiusa al traffico e ospita mercatini e artisti che si esibiscono in strada, recuperando un'antica tradizione che si andava perdendo, cos\u00ec come quella dei mercatini di Natale, da poco ritrovata. Da ricordare in particolare il mercatino di S. Lucia il 13 dicembre.\nInfrastrutture e trasporti.\nLa stazione di Vigliano-Candelo, posta lungo la ferrovia Biella-Novara e trasformata in fermata alla fine degli anni 1990, venne soppressa nel 2012.\nDal 1926 al 1951 Vigliano ospit\u00f2 una fermata della tranvia Biella-Cossato e, fra il 1891 e il 1958, un analogo impianto della ferrovia Biella-Cossato-Vallemosso.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009.\nSport.\nLa societ\u00e0 di calcio FC Vigliano \u00e8 nata nel 1972 e attualmente milita in Prima Categoria nel girone con squadre della provincia di Biella, Vercelli e Novara.\nIl FC Vigliano gioca le proprie partite casalinghe al Comunale di Vigliano, soprannominato \"La Bombonera\" per la bellezza dell'impianto, del terreno di gioco e per il calore dei suoi tifosi.\n\u00c8 presente sul territorio anche una squadra di basket, il Vigliano Basket Team, militante in serie D.\nSono presenti alcune squadre di calcio a 5: Erios, Aurora, Or.sa Vigliano.\nNon dimentichiamo la gloriosa societ\u00e0 sportiva \"Amici del ciclo\" che dal 1978 partecipa alle gare amatoriali sia nel settore ciclismo sia nel podismo con numerosi risultati di livello in ambito regionale e nazionale.\nIl paese dispone di numerose strutture sportive:"}
{"id": "34115", "revid": "1516566", "url": "https://it.wikipedia.org/wiki?curid=34115", "title": "Villa del Bosco", "text": "Villa del Bosco (\"Vila d\u00ebl B\u00f2sch\" in piemontese) \u00e8 un comune italiano di 327 abitanti della provincia di Biella in Piemonte.\nGeografia fisica.\nIl comune si trova nel bacino idrografico del torrente Rovasenda ed \u00e8 composto da una zona principale dove si trova il capoluogo (Villa del bosco) e la frazione di Ferracane e da un'isola amministrativa dove si trova la frazione di Orbello. Essa \u00e8 raggiungibile solo attraversando il comune di Sostegno in corrispondenza della frazione di Casa del Bosco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte dell'unione di comuni della Comunit\u00e0 Collinare tra Baraggia e Bramaterra."}
{"id": "34116", "revid": "1516566", "url": "https://it.wikipedia.org/wiki?curid=34116", "title": "Villanova Biellese", "text": "Villanova Biellese (\"Vilaneuva 'd Bi\u00e8la\" in piemontese) \u00e8 un comune italiano di 191 abitanti della provincia di Biella in Piemonte.\nGeografia fisica.\nIl territorio comunale \u00e8 collocato sulla destra idrografica del torrente Cervo; la quota pi\u00f9 bassa si tocca nella zona pi\u00f9 ad est (191 ) mentre il centro comunale \u00e8 situato a 232 metri di altezza. La parte nord-occidentale del comune, capoluogo compreso, \u00e8 collocata una trentina di metri pi\u00f9 in alto della pianura risicola e fa parte della baraggia biellese ai piedi della quale scorre, da ovest verso est, la roggia Ottina.\nStoria.\nVillanova fu in passato una frazione del comune di Massazza, del quale segu\u00ec le sorti. L'economia era in buona parte basata, in passato come oggi, sulla risicoltura. Un tempo era per\u00f2 anche praticata la viticoltura, in seguito abbandonata perch\u00e9 la qualit\u00e0 dei vini ottenuti era penalizzata dall'umidit\u00e0 del territorio.\nSimboli.\nLo stemma del comune di Villanova \u00e8 diviso orizzontalmente in tre fasce. Sulla prima partendo dall'alto, a fondo rosso, \u00e8 raffigurato un airone volante visto di profilo e di color argento. Le altre due fasce rappresentano ciascuna una parte di una scacchiera, con i quadrati nei colori verde e dorato la prima, azzurri e dorati la seconda.\nGeografia antropica.\nIn comune di Villanova non esistono frazioni: la popolazione si divide infatti tra il capoluogo e le varie cascine della zona risicola.\nInfrastrutture e trasporti.\nNel comune transitano due ex-strade statali (la SS 230 \"di Massazza\" e la SS 232 \"Panoramica Zegna\"), che si uniscono a sud-est del centro comunale.\nTra il 1890 e il 1933 Villanova Biellese fu servita dalla tranvia Vercelli-Biella.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34117", "revid": "1318658", "url": "https://it.wikipedia.org/wiki?curid=34117", "title": "Viverone", "text": "Viverone (\"Vivron\" in piemontese) \u00e8 un comune italiano di abitanti della provincia di Biella in Piemonte. Sorge sulle sponde biellesi del lago omonimo, il terzo lago piemontese per estensione.\nGeografia fisica.\nIl comune \u00e8 situato tra Biellese e Canavese, all'incontro di tre province: la provincia di Biella (alla quale appartiene), la citt\u00e0 metropolitana di Torino (proprietaria di 1/6 delle rive - escluso lo specchio d'acqua - sotto il Lido di Anzasco di Piverone) e la provincia di Vercelli (comune di Alice Castello).\nLa parte verso il Canavese lambisce le ultime propaggini orientali dell'Anfiteatro morenico di Ivrea (in particolare, la lunga collina della Serra), coprendo una vasta zona: quest'ultima va dalla costa nord del lago (zone Porticciolo e Villa, confinanti con Anzasco di Piverone), quindi il Lungolago, che parte dalla zona Lido fino a Punta Becco, il promontorio orientale del lago, pi\u00f9 le rive meridionali, in frazioni Comuna di Viverone, Masseria e Veneria. La presenza di un'insenatura paludosa verso sud-ovest ne delimita il confine verso le campagne canavesane, dove passa il raccordo autostradale della diramazione A4/A5, gi\u00e0 sotto la citt\u00e0 metropolitana di Torino, al confine con Azeglio.\nLa geomorfologia del territorio \u00e8 il risultato dell'ultima glaciazione (circa 100.000 anni fa) in Piemonte.\nIl turismo del lago offre la possibilit\u00e0 di sport acquatici e navigazione. Il centro storico invece, si raggiunge salendo la collina dalla ex Strada statale 228 del Lago di Viverone (Cavagli\u00e0-Ivrea), che taglia l'agglomerato in lunghezza, separando, di fatto, la zona lacustre da quella collinare. Quest'ultima, si estende da nord-ovest con le zone boschive della Serra, attraverso localit\u00e0 Casa Albert/Cascine Ponente, fino ai territori collinari di Piverone (gi\u00e0 Citt\u00e0 metropolitana di Torino), pi\u00f9 quelli boschivi di Zimone (la zona di Sette Fontane e Monte Orsetto), per estendersi ancora a nord-est con le frazioni Rolle e Bertignano. Quest'ultima \u00e8 nota sia per i resti di un ricetto del XV secolo, sia per la presenza del piccolo Lago di Bertignano, di origine naturale, ex sito idroelettrico, luogo di interesse storico-archeologico e riserva di pesca. Ancora pi\u00f9 a est, Viverone confina, lungo tutto l'asse nord-sud, con il comune di Roppolo, sempre in provincia di Biella, noto per il castello medioevale e vecchia sede dell'Enoteca Regionale.\nOrigini del nome.\nL'origine del toponimo Viverone \u00e8 incerta. Forse deriva da Veprio (o Vibrio, Viprio), un prediale dell'XI secolo. Il nome avrebbe poi sub\u00ecto delle variazioni, ad esempio in \"Veprio-onis\", \"Vibrio-onis\", poi \"Veveronis\", \"Vevrono\", infine \"Viveronis\". Altre ipotesi, meno certe, sono da connettersi al motto araldico \"Vitis viva\", cio\u00e8 vite fertile, indicando la ricchezza enologica della zona, oppure ancora da \"vivaium\", inteso come vivaio di pesci (il lago, appunto).\nIl nome di frazione Rolle potrebbe indicare il \"rol\", cio\u00e8 il rovere che dominava la vegetazione, e Bertignano da \"Brictus\", \"Britto\", \"Berto\", cio\u00e8 il \"bretone\", forse da antichi insediamenti celtici.\nStoria.\nPreistoria.\nSotto l'acqua del lago fu localizzato un antico insediamento preistorico alpino, che dal 2011 \u00e8 entrato nell'elenco del patrimonio dell'umanit\u00e0 (con ID=1363-102) dell'UNESCO. Il ritrovamento di antiche costruzioni palafitticole, in special modo in frazione Masseria e presso le rive nord-occidentali (a ridosso del Lido di Anzasco e verso Azeglio), lo rendono un importante sito d'interesse archeologico.\nNel corso dei secoli furono rinvenuti anche monili, spade, asce, spilloni, ornamenti vari femminili, utensili e attrezzi vari che confermarono la presenza di insediamenti umani risalenti al Neolitico e, soprattutto, all'epoca del rame e della media et\u00e0 del bronzo (2000-1200 a.C. circa, il cosiddetto periodo fittile).\nProbabilmente, un clima pi\u00f9 temperato e l'uso di strumenti in bronzo favorirono una crescita demografica anche fuori dal contesto lacustre. Altri siti preistorici della zona quali, ad esempio, la piccola Cava di Purcarel, presso i boschi del Lago di Bertignano, pi\u00f9 due reperti di imbarcazioni preistoriche ricavate da unico tronco d'albero, chiamate piroghe, rinvenute sempre dai fondali del Lago di Bertignano nel 1912 e nel 1982 (entrambe conservate al Museo di Antichit\u00e0 di Torino), confermarono una presenza di insediamenti negli stessi periodi, fino alle prime invasioni romane della Gallia cisalpina nel III secolo a.C. circa.\nAlto Medioevo.\nViverone fu certamente un frequente crocevia del passaggio di eserciti romani alla conquista della Gallia e del Nord Europa in genere. Tuttavia, dopo la caduta dell'Impero Romano del 476, Viverone fu invasa dapprima da est, dai Longobardi del VI secolo, quindi dai Franchi da ovest, dei quali rimasero gli eredi anscarici del X secolo. Questi ultimi si contesero il territorio contro i vescovi di Vercelli, essendo Viverone zona strategica tra il marchesato di Ivrea ed il Capitolo ecclesiastico di Sant'Eusebio di Vercelli. Sotto vari scambi e cessioni di propriet\u00e0 territoriale d'epoca feudale (dal IX-X secolo circa), in generale Viverone rest\u00f2 quasi sempre sotto la protezione del Capitolo vescovile. Un presidio monastico benedettino del IX secolo fu dedicato a San Martino di Tours, probabilmente eretto in zona frazione Comuna, e oggi totalmente scomparso. In alcuni documenti antichi infatti, il lago compare con il nome di \"Lago di San Martino\".\nBasso Medioevo.\nAltri documenti del XII secolo confermarono che gli ultimi feudatari, tali Oddone e Bongiovanni, intorno al 1150 cedettero definitivamente gli ultimi possedimenti viveronesi ai vescovi vercellesi.\nIntorno a quel periodo, oltre alla chiesetta benedettina di San Martino, attraverso documenti risalenti al 1151 (di papa Eugenio III) e al 1159 (Federico I Barbarossa), si conferm\u00f2 Viverone come localit\u00e0 monacale benedettina, di cui abbiamo descrizione grazie agli studi condotti dallo storico Frate Lebole del XIX secolo, a cui fu dedicata la via di frazione Rolle e da non confondersi con il nipote Luigi Lebole, al quale fu invece titolata il nome della via delle Scuole elementari.\nIntorno al XII secolo, fu eretta, sulla collina orientale, una prima chiesetta dedicata a San Michele, poi ampliata a piccolo convento e denominata Cella San Marco (XV secolo), quindi nuovamente Cella San Michele. Infine, completamente ristrutturata, nel XVIII secolo fu chiamata Cella Grande, oggi ristrutturata ed elegante sede enogastronomica e polifunzionale.\nA cavallo tra il XIII e il XIV secolo, Viverone divenne teatro di rivalit\u00e0 tra i guelfi clericali del conte Pietro Bichieri - o Bicchieri (nipote del pi\u00f9 noto cardinale Guala), e gli anticlericali di fazione ghibellina, intenti all'istituzione dei liberi comuni. Con la vittoria dei Guala-Bicchieri su gran parte dei feudi vercellesi, Viverone fu ancora contesa nel 1350, questa volta tra i Visconti longobardi e i Savoia-Acaia piemontesi. I Visconti furono aiutati militarmente da Facino Cane, un condottiero mercenario al soldo di Teodoro II del Monferrato, che nel 1391 saccheggi\u00f2 barbaramente gran parte del territorio.\nTuttavia, tredici anni pi\u00f9 tardi, esattamente nel 1404, il conte-duca Amedeo VIII di Savoia riusc\u00ec a sconfiggere i Visconti, e a riprendersi il paese. Per volere di Carlo Emanuele I, Viverone fu ceduta dapprima al fido marchese Mercurino Arborio di Gattinara (1465-1530), gran cancelliere di Carlo V e futuro cardinale; quando quest'ultimo mor\u00ec, il paese fu lasciato temporaneamente in feudo al nobile Francesco Dal Pozzo, poi nuovamente al casato di Giovanni Arborio di Gattinara (1480-1544).\nFu in questo periodo che Viverone visse un'epoca di splendore e di ricostruzione. Sorse infatti il castello collinare, sulle basi di un preesistente \"castrum\" militare dell'XI secolo, e successivamente chiamato il \"Ricetto\" (costruito intorno al 1420-1480 circa), situato nel punto pi\u00f9 alto della collina di frazione Bertignano, quindi usato come piccola roccaforte di osservazione: purtroppo ne rimangono oggi pochissimi ruderi.\nDall'epoca moderna ad oggi.\nNel XVII secolo Viverone continu\u00f2 ad appartenere al casato dei Gattinara, dapprima con il marchese Gian Aurelio (1620) e, successivamente (1790), con il marchese Dionigi. Pi\u00f9 tardi, altri nobili piemontesi godettero dei paesaggi viveronesi come, ad esempio, i marchesi di Ponzone e i conti di Biandrate, e infine il marchese Balbiano da Susa (1720-1760).\nIl territorio viveronese fu ancora conteso nel XIX secolo, tra vari nobili di Azeglio, Piverone, Borgo d'Ale, Alice Castello, Cavagli\u00e0 e Roppolo, fino ai giorni nostri.\nL'Unit\u00e0 d'Italia non plac\u00f2 le liti sul dominio del territorio. Esse continuarono per l'amministrazione economica e turistica del Lago. Le percentuali di propriet\u00e0 di quest'ultimo, conteso tra le amministrazioni dell'allora provincia di Torino (oggi Citt\u00e0 metropolitana) e di Vercelli (poi tra provincia di Vercelli e Biella nel 1992), si definirono solo intorno ai primi del Novecento. Fino a poco tempo fa infatti, alcuni sostenitori della provincia di Torino usavano chiamare il lago con il nome \"Lago di Anzasco\", poich\u00e9 quest'ultimo lido era una frazione di Piverone (sotto la provincia-citt\u00e0 metropolitana di Torino).\nDal 1910 al 1940 poi, le acque del Lago di Viverone e del Lago di Bertignano furono utilizzate per scopi industriali; tra i due laghi funzionava una vecchia centrale idroelettrica della societ\u00e0 Alta Italia. Durante la notte, l'acqua del Lago di Viverone veniva pompata nel laghetto pi\u00f9 alto di Bertignano, mentre di giorno veniva sfruttata l'energia idrica di caduta, nei momenti di maggiore richiesta. Di questo impianto esistono ancora dei resti, fra cui le condotte di collegamento e un'enorme cisterna metallica grigia, visibile sulla collina viveronese.\nAncor oggi, Viverone rimane un crocevia di turismo e di tradizioni piemontesi miste tra Canavese, Biellese, Torinese e Vercellese. Attualmente, lo scalo ferroviario pi\u00f9 vicino si trova a Santhi\u00e0 (a circa 15\u00a0km). In passato per\u00f2, esisteva una delle prime automotrici \"littorine\", costruita agli inizi del XX secolo e che trasportava passeggeri fino a Ivrea, ma fu poi dismessa nel secondo dopoguerra. Tra il 1882 e il 1933 Viverone fu servita dalla tranvia a vapore Ivrea-Santhi\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34118", "revid": "1516566", "url": "https://it.wikipedia.org/wiki?curid=34118", "title": "Zimone", "text": "Zimone (\"Zim\u00fcn\" in piemontese) \u00e8 un comune italiano di 392 abitanti della provincia di Biella in Piemonte.\nGeografia fisica.\nTerritorio.\nSvetta sul crinale collinare sud-orientale della Serra, agli estremi confini del Canavese nord-occidentale, poco distante dal Lago di Viverone e il relativo paese, con il quale confina a est attraverso la localit\u00e0 delle \"Sette Fontane\" (per via di sette antichi pozzi lungo la via che giunge fino al Lago di Bertignano) e parte dei boschi di Roppolo. A parte questa zona, Zimone non possiede delle frazioni o localit\u00e0 decentrate. A sud-ovest invece, Zimone confina con Piverone, quindi i territori boschivi di Magnano ad ovest, e quelli di Cerrione e della Riserva della Bessa verso nord. \nIn passato, Zimone apparteneva alla provincia di Vercelli e alla Comunit\u00e0 montana Alta Valle Elvo, confluita nel 2009 nell'unica Comunit\u00e0 montana Valle dell'Elvo, sebbene il torrente scorra a circa 6\u00a0km a nord dal paese.\nOrigini del nome.\nIl toponimo potrebbe derivare dall'antico dialettale \"sumon\" o \"simon\", ovvero il nome delle antiche corti interne delle abitazioni in collegamento tra di loro. Un'altra ipotesi lo farebbe derivare invece da \"cimon\", ovvero \"cima\", della collina, appunto.\nStoria.\nI primi documenti del borgo risalgono all'XI secolo, quando, cos\u00ec come il vicino Magnano, Zimone fu infeudato al Capitolo di Sant'Eusebio di Vercelli e, nel 1166, intestato ai nobili Avogadro di Cerrione. Questi lo cedettero ai Dal Pozzo a partire dal XV secolo, che si assoggettarono al Ducato di Savoia. Il piccolo borgo rimase pressoch\u00e9 esente dalle varie battaglie della storia.\nSimboli.\nLe dieci bande rosse e d'oro sono il simbolo della nobile famiglia Avogadro.\nMonumenti e luoghi d'interesse.\nL'attuale chiesa parrocchiale di S.Giorgio nasce nel XVIII secolo a seguito della demolizione della chiesa precedente della quale sono rimaste pochissime informazione. \nSi evince dagli scritti che la prima chiesa antica era caratterizzata da un\u2019unica navata con un altare laterale collocato al centro e due cappelle: alla madonna del rosario e alla B.V. della consolazione; la sagrestia, il coro e il campanile erano edificati ma nonostante gli ampliamenti la chiesa risultava piccola, motivo per il quale nel 1721, anno in cui risale il coro, furono avviati i lavori per la costruzione del nuovo edificio che si conclusero nel 1728 mancante di facciata che venne terminata nel 1820. All\u2019interno si possono ammirare: l\u2019altare maggiore in marmo nero e stucchi marmorei che insieme all\u2019altare del S.S Cuore sono opere di maggior pregio; troviamo poi l\u2019altare del rosario in stucco (1754 di Antonio Gallo) e l\u2019altare di S. Nicola quest\u2019ultimo risalente il XVII secolo come il prezioso armadio che si pu\u00f2 ammirare nella sagrestia: un\u2019opera lignea di artigianato.\nIl campanile venne invece rifatto dopo la met\u00e0 del 1700 ma rispetto al progetto originale i lavori si fermarono prima del compimento dell\u2019opera. solo negli anni '60 del XX secolo venne rialzato. A lato della chiesa sorgeva il cimitero che fu poi trasferito completamente fuori dal paese nel 1883.\nDal 1995 le opere all\u2019interno della chiesa sono state restaurate partendo dall\u2019altare di S.Nicola, una serie di interventi sono stati portati avanti con il rifacimento del tetto e opere di tinteggiatura i lavori si sono conclusi nel 2013.\nSi suppone che la chiesa sia stata eretta a seguito di un voto per una delle pesti che nel secolo tra 1500 e 1600 colpivano quei luoghi. Essa sorge infatti tra le case e le strade come simbolo di protezione. A met\u00e0 del 1700 passa sotto la cura della confraternita di S.Antonio che la ristruttura pi\u00f9 volte fino al raggiungimento di una struttura che presenta la sagrestia e due altari dedicati a S. Antonio Abate e alla Madonna della Mercede.\nNel progetto vi era presente un campanile che per mancanza di soldi non fu costruito. Venne eretto per necessit\u00e0 un piccolo alloggio su un angolo del muro di facciata, ancora presente, per la campana che si voleva proteggere dai furti.\nLa chiesa fu rifinita da un porticanto elegante sorretto da colonne in pietra nel 1827-28. La facciata pu\u00f2 ancora essere ammirata mentre dell'interno non rimane molto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34119", "revid": "126257", "url": "https://it.wikipedia.org/wiki?curid=34119", "title": "Zubiena", "text": "Zubiena (\"Zubien-a\" in piemontese) \u00e8 un comune italiano di abitanti della provincia di Biella in Piemonte.\nStoria.\nDurante la Seconda Guerra Mondiale il paese era spesso soggetto a razzie da parte di gruppi nazisti, questo provoc\u00f2 l'insorgere di gruppi di partigiani che sovente si opponevano a queste violenze rispondendo al fuoco, riuscendo per\u00f2 raramente a respingerli.\nUn'estate 1944 in seguito a una rappresaglia dei partigiani nella quale riuscirono a catturare e sentenziare un tedesco e due repubblichini catturati sulla corriera Ivrea - Biella,i nazisti fecero riunire tutti i capi famiglia del paese in piazza, rinchiusi nell'attuale palazzo comunale e condannati alla fucilazione. Don Riccardo Alberto parroco del paese offr\u00ec la sua vita in cambio ma con il Podest\u00e0 Felice Manfredi, riuscirono ad ottenere la liberazione con la pena diversa di incendiare il paese. La sentenza fu nuovamente convertita fucilando nei pressi del cimitero di Villa cinque ragazzi innocenti non del paese e li furono trucidati. Il giorno seguente le scuole di Zubiena portarono i bambini a vedere i resti delle persone uccise.\nSimboli.\nLo stemma e il gonfalone del comune di Zubiena sono stati concessi con decreto del presidente della Repubblica del 20 febbraio 1996.\nLe dieci fasce d'oro e di rosso sono il simbolo della nobile famiglia Avogadro a cui nel 1434 il Duca Amedeo di Savoia aveva assegnato le terre di Zubiena, Cerrione, Mongiovetto, Donato, Ponderano, Quaregna, Valdengo e Villa.\nMonumenti e luoghi d'interesse.\nFontana solforosa.\nNel comune di Zubiena (fraz. Mulini), nei pressi della confluenza nell'Olobbia di un piccolo rio semipermanente, sgorga una abbondante fontana solforosa. Questa era nota nell'Ottocento per le proprie virt\u00f9 terapeutiche e fu sistemata in una torretta di mattoni dagli abitanti del posto nel 1872.\nDi fianco alla fonte fu per lungo tempo attivo un ristorante e il luogo conobbe un notevole flusso di visitatori che venivano anche da molto lontano.\nSociet\u00e0.\nEvoluzione demografica.\nNegli ultimi cento anni, a partire dall'anno 1911, la popolazione residente si \u00e8 dimezzata.\nCultura.\nMuseo dell'Oro e della Bessa.\nLa frazione Vermogno del comune di Zubiena ospita il Centro visite del Parco della Bessa, l'arena per la ricerca dell'oro ed il Museo dell'Oro e della Bessa, parte dell'Ecomuseo Valle Elvo e Serra.\nAmministrazione.\nAltre informazioni amministrative.\nIl comune apparteneva alla Comunit\u00e0 montana Alta Valle Elvo, soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo. Il 26 maggio 2019 i cittadini di Zubiena sono stati chiamati alle urne per le elezioni comunali 2019. \u00c8 stato riconfermato il sindaco Davide Basso."}
{"id": "34120", "revid": "2200451", "url": "https://it.wikipedia.org/wiki?curid=34120", "title": "Zumaglia", "text": "Zumaglia (\"Zumaja\" in piemontese) \u00e8 un comune italiano di 981 abitanti della provincia di Biella in Piemonte. Situato sulla collina biellese, d\u00e0 il nome ad un omonimo \"brich\" (colle) sul quale sorge un antico castello.\nUna parte del territorio comunale \u00e8 inclusa nella Riserva naturale regionale delle Baragge. \u00c8 l'ultimo comune del Piemonte in ordine alfabetico.\nGeografia fisica.\nIl centro comunale di Zumaglia \u00e8 situato in corrispondenza di una sella a quota 580\u00a0m s.l.m. sul costolone che separa tra loro i piccoli bacini dei torrenti Chiebbia e Riasco, entrambi tributari del Quargnasca.\nVerso sud questo costolone risale fino a dare origine al Brich di Zumaglia (699\u00a0m) il quale, con il vicino Mont Prev\u00e8, domina buona parte della pianura biellese.\nLa porzione del territorio comunale che scende verso il torrente Riasco si presenta coperta di boschi e quasi disabitata mentre al contrario sul lato Chiebbia, meglio esposto e meno ripido, sorgono alcune frazioni tra le quali Uberti e Contornina.\nStoria.\nLa storia di Zumaglia \u00e8 stata in passato strettamente legata all'omonimo castello.\nLe prime notizie risalgono al X secolo e la vedono inclusa tra le donazioni imperiali al vescovo di Vercelli.\nNel 1243 la zona fu venduta al Comune di Vercelli ma presto il possesso ritorn\u00f2 al vescovado, retto in quel periodo da Martino Avogadro di Quaregna.\nNel 1377, quando la rivolta capeggiata dal canonico Ardizzone Codecapra pose fine al dominio dei vescovi di Vercelli sul Biellese, la rocca di Zumaglia segu\u00ec la sorte di Biella e pass\u00f2 sotto il dominio diretto di Amedeo VI di Savoia.\nLa gestione diretta del castello tramite castellani nominati dalla casa regnante risult\u00f2 per\u00f2 con il tempo antieconomica e cos\u00ec nel 1416 Zumaglia venne declassata a feudo.\nQuesto nei secoli successivi pass\u00f2 di mano in mano; l'ultima famiglia di feudatari fu quella di Francesco Felice Pillotti, che venne investito del feudo nel 1757 e i cui eredi restarono signori del luogo fino all'abolizione dei privilegi feudali.\nSimboli.\nLo stemma del comune di Zumaglia \u00e8 stato concesso con decreto del presidente della Repubblica in data 14 febbraio 1970.\nSociet\u00e0.\nRaccolta differenziata.\nVige il sistema di raccolta differenziata dei rifiuti urbani. Dati:\nAmministrazione.\nAltre informazioni amministrative.\nZumaglia, nonostante il suo territorio orograficamente sia esterno a quello della Valle del Cervo, fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\"."}
{"id": "34124", "revid": "1354930", "url": "https://it.wikipedia.org/wiki?curid=34124", "title": "Antrona Schieranco", "text": "Antrona Schieranco (\"Antr\u00f9na\" in dialetto ossolano) \u00e8 un comune italiano di 402 abitanti della provincia del Verbano-Cusio-Ossola in Piemonte. Il comune nacque nel 1928 tramite la fusione dei due comuni preesistenti: Antronapiana e Schieranco.\nGeografica fisica.\nIl comune ossolano include nel suo territorio l'intera parte superiore della Valle Antrona, la vallata del torrente Ovesca, affluente di destra del fiume Toce, ed \u00e8 dominato ad ovest dalle Alpi, spartiacque tra la val d'Ossola e il bacino del Rodano, con il Pizzo d'Andolla.\nIl paese \u00e8 un ottimo punto di partenza per escursioni verso i numerosi laghi situati nelle vicinanze. Formatosi in seguito alla frana del 1642, il lago di Antrona venne successivamente modificato nella sua morfologia per permettere il suo sfruttamento a fini idroelettrici. Sono inoltre presenti altri bacini artificiali che disegnano il paesaggio della parte pi\u00f9 alta della valle: i laghi di Campliccioli, di Camposecco, Cingino e dei Cavalli. Nei pressi di quest'ultimo un gruppo di vecchie baite in pietra prende il nome di Cheggio, un tempo ricco alpeggio, ora riferimento escursionistico per il turismo in valle Antrona. Insieme a San Pietro, \"La Madonna\" e a Schieranco costituivano il soppresso comune le frazioni di Prabernardo e Locasca.\nStoria.\nLa presenza di insediamenti umani ad Antrona Piana \u00e8 documentata a partire dal XIII e dal XIV secolo, ma vi sono indizi che fanno supporre origine pi\u00f9 antiche. La sua particolare collocazione, situata sull'antica via che univa l'Ossola alla valle di Saas Via Lotharia o Via Lorena, nell'adiacente cantone svizzero del Vallese, ha fatto di Antrona Piana un centro importante fino al 1700, quando la sua popolazione giungeva a 1650 abitanti.\nNel 1642 una frana di enormi proporzioni ebbe conseguenze anche sul paesaggio. Il distacco avvenne dal fianco del Monte Pozzuoli e travolse con un salto di mille metri una parte dell'abitato. Alcune cronache dell'epoca stimarono 95 vittime, altre 150; le case sepolte furono una quarantina. Ma le conseguenze non si limitarono a questo: la frana, ostruendo il corso del torrente Troncone, port\u00f2 alla formazione del lago di Antrona. Nella sciagura venne distrutta anche la chiesa di San Lorenzo, appena costruita.\nSimboli.\nLo stemma del comune di Antrona Schieranco \u00e8 stato concesso con decreto del presidente della Repubblica del 16 ottobre 1950.\nEconomia.\nL'economia della valle \u00e8 in prevalenza pastorale; l'unica attivit\u00e0 industriale \u00e8 quella idroelettrica. La variet\u00e0 del paesaggio e la presenza di laghi di origine sia naturale che artificiale fanno del luogo un'interessante meta naturalistica.\nIn inverno un importante risorsa economica sono gli sport invernali, con la pista di sci di fondo di Antronapiana e la piccola stazione sciistica di Cheggio, costituita da uno skilift e da due tapis roulant.\nLe miniere d'oro e d'argento.\nLa fama del comune \u00e8 stata in passato legata all'esistenza di filoni auriferi e argentiferi, sfruttati a partire dalla seconda met\u00e0 del XVIII secolo e documentati dall'economista Melchiorre Gioia nei suoi studi statistico-economici sul dipartimento dell'Agogna. Le miniere rimasero in attivit\u00e0 fino al 1946, gestite in concessione da compagnie inglesi e francesi fin dalla fine dell'Ottocento.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34125", "revid": "1543377", "url": "https://it.wikipedia.org/wiki?curid=34125", "title": "Anzola d'Ossola", "text": "Anzola d'Ossola (\"Anz\u00f2la\" in dialetto ossolano) \u00e8 un comune italiano di 384 abitanti della provincia del Verbano-Cusio-Ossola in Piemonte.\nGeografia fisica e clima.\nAnzola d'Ossola \u00e8 un comune situato su una piana alluvionale tra il corso del fiume Toce e le retrostanti montagne. Il suo toponimo, con molta probabilit\u00e0 deriva da una piccola ansa che il fiume Toce nel suo discendere la Val d'Ossola, formava proprio vicino al paese, simile ad un piccolo lago. Il centro abitato sorge ai piedi del versante settentrionale del monte Massone, per questa ragione gode di un clima molto freddo in inverno a causa della scarsa esposizione al sole, le temperature in questa stagione possono facilmente scendere di parecchi gradi sotto lo zero (anche sotto i -10).\nStoria.\nIl nome \"Anzola\" potrebbe originare dal diminuitivo del nome di persona romano \"Antius\"\nIl Dizionario di Geografia Antica del 1890 descrive Anzola d\u2019Ossola:\n\"Tre sono le caratteristiche dell\u2019ameno paesello: le strade tutte coperte con pergolati d\u2019uva, la primizia delle ciliegie che maturano ai primi di maggio, e la mancanza di sole sull\u2019abitato nel cuore dell\u2019inverno, dovuta alla posizione a ridosso di altissimi monti\"\nIl borgo attorno all'anno mille era possedimento del vescovo di Novara e godeva di una certa importanza per una peschiera ivi esistente. Il primo documento storico che riporta il nome di Anzola risale ad un investitura livellaria del vescovo novarese, datato 12 luglio 1006.\nXI secolo.\nNell'anno 1004 Enrico II, re di Germania dal 1002, scese in Italia, dove Arduino d'Ivrea si era fatto incoronare re, e lo costrinse alla fuga cingendosi egli stesso della corona reale d'Italia a Pavia.\nEnrico II dovette ritornare nella penisola nel 1013, esortato dal pontefice e dai vescovi, con poderoso esercito, e assedi\u00f2 per vari mesi Arduino che si era chiuso per vari mesi in un castello della valle dell'Orco senza poterlo costringere alla resa.\nIl 14 febbraio 1014 si rec\u00f2 a Roma dove fu acclamato, unto e incoronato Imperatore del Sacro Romano Impero da Papa Benedetto VIII. A seguito di scontri tra italiani e tedeschi, Enrico II dovette abbandonare Roma e, passando per la Toscana e Lombardia, ritornare in Germania. Durante questo viaggio, dispens\u00f2 i pi\u00f9 ampi favori e privilegi alle chiese e specialmente ai vescovi di Novara e Vercelli. L'Imperatore ricompensava il Vescovo Pietro di Novara, per la costante fedelt\u00e0 dimostratagli e in considerazione dei danni subiti durante il dominio di Arduino. In ricompensa pertanto della sua abnegazione e ristorazione di tanti danni da lui sofferti, accordava l'Imperatore un piccolo contado nella Valle dell'Ossola. Pieve Vergonte veniva trasferita nella potest\u00e0 e sotto la giurisdizione della Chiesa&lt;br&gt;\n\"Conradus,etc. CenobioS.Petri, quod dicitur Coleum Aureum,subvenire et nostra preceptali auctoritate confirmare et corroborare omnes cortes et proprietates, quas pridem per quodvis ingenium donoscitur possedisse...et omnia, quae in Monte Ferrato, et quae in Comitati Vercellensi et Yporegiensi, et quae in Novariensi ad eundem locum pertinent...et illas terras que habere visum est in Belingo et in Liventina, cum omnibus suis pertinentiis; cortem insuper, quae Vergonto dicitur, et Piscariam, quae est in Tauxa etc (Muratori, Antiq.Med.Aevi, I, 595)\"\nIl 12 luglio 1006 nel castello dell'Isola di San Giulio, Pietro III, vescovo di Novara, concesse a tale Grimaldo per 29 anni la met\u00e0 di quattro masserie poste nel territorio di Anzola appartenenti ai beni della chiesa pievana di San Vincenzo di Vergonte, per il canone d'affitto annuo di cento libbre di formaggio.\nQuesto il testo del preziosissimo documento, conservato nell'Capitular Archive of Santa Maria in Novara(Novara, Archivio Storico Diocesano, A.C. N, 27). Nel 1006 le quattro masserie e i sei coloni erano di pertinenza della chiesa pievana di Vergonte, anche se amministrate dal Vescovo, il quale secondo una formula in uso a quel tempo, godeva i beni ma provvedeva ai bisogni di quella chiesa proporzionalmente ai frutti. Un legame gi\u00e0 forte nel 1006, ma che risaliva ad un'epoca precedente e univa Anzola all'antichissima pieve di San Vincenzo di Vergonte. I sei fattori della chiesa di Vergonte (Domenico, Lupo, Martino, Domenico, Giovanni Battista e Albino) che nel 1006 lavoravano le quattro masserie di cui si componeva la terra di Anzola, discendevano probabilmente dai primi coloni insediati dalla Pieve di Vergonte o dal monastero di San Pietro in Ciel d'Oro di Pavia, che risulta aver posseduto in quei tempi terre e peschiere in altri luoghi della valle. I coloni vivevano dei prodotti dell'agricoltura e dell'allevamento, come rivela il canone stabilito in formaggio - cento libbre - da versare ogni anno nei giorni precedenti o successivi alla festa di Sant'Andrea (30 novembre): scadenza posticipata rispetto a quella di San Martino (11 novembre), tradizionalmente fissata come termine dell'annata agraria.\nXIV secolo.\nPassata sotto la giurisdizione dei conti di Biandrate e, in seguito sotto quella del comune di Novara, Anzola e l'intera Ossola Inferiore vennero incorporate nel 1332 nei domini dei Visconti, signori di Milano che nel 1372 conquistarono anche la parte superiore della valle. Nell'anno 1374 avvenne il pi\u00f9 violento scontro della zona tra i Ferrari, ghibellini fedeli a Galeazzo Visconti e gli Spelorci, guelfi dell'Ossola superiore.\nXIX secolo.\nNel 1864, per distinguere il comune dagli omonimi in altre parti d'Italia, venne aggiunta la specificazione geografica divenendo Anzola d'Ossola.\nNel 1873, a Milano, nasce Enrico Monti, architetto, pioniere dell'industria del legno, ebanista, intagliatore. Monti \u00e8 originario di Anzola d'Ossola dove i genitori risiedono e per primi finanziano una fabbrica per la lavorazione del legno.\nA 41 anni, viene nominato cavaliere del Lavoro (il pi\u00f9 giovane d'Italia).\nViene invitato a Buenos Aires per arredare le sale del Parlamento argentino.\nSuccessivamente, la regina Guglielmina d'Olanda affida la decorazione del Palazzo Reale di Amsterdam.\nIn seguito, la Societ\u00e0 delle Nazioni, con sede a Ginevra, gli offre commissioni.\nNel 1911 costruisce una villa in Anzola d'Ossola, utilizzando parti originali in legno provenienti dall'Esposizione Internazionale di Milano del 1906.\nNel 1920 vince la gara per l'arredamento del palazzo del Parlamento a Montevideo, Uruguay.\nSi dedica all'arredamento navale, ammobiliando una trentina di navi, tra cui il famoso transatlantico Rex, detentore per anni del trofeo Nastro Azzurro, per la pi\u00f9 veloce attraversata dell'Atlantico.\nXX secolo.\nSoppresso come comune nel 1928 ed aggregato al confinante Ornavasso, Anzola riottenne l'autonomia amministrativa nel 1947.\nEconomia.\nNel territorio comunale \u00e8 presente la sorgente Buvera dalla quale sgorga acqua oligominerale. Lo sfruttamento a fini commerciali di questa fonte cess\u00f2 a fine anni \u201880 a causa dell'ingente riduzione della portata della fonte d\u2019acqua. Dai primi anni \u201890 nella ex sede di imbottigliamento Buvera, si install\u00f2 una delle realt\u00e0 produttive afferenti al Gruppo Omcd, una serie di aziende metalmeccaniche che danno lavoro a circa 200 persone, tutte ubicate ad Anzola.\nNegli ultimi decenni, vi fu dunque la progressiva trasformazione di un'economia un tempo esclusivamente agricola, ad una che offre lavoro nei settori pi\u00f9 disparati: dall\u2019industria tessile e dell\u2019abbigliamento, a quella dei serramenti, della lavorazione del legno e della meccanica fine. \n\u00c8 cos\u00ec che un paesino di circa 500 abitanti si trasforma in un punto di richiamo e di opportunit\u00e0 di lavoro per circa 400 persone, impiegate nei differenti ambiti.\nLa prima domenica di giugno ha luogo la \u201csagra delle ciliegie\u201d, un sorta di grigliata all\u2019aperto, la cui nomea ha varcato i confini del paese, richiamando persone dalle valli limitrofe e da tutto il vicino lago Maggiore.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione di comuni montana delle Valli dell'Ossola."}
{"id": "34126", "revid": "1354930", "url": "https://it.wikipedia.org/wiki?curid=34126", "title": "Arizzano", "text": "Arizzano (\"Riscian\" in piemontese e in lombardo) \u00e8 un comune italiano di abitanti della provincia del Verbano-Cusio-Ossola in Piemonte. \u00c8 il pi\u00f9 piccolo comune della provincia e, quindi, tra quelli situati sulle colline della sponda piemontese del Lago Maggiore; a livello regionale risulta essere il terzo comune meno esteso (dopo Miagliano e Pecco), mentre a livello nazionale risulta essere il 15\u00ba territorio comunale meno esteso. A livello di densit\u00e0, date le dimensioni e il numero di abitanti, il comune si attesta come quello maggiormente denso della provincia.\nStoria.\nIl nome potrebbe essere un prediale in \"-anus\" derivato dal nome di persona romano \"Aretius\" o \"Arretius\"\nIl primo documento in cui si ha menzione del comune, con il nome di \"Ariciano\", risale al XII secolo; \u00e8 un atto di donazione di terreni alla Basilica di San Vittore di Intra, a dimostrazione di quel legame politico-religioso che univa Arizzano, come tutti i centri dell'entroterra, alla chiesa cattolica e a Intra, ora facente parte di Verbania. Con la divisione territoriale viscontea, del 1393, il paese venne assegnato alla degagna di San Martino, sottoposta a sua volta al podest\u00e0 di Intra.\nNel 1447 Filippo Maria Visconti modific\u00f2 quest'ordine con la cessione feudale della degagna alla famiglia Moriggia di Frino, che mantenne il possedimento fino al 1783. In quell'anno morendo il loro ultimo rappresentante, il Gianbattista, l'intero feudo pass\u00f2 nelle mani della famiglia Borromeo fino alla caduta in et\u00e0 napoleonica del sistema feudale italiano.\nSotto il dominio dei Moriggia di Frino crebbe notevolmente l'importanza del feudo di Arizzano, tanto che nel 1723 gli abitanti delle localit\u00e0 adiacenti di Biganzolo, Antoliva, Oro, e Selasca, attualmente inglobate nel comune di Verbania, ottennero di essere unite alla comunit\u00e0 arizzanese.\nNel giugno 1911 le quattro frazioni annesse nel 1723 furono nuovamente separate divenendo comune autonomo con il nome di Arizzano Inferiore, in seguito aggregato nuovamente a Verbania.\nNel 1927 avviene un'altra modifica amministrativa: sorse la Nuova Arizzano che comprendeva, oltre al nucleo originale, anche i comuni preesistenti di Bee e Vignone. Il nuovo ente sopravvisse fino al 1948 quando i due comuni annessi si riappropriarono della loro autonomia.\nGeografia antropica.\nOggi il comune di Arizzano \u00e8 un ricco agglomerato residenziale, strettamente legato dal punto di vista urbano e economicamente a Verbania.\nOltre al capoluogo vi sono due frazioni: Cissano e pi\u00f9 in basso Cresseglio. Su margine orientale del paese scorre il Rio Ballona la cui valle vedeva, nel passato, la presenza di moltissimi mulini, elemento portante dell'antica economia della zona.\nIl comune \u00e8 attraversato dalla via Nuova Intra Premeno.\nEconomia.\nOltre alla antica presenza di mulini, nella zona era importante l'attivit\u00e0 boschiva esercitata dalle genti di Arizzano, ma non solo nel territorio comunale ma sull'intero pendio che sale verso Be\u00e8 e Premeno. Nel 1400 gli Arizzanesi avevano ottenuto infatti, con apposito decreto, il diritto di stramare e boscagliare anche nei territori dei due vicini comuni, con l'unico obbligo di riconoscere loro, la prima domenica di maggio di ogni anno, cinque kilogrammi di pane. Spogliata di ogni motivazione economica, la consegna dei pani \u00e8 rimasta nelle usanze tradizionali del paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana dei comuni di Arizzano, Premeno e Vignone e ne \u00e8 il capoluogo."}
{"id": "34127", "revid": "1354930", "url": "https://it.wikipedia.org/wiki?curid=34127", "title": "Arola", "text": "Arola (\"\u00c0rola\" in dialetto locale) \u00e8 un comune italiano di 242 abitanti della provincia del Verbano-Cusio-Ossola in Piemonte. Rappresenta nella sua collocazione geografica l'apice della valle del torrente Pellino, principale immissario del Lago d'Orta.\nGeografia fisica.\nAlla sommit\u00e0 della valle poco sopra il borgo, si apre la Colma di Civiasco, il valico di comunicazione tra il Lago d'Orta e la Valsesia. L'antico percorso della Colma \u00e8 ora una comoda strada panoramica aperta nel 1968, che, scendendo nel comune valsesiano di Civiasco, raggiunge Varallo Sesia.\nComunit\u00e0 montane.\nIl comune ha fatto della Comunit\u00e0 montana Due Laghi, Cusio Mottarone e Val Strona.\nStoria.\nSin dall'epoca medioevale l'importanza di Arola \u00e8 stata appunto segnata da tale via di comunicazione, determinante per l'economia dell'intero bacino del Lago d'Orta. La storia non pu\u00f2 essere separata infatti da quella della intera riviera, dal feudo di San Giulio, dono, nel 1062, di Ottone II al vescovo di Novara. Cos\u00ec il paese venne assoggettato al dominio temporale del vescovo, fino al 1767. Proprio qui, al posto di controllo sull'importante direttrice di traffici, aveva la sua sede uno dei tre impresari vescovili dei dazi.\nMonumenti e luoghi d'interesse.\nIl principale edificio di Arola \u00e8 la chiesa Parrocchiale di San Bartolomeo. Edificata nel Seicento, la chiesa ha subito consistenti opere di ristrutturazione e di ampliamento tra il XVIII e il XIX secolo. Il suo campanile \u00e8 datato 1622. Sono di et\u00e0 barocca anche gli altri due oratori: quello di Sant'Antonio Abate e quello dell'Annunziata. Quest'ultimo \u00e8 un pregevole e piccolo santuario, notevole per il leggero pronao che ne alleggerisce la facciata, eretto a breve distanza del paese, laddove in precedenza sorgeva una cappella pi\u00f9 antica che sembra risalente al Quattrocento. Nella frazione Pianezza si segnala infine l'Oratorio di San Giovanni Battista.\nEconomia.\nL'economia locale si basa principalmente sull'agricoltura: allevamento del bestiame e silvicoltura. Soprattutto quest'ultima, oggi notevolmente ridotta, ha rappresentato nel passato una notevole fonte di ricchezza per il paese: al taglio dei boschi si accompagnava infatti la produzione, in loco, di carbone vegetale.\nSport.\nLe uniche tre strutture sportive ad Arola sono situate in via Picco e comprendono: il campo di bocce, il campo sportivo da calcetto di 50 metri denominato \"Giuseppe Rota\", attrezzato di illuminazione notturna, il campo da pallacanestro; oltre a questo vi sono 2 piccole piste da Enduro: la prima situata nella piccola frazione di Pianezza l'altra in zona \"Strasciera\".\nLa strada provinciale \u00e8 spesso utilizzata per gare di rally o di slalom in salita.\nSi sono svolti per vari anni lo slalom in salita riservato alle auto da rally e velocit\u00e0 in salita.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34128", "revid": "1354930", "url": "https://it.wikipedia.org/wiki?curid=34128", "title": "Aurano", "text": "Aurano (\"Vran\" in lombardo) \u00e8 un comune italiano di 103 abitanti della provincia del Verbano-Cusio-Ossola in Piemonte. Fa parte dell'unione montana di comuni Valgrande e del Lago di Mergozzo.\nGeografia fisica.\nIl comune \u00e8 situato nel Verbano, nella Valle Intrasca superiore; parte del suo territorio \u00e8 compresa nel Parco Nazionale della Val Grande, dove ricadono alcune vette auranesi, quali il Monte Zeda (2.156 m s.l.m.), il Pizzo Marona (2.051 m s.l.m.), la Cima Cugnacorta (1.894 m s.l.m.) e il Monte Vad\u00e0 (1.836 m s.l.m.).\nGeologia.\nAll'interno del Parco Nazionale Val Grande (nati con l\u2019istituzione del Sesia-ValGrande Geopark), sono stati allestiti alcuni sentieri geologici, fra cui quello denominato \"La nascita di un continente\", che si snoda quasi interamente nel territorio comunale di Aurano, fra Piancavallo (comune di Oggebbio) e il Monte Vad\u00e0: l'itinerario ha lo scopo di spiegare il processo di formazione della crosta continentale. Il sentiero presenta dei pannelli illustrativi, distribuiti su 7 step pi\u00f9 uno introduttivo posto al Belvedere di Piancavallo e si snoda sulla Strada Cadorna. Le litologie che affiorano appartengono tutte all'unit\u00e0 litotettonica della Serie dei Laghi, dove affiorano Ortogneiss (Piancavallo e Monte Vad\u00e0, quest'ultimi occhiadini), \"Scisti dei Laghi\" (Pian d'Arla), Anfiboliti e Paragneiss (gneiss minuti e cenerigneiss).\nStoria.\nIl nome potrebbe derivare da un prediale in \"-anus\" dal nome personale romano \"Laberius\" o derivare direttamente dal nome \"Laberianus\", da cui nel tempo \u00e8 caduta la \"i\"\nMemoria del passato sono i monumenti di pregio presenti nell'abitato del comune e nella sua frazione Scareno, oltre che la consistenza e la quantit\u00e0 degli alpeggi disseminati nell'intero territorio comunale. La storia di Aurano \u00e8 legata strettamente alle vicende di Intra, poi frazione di Verbania, dalla cui pieve di San Vittore dipendeva fin dal tempo del Medioevo come territorio della Dagagna di San Martino, feudo della famiglia Moriggia.\nProva di questo secolare legame sono anche gli \"Statuta Burgi Intri, Pallantie, et Vallis Intraschae\", le leggi promulgate da Gian Galeazzo Visconti nel 1393 con evidente riferimento ad un'unica comunit\u00e0 comprendente sia il vicino borgo di Pallanza, Intra e l'intera Valle Intrasca.\nCome il vicino comune di Intragna, nel corso del XX secolo Aurano ha conosciuto un drastico spopolamento. Nel 1861 il paese contava 1093 abitanti, perlopi\u00f9 dediti alla pastorizia. La popolazione, attratta dalle pi\u00f9 redditizie attivit\u00e0 del fondovalle \u00e8 andata riducendosi fino al punto di superare appena il limite delle 100 persone.\nMonumenti e luoghi d'interesse.\nNucleo del borgo, abbarbicato su di un ripido sperone roccioso, si trova la settecentesca parrocchiale di San Matteo, costruita sui resti di un precedente luogo di culto, demolito nel 1712. Dalla prima met\u00e0 del XVIII secolo \u00e8 anche il campanile, mentre risale ai primi dell'Ottocento la datazione delle cappelle laterali, del presbiterio e del coro. Un pronao a tre arcate ne disegna con forti toni la facciata; mentre sul sagrato, adiacente alla chiesa, il ricorrente elemento della colonna sormontata da una croce ricorda come, anche Aurano, sia stato colpito dalle grandi pestilenze del XVII secolo.\nNella frazione Scareno si trova la chiesa di San Michele, connubio tra l'essenzialit\u00e0 delle linee costruttive tipica dell'architettura montana e la ricchezza della decorazione interna.\nUn terzo edificio di culto, il piccolo oratorio della Madonna del Rosario sorge a Piaggia, tipico maggengo prealpino, ha conservato praticamente immutata l'originaria architettura. Questo piccolo alpeggio \u00e8 raggiungibile da Scareno soltanto a piedi, seguendo l'antica mulattiera.\nEconomia.\nInteressante meta turistica \u00e8 la capanna Pian Vad\u00e0, all'interno del Parco della Val Grande, posta a 1711\u00a0m s.l.m. con 20 posti letto raggiungibile da Piancavallone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34129", "revid": "1354930", "url": "https://it.wikipedia.org/wiki?curid=34129", "title": "Baceno", "text": "Baceno (\"Basc\u00e9n\" in dialetto ossolano, anticamente, \"Im B\u00e4tsche\", in walser, desueto) \u00e8 un comune italiano di 866 abitanti della provincia del Verbano-Cusio-Ossola in Piemonte.\nOrigini del nome.\nIl toponimo .\nStoria.\nPreistoria.\nNumerosi reperti archeologici, tra cui il ritrovamento di una testa accetta in pietra, testimoniano la presenza di insediamenti umani gi\u00e0 nel III millennio a.C. Numerosi altri reperti indicano la probabile presenza di antichi villaggi in tutta l'area di confluenza tra il torrente Devero e la Toce.\nMedioevo.\nDalla fine dell'Alto Medioevo la presenza di comunit\u00e0 stabili in valle \u00e8 testimoniata dalla prima costruzione della cappella dedicata a san Gaudenzio, ceduta nel 1039 da Gualberto, vescovo di Novara, ai canonici di Santa Maria di Novara, e che divenne poi la chiesa pievana di Baceno. Nei secoli successivi all'anno Mille, Baceno crebbe con abitati sparsi attorno alla chiesa. Il borgo \u00e8 di fatto situato alla confluenza di due valli, con i pascoli di Devero da una parte e il passo Griess in val Formazza dall'altra, fonte di traffici mercantili. Lo sviluppo di Baceno tra XIII e il XVI secolo \u00e8 testimoniato dagli ampliamenti della chiesa e anche, in gran parte, dovuto alla colonizzazione dei pascoli nelle valli adiacenti (Bondolero, Esigo, Agaro, Devero). L'organizzazione sociale era basata sulla \"vicinia\", il possesso comune di boschi e pascoli da parte dei proprietari terrieri di Baceno. Baceno e Croveo costituivano uno dei quattro quartieri in cui era suddivisa la giurisdizione della Valle Antigorio, retta da un podest\u00e0. Durante l'occupazione svizzera (1512-1515), la Pretura d'Antigorio, corte giudiziaria, ebbe sede alla torre di Baceno, costruita prima del 1340 da Guifredo de Rodis-Baceno. Nella Loggia di Giustizia venivano risolte le controversie tra le varie comunit\u00e0 antigoriane per il possesso di pascoli ed alpeggi.\nRinascimento.\nDurante il periodo Sforzesco furono restaurate le torri difensive distrutte dalle invasioni svizzere. Fu cos\u00ec realizzato un sistema di comunicazione attraverso fuochi e segnali di fumo che permetteva di comunicare velocemente dai valichi alpini fino ad Arona. Nella valle del Devero vi erano tre capisaldi principali: la torre di Baceno, il campanile di Croveo e lo sbarramento del Passo. La Torre era a tre piani a doppia porta arcuata, e fungeva da postazione per il pagamento del pedaggio da parte delle carovane che transitavano per la bocchetta d'Arbola, per raggiungere i ricchi mercati della Svizzera centrale.\nI secoli dal XV al XVII vedono la vita delle comunit\u00e0 antigoriane segnate da tre vicende: le lotte di fazione, le epidemie di peste ed i processi alle streghe di Croveo.\nDopo le lotte tra gli Spelorci (guelfi) ed i Ferrari (ghibellini) nei secoli XIII e XIV, quel \u201ccancro che face serva l'Italia per molti secoli\u201d riesplosero agli inizi del Cinquecento lotte cruente tra i Ponteschi (seguaci della famiglia Da Ponte di Domodossola) e i Brenneschi (de Rodis-Baceno, Della Silva di Crevola, Marini di Crodo, Campieno di Cravegna, Grazioli e Guenza di Premia).\nGiovanni de Maurizi (1927) scrisse:\u00abA quel tempo ogni famiglia potente aveva i suoi bravi. Le grida dell'imbelle governo spagnolo nulla potevano contro i banditi trincerati e difesi nelle loro torri di Cristo, Baceno, Rondola, Rencio e Crevola. Pi\u00f9 temuti e violenti erano i Marini di Crodo. Costoro entravano nelle chiese scortati da fieri mastini e punivano il sacerdote che avesse iniziato le funzioni prima del loro intervento. \u00c8 fama che facessero anche un infame ladroneccio di femmine, che, dopo di aver disonorate, facevano morire col solletico. Pretendevano pure dalle spose le nuziali primizie\u00bb.La guerra civile si concluse con l'uccisione dei capitani Gaspare e Baldassarre De Rodis-Baceno nel 1527 ad opera di sicari inviati da Pietro Giovanni Da Ponte. L'assassinio ebbe vasta eco in tutta l'Ossola e il Da Ponte fu bandito e i suoi beni confiscati. In tal modo scomparvero due delle pi\u00f9 illustri casate ossolane; la valle and\u00f2 pacificandosi, ma non mancarono ulteriori soprusi e prepotenze.\nIn poco pi\u00f9 di un secolo, dal 1513 al 1630, Baceno fu colpita da cinque epidemie di peste, portate da mercanti e viaggiatori. Nel 1513 un mercante di Croveo la import\u00f2 dal Vallese, e questa si propag\u00f2 fino a Domodossola facendo pi\u00f9 di 330 morti in pochi mesi. Nel 1550 fu causata da una partita di lana proveniente dal Vallese e nel 1613 ad Uresso morirono di peste sedici persone. Risale ai periodi di peste l'erezione di oratori dedicati ai SS. Rocco e Sebastiano, come quello di Esigo. Tra il 1570 ed il 1610 si svolsero i processi contro le streghe di Croveo e Baceno accusate di \"heretica pravit\u00e0\". Quaranta donne e due uomini vennero torturati e processati dall'Inquisizione dominicana e dal Tribunale Diocesano di Novara per atti di stregoneria. Il 31 maggio 1575 furono messe al rogo e bruciate vive Giovanna \"la Fiora\" di Croveo e Gaudenzia Foglietta di Rivasco. Tra il 1609 ed il 1611 un maxi processo vide dieci donne di Croveo e Baceno morire nelle carceri vescovili di Novara. Lo studioso Gianbattista Beccaria ha identificato nel fenomeno delle streghe di Croveo del XVII secolo la sopravvivenza di antichi riti pagani in sacche culturali marginali confinate sulle Alpi Lepontine per cui il demonio potrebbe rappresentare la trasformazione, nel cupo clima della controriforma, dell'antichissimo culto del dio celtico Cernunnos, raffigurato con corna e gambe incrociate. \u00c8 forse a baluardo contro tali pratiche di stregoneria che si pu\u00f2 far risalire la costruzione, a met\u00e0 del XVII secolo, della chiesa di Croveo dedicata a S. Maria; la grande porta in legno scolpita teneva lontani gli antichi riti pagani.\nTempi moderni.\nTra il XVI ed il XIX un flusso emigratorio port\u00f2 generazioni di uomini di Croveo e Baceno a Milano, Bologna e Roma, dove esercitarono le professioni di muratori, panettieri e pastai. Pietro Paolo Sala di Croveo fu pittore e chirurgo a Roma nei primi anni del Seicento.\nSuperate le difficolt\u00e0 del Seicento, la storia di Baceno nel secolo successivo vide il consolidarsi di un'economia agro-pastorale con l'instaurarsi di un ordinamento normativo culminato nei Bandi Pastorali del 1780. In questi anni si collocano le dispute con le altre comunit\u00e0 valligiane per il possesso degli alpeggi. Grazie alla crescita dell'economia si assiste anche ad un modesto aumento demografico. I prodotti principali erano il fieno ottenuto in due tagli, la segale, le patate, le castagne ed il vino (nel 1805 furono prodotte 514 brente).\nNel 1836 il chimico domese Giovanni Antonio Bianchetti segnal\u00f2 le acque termali di Baceno: \u00abQuesta sorgente frequentata dalle lavandaie che vi accorrono e perch\u00e9 la trovano tiepida; le sostanze alcaline che vi si rinchiudono, fanno risparmiare il sapone, una virt\u00f9 molto salutifera nelle eruzioni cutanee; ed alcuni individui, presi da rogna gi\u00e0 inveterata e recidiva, guarirono col tuffarsi pi\u00f9 volte il essa.\u00bbDopo il 1860 comparvero le prime attivit\u00e0 estrattive; nel 1861 una miniera d'oro in concessione a Luigi Alberti sul Rio Ghendola, un'altra miniera aurifera in galleria alla Vallaccia di Goglio, dal 1875 al 1897 fu attiva una cava d'amianto alle pendici del Cervandone, sopra all'alpe della Rossa di Devero.\nL'Ottocento fu anche secolo di gravi calamit\u00e0 naturali: nel 1839 il torrente Rossa inghiai\u00f2 i pascoli di Devero; le valanghe del 1841 distrussero varie case e stalle a Goglio, le nevicate del 1888 causarono tre morti e la distruzione di numerose case.\nNel 1850 don Remigio Capis, parroco di Croveo, e Giacomo Girardi costituirono la prima banda musicale composta da dodici suonatori. Nel 1875 fu costituita la latteria turnaria di Baceno, la prima della valle. Fu un notevole passo avanti in quanto fino a quel momento il latte veniva lavorato in casa da ogni famiglia per cui i prodotti spesso inacidivano, mentre con la latteria miglior\u00f2 la qualit\u00e0 e la quantit\u00e0 dei prodotti. Nel 1920 c'erano 30 latterie in tutta l'Ossola.\nIl 17 ottobre 1944, nella frazione di Goglio di Baceno, durante la fase di Repubblica dell'Ossola, un gruppo di partigiani della divisione \"Valdossola\", che cercavano di passare in Svizzera, furono uccisi da una pattuglia di soldati tedeschi.\nMonumenti e luoghi d'interesse.\nLa Chiesa monumentale di San Gaudenzio, risalente al XIII secolo e costruita in stile romanico-gotico, fu ampliata all'inizio del XVI secolo. Il portale rinascimentale conserva una pregevole \"Adorazione dei Pastori\"; sul lato destro \u00e8 presente un grande affresco raffigurante San Cristoforo. Il campanile \u00e8 a cuspide.\nLa Chiesa monumentale di San Gaudenzio a Baceno offre un buon punto di partenza per una passeggiata attraverso gli Orridi di Uriezzo.\nLa parrocchiale di Croveo fu eretta tra il 1618 ed il 1641 dagli emigranti di Croveo a Roma. Le autorit\u00e0 ecclesiastiche dell'epoca guardavano con diffidenza a questa comunit\u00e0 a causa dell'accanimento con cui cercavano di separarsi da Baceno, e per la tradizione mercantile che portava gli abitanti di Croveo d'oltralpe in terra di eretici. Tra il 1596 ed il 1615 la comunit\u00e0 di Croveo, che allora contava 174 famiglie e abitanti divisi in otto villaggi, si rivolse al vescovo Carlo Bascap\u00e8 chiedendo una parrocchia autonoma, che fu fortemente avversata dai curati di Baceno per i quali la separazione significava una diminuzione delle entrate fiscali. Alla fine fu concessa soltanto una cappellania dipendente da Baceno.\nNel 1966 nasce nella frazione di Croveo il Villaggio Treno dei bimbi, idea del frate cappuccino padre Michelangelo Falcioni.\nNel territorio comunale si trova il Rifugio Castiglioni.\nSociet\u00e0.\nSecondo i dati ISTAT al 31 dicembre 2010 la popolazione straniera residente era di 24 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nL'1,3% della popolazione \u00e8 di madrelingua walser mentre lo 0,6% parla il tedesco standard.\nEconomia.\nNegli anni sessanta, nella frazione di Goglio di Baceno, furono costruiti inoltre due skilift (\"Chiovende\" e \"Baby\"), che servivano cinque piste, tre medie e due facili, per circa 6\u00a0km complessivi. Gli impianti hanno chiuso poco dopo lo smantellamento della funivia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nBaceno \u00e8 gemellata con il comune (\"gemeinde\") di Binn nel Canton Vallese, Confederazione Svizzera. I due comuni sono raggiungibili attraversando la Valle di Devero e varcando il passo della Bocchetta d'Arbola (\"Albrunpass\") a quota .\nAltre informazioni amministrative.\nFa parte dell'unione montana di comuni Alta Ossola."}
{"id": "34131", "revid": "1354930", "url": "https://it.wikipedia.org/wiki?curid=34131", "title": "Bannio Anzino", "text": "Bannio Anzino (\"Bani e Anz\u00ecn\" in dialetto ossolano) \u00e8 un comune italiano di 479 abitanti della provincia del Verbano-Cusio-Ossola in Piemonte.\nStoria.\nIl comune di Bannio Anzino \u00e8 costituito da due paesi distinti, Bannio e Anzino, uniti amministrativamente nel 1929. Oggi capoluogo del comune \u00e8 il paese di Bannio. Anzino e Pontegrande ne costituiscono le frazioni principali, alle quali si uniscono quelle pi\u00f9 piccole di Parcineto, Fontane, Soi e Piedi Baranca.\nBannio.\nIl nome \"Bannio\" potrebbe essere derivato dal nome personale germanico \"Bana\" con il suffisso \"-eus\" o \"-ius\", mentre \"Anzino\" potrebbe derivare dal nome romano \"Antius\" con il suffisso \"-inus\".\nAnticamente e per molti secoli Bannio, capoluogo del comune, ha rappresentato la capitale amministrativa dell'intera Valle Anzasca. Storicamente il paese esisteva gi\u00e0 nel I secolo avanti Cristo come testimoniano la scoperta di una necropoli celtica. I reperti rinvenuti negli scavi di queste antiche sepolture portano a ritenere di un gi\u00e0 avanzato processo di romanizzazione di questi antiche popolazioni galliche, con frequenti scambi con gli stessi romani. Indice di quest'ultimo, di una vivacit\u00e0 economica e culturale dimostratasi anche in epoca cristiana: la Chiesa di San Bartolomeo in Bannio fu certamente una delle prime a staccarsi, gi\u00e0 nel X secolo, da San Vincenzo di Pieve Vergonte, chiesa originaria di tutta l'Ossola inferiore e diventando centro propulsivo della cristianit\u00e0 della valle Anzasca.\nAnzino.\nSi trova sulla sponda opposta del torrente Olocchia e gode di una certa notoriet\u00e0 per la devozione a sant'Antonio da Padova, legata ad un quadro di pregevole fattura, situato nell'omonimo santuario, nata dopo l'arrivo del quadro. Il santuario coincide con la chiesa parrocchiale eretta nel 1640 dedicata a san Bernardo da Mentone. Un tempo comune autonomo, Anzino venne unito a Bannio nel 1929.\nAnzino \u00e8 paese d'origine di importanti personaggi, tra cui Ludovico Quaroni, architetto romano del Novecento, la cui famiglia \u00e8 di origine anzinese, e Pietro Maria Quaroni, ambasciatore d'Italia in vari paesi e poi presidente della RAI.\nPontegrande.\nPontegrande situata pi\u00f9 a valle, presso il torrente Anza rappresenta, insieme al ponte da cui prende il nome, un passaggio obbligato per chi vuole arrivare fino a Bannio Anzino. Qui sorge la chiesa dei Santi Pietro e Paolo, costruita nel 1670 sulla cima di un enorme masso erratico.\nSimboli.\nLo stemma e il gofalone del Comune di Bannio Anzino sono stati concessi con decreto del presidente della Repubblica del 12 aprile 1984.\nMonumenti e luoghi di interesse.\nBannio.\nLa chiesa parrocchiale di San Bartolomeo, primiceria della valle e le cui pi\u00f9 antiche notizie risalgono al X secolo, al centro dell'abitato di Bannio, testimonia la trasformazione del tempio preesistente, in stile lombardo avvenuta nel 1644, pochi anni dopo l'ultimazione dell'elegante campanile, monumento nazionale e datato 1592.\nLa struttura originale dell'edificio prevedeva infatti il canonico orientamento a levante dell'abside. Invece nel Seicento su tale lato venne eretta l'attuale facciata, aggiungendo il coro su quello di ponente, con ulteriori modifiche attribuibili al tardo Settecento.\nDi notevole fattura \u00e8 l'altare maggiore, in legno scolpito e laminato in oro, mentre un vero tesoro \u00e8 conservato in una cappella laterale della chiesa: si tratta di un grande crocefisso in bronzo espressione dell'arte fiamminga del Cinquecento.\nAl di fuori dell'abitato di Bannio, alla fine di un percorso segnato dalle cappelle della Via Crucis si trova il santuario della Madonna della Neve, eretto tra il 1618 ed il 1622. Questo luogo \u00e8 legato all'attivit\u00e0 della \"Milizia Tradizionale\" la cui festa si celebra il 5 agosto.\nNella localit\u00e0 di San Bernardo a Bannio si trova il piccolo Oratorio di San Bernardo, risalente al XVII secolo.\nVilla Aprilia o Villa Lancia \u00e8 il rudere di una storica villa appartenuta a Vincenzo Lancia, \u00e9 situata su un alpe sopra al Lago di Baranca, l'alpe Selle di Baranca (1824 m. s.l.m.).\nAnzino.\nIl Santuario di Sant'Antonio in Anzino presenta una storia interessante. Gi\u00e0 conosciuto come oratorio di S. Bernardo da Mentone e poi come chiesa parrocchiale di Anzino dal 1640, anno di fondazione della parrocchia, divenne poi in seguito Santuario di S. Antonio di Padova in seguito all'arrivo di una pala d'altare raffigurante l'apparizione di Ges\u00f9 Bambino al Santo nel 1669. La pala venne subito considerata miracolosa e crebbe fortemente l'affluenza di pellegrini al paese. La festa principale che si celebra presso il santuario \u00e8 quella del Santo il 13 giugno e la domenica successiva.\nGli emigrati anzinesi che si stabilirono a Roma intorno alla met\u00e0 del XVI secolo, fondarono l'Istituto Pubblico di Anzino che grazie ai proventi derivati dal commercio dei vini a Roma, riusc\u00ec a sostenere il loro paese natale per sgravarlo da alcune incombenze dell'epoca, raggruppate nel \"quinternetto\". Acquistarono quindi delle case e il 17 marzo 1832, davanti al notaio Vincenzo Arcangeli, fondarono ufficialmente l'Istituto Pubblico di Anzino.\nEconomia.\nL'economia del paese, un tempo basata soprattutto sull'agricoltura, si \u00e8 orientata a partire dalla fine degli anni sessanta del secolo scorso verso il turismo con la realizzazione degli impianti sciistici dell'alpe Provaccio e dell'alpe Rausa. Nel 1968 venne aperta la seggiovia biposto \"Bannio-Alpe Provaccio\", realizzata dalla ditta Piemonte Funivie. Negli anni seguenti vennero costruiti dalle ditte Leitner e Marchisio tre skilift, denominati \"Baby Provaccio\", \"Balmo-Provaccio\" e \"Provaccio-Alpe Loro\". Negli anni ottanta, per\u00f2, le quote relativamente basse e la concorrenza subita da altre stazioni della zona (Macugnaga si trova ad una ventina di km), portarono i gestori in pesanti difficolt\u00e0 economiche. Nel 1992 gli impianti vennero cos\u00ec abbandonati.Nel 2008 all\"'Alpe Soi\" \u00e8 stata riaperta una piccola stazione sciistica, costituita da due tapis roulant. La stazione ha avuto, per\u00f2, vita breve in quanto dopo un solo anno \u00e8 stata chiusa.\nCultura e tradizioni.\n\"La Milizia Tradizionale\".\nLa sua funzione doveva essere all'inizio prettamente militare, corpo armato a difesa del territorio ossolano. Nasce agli inizi del Seicento (ma Bannio \u00e8 sempre stato un centro militare fin dal I secolo d.C.): durante quest'epoca il governo spagnolo, in guerra con il Duca di Savoia aveva infatti istituito queste \"Milizie delle terre\".\nMa tale funzione dur\u00f2 pochi anni. Nel 1622, in occasione dell'inaugurazione del santuario della Madonna della Neve, la milizia aveva mutato la sua funzione: da militare a decorativa delle funzioni religiose. Era divenuta la guardia d'onore della Madonna, anche se, per questo non doveva mutare il suo abbigliamento e le sue tradizioni: restava sempre una compagnia di uomini armati, con tanto di divisa, archibugi e alabarde.\nGrazie a tale nuova funzione la Milizia fu in grado di sopravvivere alla resa degli spagnoli, e alla dominazione austriaca, anche quando le terre ossolane entrarono a far parte, nel 1748, dello stato sabaudo.\nSolo l'avvento del periodo napoleonico porta, anche se per breve tempo, una ventata di novit\u00e0 in questo piccolo esercito: le uniformi spagnole vengono sostituite con le pi\u00f9 colorate divise imperiali.\nLa restaurazione del modello piemontese arriva anche presso questa piccola e isolata comunit\u00e0 e l'abbigliamento e l'armamento diventano quello severo del reggimento \"Piemonte Reale\".\nDa allora non \u00e8 cambiato pi\u00f9 nulla. Attualmente la Milizia di Bannio \u00e8 composta da 60 uomini agli ordini di un colonnello e 8 ufficiali, ripete ogni anno i riti di un'antica tradizione. Durante il mese di luglio sia il colonnello che gli ufficiali vengono estratti a sorte, mentre per il 5 agosto viene prestato il picchetto d'onore, con tanto di scariche di fucili caricati a salve, in occasione della festa del santuario della Madonna della Neve.\nDi recente \u00e8 stato pubblicato a cura di Adriano Antonioletti Boratto (conservatore della chiesa monumentale dei Santi Bartolomeo e Stefano protomartire di Bannio) il libro che con attenta disamina della tradizione e ricco apparato fotografico descrive minuziosamente il cerimoniale dei festeggiamenti in onore della Celeste Patrona la Beatissima Semprevergine Madonna della Neve che ogni anno dal 1629 viene festeggiata dalla Milizia il 5 agosto e la prima domenica di agosto.\nFeste e ricorrenze.\nMolte sono le occasioni per seguire le feste che conservano particolari tradizioni; qui riportiamo le principali feste. Particolarmente suggestive, perch\u00e9 ricche di fede, storia e tradizioni, sono: \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'Unione Montana delle Valli dell'Ossola."}
{"id": "34132", "revid": "260676", "url": "https://it.wikipedia.org/wiki?curid=34132", "title": "Baveno", "text": "Baveno (\"Baven\" in piemontese e in lombardo) \u00e8 un comune italiano di abitanti della provincia del Verbano-Cusio-Ossola, situato sulla sponda piemontese del Lago Maggiore. La Citt\u00e0, terza in Piemonte per presenze turistiche, sorge al centro del Golfo Borromeo ed \u00e8 caratterizzata da una vista unica sulle isole che rendono unico il Lago Maggiore.\nGeografia fisica.\nSituato tra il Lago Maggiore e la montagna, sul delta del torrente Selvaspessa e sulle pendici del Monte Camoscio e del Mottarone, Baveno unisce le caratteristiche di localit\u00e0 turistica a quelle di centro industriale. Si trova a 11,2\u00a0km da Verbania, a 94,5\u00a0km da Milano e 143\u00a0da Torino, in un ambiente naturale di notevole bellezza paesaggistica, dove numerosi sentieri e i percorsi si prestano a rilassanti passeggiate. La pregevole posizione, prospiciente il golfo Borromeo, fa della citt\u00e0 una interessante meta turistica, grazie ad una posizione unica e privilegiata davanti alle tre isole Borromee.\nOrigini del nome.\nL'origine del nome \u00e8 controversa, \u00e8 probabile che derivi dal nome personale romano \"Babenus\" o dal derivato gentilizio \"Babenius\"\nStoria.\nDa Baveno, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nSociet\u00e0.\nIstituzioni enti e associazioni.\nDal 2007 \u00e8 stato creato il Consiglio Comunale dei Ragazzi (CCR). Alcuni rappresentanti dei giovani bavenesi hanno cos\u00ec l'opportunit\u00e0 di fare sentire la propria voce in Comune, cercando di presentare, all'Amministrazione comunale, validi consigli a proposito della vita dei giovani del paese.\nCultura.\nEventi.\nLa Pietra Racconta - Stone on Stage\nEconomia.\nFino a tutto il XVIII secolo l'economia del luogo su basava in modo predominante sull'agricoltura e sull'attivit\u00e0 di 11 piccoli mulini e un torchio; contemporaneamente risultava molto attivo il commercio di legna e carbone, mentre una nuova attivit\u00e0 si stava affacciando nel panorama economico del lago: l'escavazione del granito rosa, che nel XIX secolo grazie all'imprenditore svizzero Nicola Della Casa assunse una dimensione industriale dovuta a un forte sviluppo tecnologico, con l'avvento delle mine e delle seghe ad acqua.\nAlla Citt\u00e0 di Baveno \u00e8 dedicato il minerale Bavenite, scoperto nella cava cittadina nel 1901.\nNell'Ottocento vennero edificati i primi alberghi dove soggiornarono ospiti illustri come Schubert e Alexandre Dumas. Durante la seconda guerra mondiale l'hotel Belle Vue fu sede del presidio tedesco agli ordini del famigerato capitano Ludwig Stamm.\nCon lo sviluppo di un turismo sempre pi\u00f9 diffuso e la costruzione di diversi alberghi disseminati su tutto il territorio, Baveno si sta trasformando in importante alternativa alla crisi del settore manifatturiero.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nBaveno faceva parte della Comunit\u00e0 montana Due Laghi, Cusio Mottarone e Val Strona, soppressa nel 2012. Ora fa parte dell'unione montana del Cusio e del Mottarone.\nSport.\nLa squadra di calcio, denominata \"ASD Citt\u00e0 di Baveno 1908\", \u00e8 nata nel 1908, meritando quindi l'iscrizione all'Elenco Nazionale delle Societ\u00e0 Storiche e premiata nel 2011 con la Stella di Bronzo del CONI per meriti sportivi.\nLa squadra partecipa da sette stagioni al Campionato Regionale di Eccellenza (quinto livello nazionale).\nLa categoria Juniores ha vinto il titolo regionale nella Stagione 2012/13.\nSopra l'abitato di Baveno ci sono diverse vie ferrate che risalgono le pareti in granito del \"Monte Camoscio\", tra queste la \"Via Ferrata dei Picasass\" e la \"Via Ferrata La Miccia\".\nCollegamenti esterni.\nBattistero di san Giovanni Battista (Baveno), su BeWeB - Beni ecclesiastici in web."}
{"id": "34133", "revid": "1354930", "url": "https://it.wikipedia.org/wiki?curid=34133", "title": "Bee", "text": "B\u00e9e (\"B\u00e9\" in piemontese, \"Bee\" in lombardo) \u00e8 un comune italiano di 760 abitanti della provincia del Verbano-Cusio-Ossola in Piemonte. Situato su di un ampio pianoro con cui sono intercalate le colline che fanno da corollario al Lago Maggiore, si \u00e8 visto trasformato grazie alla sua invidiabile posizione, dal turismo di fine Ottocento.\nGeografia fisica.\nIl comune si adagia ai piedi del monte Cimolo (959 m) e del monte San Salvatore (825 m).\nOrigini del nome.\n\u00c8 stato ipotizzato, senza prove documentali, che il nome possa derivare da latino \"beta\" per barbabietola al plurale\nStoria.\nUn documento notarile al 1175, che, fa riferimento ad un tal \"Loannis de Bee\", dimostra come gi\u00e0 nel XII secolo fosse conosciuto un \"locus\" con tale denominazione. \u00c8 stato per secoli sotto la signoria della ricca e potente famiglia Moriggia di Frino, ove risiedeva il loro castello.\nMonumenti e luoghi d'interesse.\nAccanto alle classiche architetture montane dell'antico borgo, racchiuso attorno alla caratteristica piazzetta Belvedere, sono cos\u00ec state edificate, espandendo il perimetro dell'abitato, le grandi ville delle ricercate linee costruttive: si passa al liberty delle Ville Altieri e Farinet, ai tipici caratteri neocastellani della sede estiva dei birrai tedeschi W\u00fcrer, per terminare nella straordinaria originalit\u00e0 di Villa Castiglioni. Questa rappresenta una notevole interpretazione nei tipici elementi dell'architettura locale: il duplice loggiato sovrapposto, l'arco ribassato, il tetto in piode.\nDomina il paese la parrocchiale di Santa Croce, edificio settecentesco, sorto sul sito di un oratorio precedente, di cui si hanno testimonianze a partire dal XVI secolo. La chiesa attuale, \u00e8 per\u00f2 il risultato di restauri successivi che, a partire dalla met\u00e0 del secolo scorso, hanno portato alla formazione di due navate laterali e alla costruzione di un grande porticato di ingresso.\nGeografia antropica.\nFrazioni.\nHa tre piccole frazioni: Pian Nava (sopra il paese), Albagnano (sull'altro versante della vallata) e Roncaccio. \nRoncaccio.\nSituata ad ovest del nucleo antico di B\u00e9e sorge la frazione di Roncaccio, localit\u00e0 segnalata in documenti gi\u00e0 a partire dal XIV secolo. Di questa frazione si pu\u00f2 notare la straordinaria ricchezza di immagini sacre dipinte nelle varie epoche sui muri delle case e delle numerose cappelle votive. L'affresco della \"Divina Pastora\" : il dipinto rappresenta la Madonna in un'insolita dedizione alla pastorizia con l'arcangelo Michele che dal cielo trafigge il lupo, minaccia per il gregge. Sempre la \"Vergine\" \u00e8 il soggetto del pregevole affresco seicentesco conservato nella Cappella dello \"Sciuvl\u00ecno\", nella parte pi\u00f9 antica di Roncaccio.\nAlbagnano.\nLa frazione Albagnano \u00e8 posto sulla costa del monte San Salvatore. La dominante di tale frazione \u00e8 uno stile architettonico, risalente al tardo Settecento, fatto di archi a volte in pietra. La frazione \u00e8 sede di un monastero retto da lama Gangchen, monaco buddhista tibetano da anni dedito all'insegnamento del Buddhismo tantrico e della medicina tradizionale del Tibet.\nPian Nava.\nPi\u00f9 recente \u00e8 invece l'origine di Pian Nava, ultima tra le frazioni di Bee loratorio della Madonna della Neve, ultimato nel 1928.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34134", "revid": "260676", "url": "https://it.wikipedia.org/wiki?curid=34134", "title": "Belgirate", "text": "Belgirate (\"Belgir\u00e0\" in piemontese e \"Belgiraa\" in dialetto ossolano) \u00e8 un comune italiano di 498 abitanti della provincia del Verbano-Cusio-Ossola in Piemonte, situato sulla riva occidentale del Lago Maggiore.\nGeografia fisica.\nIl paese si trova a circa 22\u00a0km dal capoluogo Verbania, in direzione sud-sud-ovest, al confine con la Provincia di Novara.\n\u00c8 situato sulle pendici del promontorio formato dal versante est della collina della Motta Rossa, in una posizione dalla quale domina il tratto del Lago Maggiore che separa la parte meridionale dal Golfo Borromeo. Dispone di un'ottima posizione rivierasca, ai confini tra la provincia del Verbano-Cusio-Ossola, e quella di Novara. Situato sulle sponde del Lago Maggiore, gode di un clima mite che ha influenzato positivamente la sua vocazione turistica. Il centro storico \u00e8 arroccato sul pendio e attraversato da due strade parallele situate a quote diverse, comunque collegate fra loro da una fitta rete di stretti vicoli a gradini, le cosiddette \"rughe\". Il paese \u00e8 caratterizzato dalla presenza di un moderno ed elegante lungolago che incornicia il tipico e ben conservato centro storico in perfetto stile rivierasco.\nOrigini del nome.\nNelle carte medievali il toponimo Belgirate \u00e8 attestato in forme quali \"Bolgerate\", \"Bulgarate\", \"Bugirate\", \"Buzirate\", forme, queste ultime, che hanno spinto diversi studiosi a ipotizzare una derivazione dall'etnonimo \"bulgarus\" (\"bulgaro\") con l'aggiunta del suffisso \"-atem\".\nSi tratterebbe, in questo caso, di un antico riferimento a un stanziamento dei bulgari nel paese, cosa peraltro non insolita nel contesto storico dell'Italia medievale.\nStoria.\nVi sono, a riprova dell'antica origine dell'insediamento, diversi ritrovamenti archeologici di tombe con monete di epoca imperiale, e di una grande olpe, risalente al I secolo d.C. Da Belgirate.\nIn epoca Medievale Belgirate fece parte del feudo del Vergante, di cui segu\u00ec le sorti appartenendo prima ai Visconti e da ultimo ai Borromeo che ne ottennero l'investitura dal 1441 alla fine del sistema feudale nel XVIII secolo. La parte pi\u00f9 antica dell'abitato \u00e8 quella alta, sviluppatasi intorno alla romanica Chiesa di Santa Maria (detta Chiesa Vecchia).\nMonumenti e luoghi d'interesse.\nLa piccola Chiesa di Santa Maria, in stile romanico, affettuosamente chiamata \"Chiesa Vecchia\", risalente al XIII secolo, sovrasta il borgo, ai piedi del colle della Motta Rossa. La chiesa mantiene il campanile romanico originario, risalente all'XI secolo, la facciata rivolta verso il sagrato dal quale si gode un bel panorama \u00e8 preceduta da un portico del XVI secolo, mentre all'interno vi sono affreschi del Quattrocento, attribuiti alla scuola del Luini.\nAlcune delle vecchie case del centro riflettono ancora l'origine medievale del borgo, con palazzi aperti da logge e porticati; le grandi ville del Settecento e dell'Ottocento hanno ospitato nel secolo scorso, non solo la grande nobilt\u00e0 piemontese, ma alcuni tra i pi\u00f9 grandi intellettuali d'Italia, come Manzoni e Rosmini.\nLa chiesa parrocchiale, dedicata alla Purificazione di Maria, situata proprio al centro del paese ed \u00e8 affacciata al lago in una posizione assolutamente invidiabile.\nCaratteristica di Belgirate \u00e8 la presenza di sontuose ville risalenti al XIX secolo: giungendo da nord si incontra Villa Treves, rilevata nel 1892 dall'editore Emilio Treves divenne luogo di soggiorno di svariati scrittori famosi come De Amicis, Giacosa, Boito, D'Annunzio e Verga.\nDi seguito sul lungolago si incontra Villa Carlotta, attualmente sede di un albergo di lusso. Di fronte ai giardini, si trova Villa Bono Cairoli, in passato propriet\u00e0 di Adelaide Bono, madre di Benedetto e Giovanni Cairoli: quest'ultimo proprio qui perse la vita in seguito alle ferite riportate nel corso dello scontro di Villa Glori. \nSulla facciata l'immancabile lapide dedicata al pernottamento di Giuseppe Garibaldi ospite di Benedetto Cairoli.\nAll'estremo sud del territorio comunale si trova Villa Conelli, progettata dall'architetto lecchese Eugenio Linati e risalente al XIX secolo; recentemente \u00e8 stata trasformata in un condominio, fortunatamente \u00e8 stata mantenuta parte del giardino all'italiana.\nEconomia.\nL'agricoltura, con estesi frutteti e vigneti, favoriti dal microclima del lago e dalla particolarmente favorevole esposizione al sole, rappresentano da sempre per il comune, insieme ai commerci tra le due sponde del Lago Maggiore, la pi\u00f9 importante fonte di reddito.\nImportante anche per il belgiratesi il mestiere dell'ombrellaio ambulante: legato al gergo di questa categoria professionale \u00e8 l'origine del curioso appellativo con cui sono indicati i belgiratesi: \"sciat\", rospo.\nLa fontana sul lungolago ricorda proprio questa singolare denominazione.\nAttualmente queste attivit\u00e0 sono quasi del tutto scomparse, esercitate solo in maniera ricreativa come passatempo. L'economia del luogo si fonda prevalentemente sul turismo e sullo sport, in quanto \u00e8 presente il pi\u00f9 antico club velico italiano: \"La Societ\u00e0 delle Regate 1858\" che organizza eventi nel corso dell'intero anno.\nCultura.\nBelgirate fin dal 1982 \u00e8 sede del Premio Internazionale di Poesia Guido Gozzano organizzato dalla locale pro loco. Il Premio, presieduto fino al 2006 dal Professore e filosofo Pietro Prini si svolge ogni anno nella sua sede presso l'Hotel Villa Carlotta.\nInformazioni generali.\nA Belgirate il turismo \u00e8 sempre stato un'attivit\u00e0 molto importante, tanto che vi hanno soggiornato anche personaggi illustri e famosi scrittori quali: Hemingway, Goethe, Fogazzaro, Rosmini, Manzoni, Flaubert, Mann, George Bernard Shaw, Wagner, Toscanini, Verga e Stendhal, che qui scrisse alcune pagine de \"La Certosa di Parma\" e vi ambient\u00f2 parte della vicenda.\nInfrastrutture e trasporti.\nStrade.\nIl territorio comunale di Belgirate \u00e8 attraversato dalla Strada statale 33 del Sempione.\nFerrovie.\nLa stazione di Belgirate \u00e8 situata sulla ferrovia Domodossola-Milano.\nNavigazione.\nBelgirate \u00e8 uno dei porti di attracco dei battelli turistici della navigazione del Lago Maggiore.\nVi \u00e8 inoltre la sede della Societ\u00e0 delle regate, il primo yacht club italiano.\nCuriosit\u00e0.\nNelle elezioni comunali del 2006 a Belgirate furono eletti alla carica di consiglieri comunali 4 esponenti di un partito politico di ispirazione dichiaratamente Nazionalsocialista (Nsab-Mlns, Movimento Nazionalista Socialista dei Lavoratori), che ha riconfermato una tendenza politica iniziata l'anno precedente nel comune di Nosate (MI) dove erano stati eletti due consiglieri.\nSociet\u00e0.\nEvoluzione demografica.\nFino al 1948 Belgirate formava un Comune unico con la vicina Lesa (Comune di Lesa Belgirate).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34136", "revid": "37401", "url": "https://it.wikipedia.org/wiki?curid=34136", "title": "Bognanco", "text": "Bognanco (\"Bognanch\" in piemontese, \"Bugnanc\" nel dialetto ossolano) \u00e8 un comune italiano di 190 abitanti della provincia del Verbano-Cusio-Ossola in Piemonte.\nStoria.\nL'attuale comune di Bognanco fu costituito il 7 gennaio 1928 con la soppressione e l'aggregazione dei precedenti comuni soppressi di Bognanco Dentro (detto anche San Lorenzo), Bognanco Fuori e Monte Ossolano, a seguito del regio decreto 1\u00ba dicembre 1927 n. 2349. La frazione di Monte Ossolano fu poi separata e aggregata alla citt\u00e0 di Domodossola nel 1959\nGeografia fisica.\nTerritorio.\nLa frazione Fonti \u00e8 attraversata dal torrente Bogna da cui deriva il toponimo Bognanco e dista pochi chilometri da Domodossola.\nMonumenti e luoghi d'interesse.\nArchitetture civili.\n\u00c8 sede di un'importante stazione termale; le acque delle tre sorgenti che sgorgano a Bognanco in frazione Fonti (Ausonia, Gaudenziana e San Lorenzo) sono utilizzate per scopi terapeutici e per l'imbottigliamento e la vendita come acque minerali.\nGeografia antropica.\nIl comune \u00e8 costituito da diverse frazioni: Bei, Camisanca, Fonti, Moraso, Pioi, Pizzanco, San Marco, Pianezza, Monticchio ed il capoluogo San Lorenzo dove si trova la sede comunale e la chiesa parrocchiale dedicata appunto a San Lorenzo. \nInfrastrutture e trasporti.\nDa Bognanco passa la mulattiera \"Stockalperweg\", voluta intorno al 1630 dal barone Stockalper per collegare la Svizzera all'Italia e favorire i commerci. Questo sentiero escursionistico attraversa paesaggi naturali ancora intatti e pu\u00f2 tuttora essere percorsa a piedi. Dal Distretto di Briga al Passo del Sempione corre parallela all'attuale strada asfaltata (sulla sua sinistra orografica). Poi, giunta a Gondo, punta decisamente a meridione, abbandonando la Val Divedro e raggiungendo Domodossola passando dalla Val Vaira (Zwischbergental) e dalla Val Bognanco.\n\u00c8 di propriet\u00e0 del comune il Bivacco Ambrogio Fogar intitolato ad Ambrogio Fogar.\nEconomia.\nTurismo.\nA ridosso dell'azienda di imbottigliamento dell'acqua delle Terme Bognanco, sorge un parco termale.\nIndustria.\nNel territorio comunale \u00e8 presente la centrale idroelettrica di Bognanco-Dagliano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione di comuni montana delle Valli dell'Ossola."}
{"id": "34137", "revid": "1516087", "url": "https://it.wikipedia.org/wiki?curid=34137", "title": "Brovello-Carpugnino", "text": "Brovello-Carpugnino (\"Bruv\u00e9l-Campugni\" in lombardo) \u00e8 un comune italiano di 772 abitanti della provincia del Verbano-Cusio-Ossola, al confine con la provincia di Novara.\nFu costituito il 25 settembre 1928 in seguito alla soppressione dei comuni di Brovello, Carpugnino, Graglia Piana (gi\u00e0 Grana, fino al 22 gennaio 1863) e Stropino .\nFino al 1923 i comuni hanno fatto parte del mandamento di Lesa.\nIl territorio comunale occupa la fascia collinare digradante dal Mottarone verso il Lago Maggiore ed \u00e8 attraversato da tre corsi d'acqua a carattere torrentizio Airola-Erno, Scoccia e Grisana.\nMonumenti e Luoghi d'interesse.\nBrovello \u00e8 citato nelle fonti sin dal 1235 col nome di \"Broello,\" si trattava certamente di un centro fortificato anche se il castello cadde in rovina nel secolo XV.\nEntrando in paese si incontra sulla sinistra la seicentesca Chiesa di S. Rocco, il nucleo storico del borgo rivela le sue origini medievali, attestate da superstiti particolari architettonici.\nUna stradina scende verso il torrente Airola-Scoccia che si supera con un antico ponte in pietra, si prosegue quindi giungendo alla Chiesa dei SS. Pietro e Paolo, dotata di uno splendido campanile romanico (secolo XI) con sei piani scanditi da mattoni disposti a dente di sega e le classiche aperture a monofora in basso e a bifora in alto, all'interno, sono degni di nota i tre altari in legno intagliato.\nA Carpugnino sorge la notevole Chiesa di S. Donato, dichiarata monumento nazionale nel 1902, edificata in stile romanico nel secolo XII le vennero aggiunte le navate laterali nei secoli XII e XIV, venne circondata nel secolo XVI da un porticato e quindi sopraelevata nel secolo scorso. Resta tuttavia ancora ben visibile l'originale struttura romanica, la facciata mostra una fascia di archetti in pietra e cotto di bell'effetto decorativo che proseguono sui muri laterali, anche l'abside appartiene all'originario edificio romanico mentre le absidi che chiudono le navate laterali sono pi\u00f9 tarde.\nInteressanti e degne di nota anche le chiese delle frazioni di Graglia Piana e di Stropino, dedicate rispettivamente a San Giuseppe e a San Grato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della Comunit\u00e0 montana Due Laghi, Cusio Mottarone e Val Strona, esistita tra il 2010 e il 2012."}
{"id": "34139", "revid": "1354930", "url": "https://it.wikipedia.org/wiki?curid=34139", "title": "Cambiasca", "text": "Cambiasca (\"Cambiasca\" in piemontese e in lombardo) \u00e8 un comune italiano di abitanti della provincia del Verbano-Cusio-Ossola in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni Valgrande e del Lago di Mergozzo e ne \u00e8 il capoluogo."}
{"id": "34140", "revid": "260676", "url": "https://it.wikipedia.org/wiki?curid=34140", "title": "Cannero Riviera", "text": "Cannero Riviera ([c\u00e0n-ne-ro]; \"C\u00e0ner\" nel locale dialetto lombardo occidentale) \u00e8 un comune italiano di 909 abitanti della provincia del Verbano-Cusio-Ossola in Piemonte. Si estende sulla sponda piemontese del Lago Maggiore. Le isole prospicienti dette appunto \"Castelli di Cannero\" in realt\u00e0 appartengono alla citt\u00e0 di Cannobio, e sono le isole italiane pi\u00f9 a nord del lago. Il comune fa parte dell'unione di comuni del Lago Maggiore.\nStoria.\nCannero compare per la prima volta in un documento di cessione di immobili nel 985. Ma l'indipendenza comunale arriva nel XIV secolo. Nel 1524 gli Sforza distruggono il paese in quanto territorio fedele ai Visconti. Una storia a parte hanno i castelli che sono posti sulle piccole isole.\nIl castello detto Malpaga, fu rifugio del fratelli Mazzarditi e espugnata da Filippo Maria Visconti. L'altra fortezza detta Vitaliana \u00e8 del XVI secolo ed \u00e8 pertinenza dei Borromeo. Vennero poi entrambi abbandonati e vista anche l'invitante posizione vennero utilizzati quale rifugio per banditi e falsari, e successivamente nuovamente utilizzati dai Borromeo come agrumeto e conigliera.\nScelsero, quale propria residenza, a Cannero Massimo d'Azeglio e Laura Solera Mantegazza, le cui abitazioni si possono ammirare ancora oggi. Presenti sul territorio ci sono alcuni tratti del sistema difensivo alla Frontiera Nord verso la Svizzera, impropriamente noto come \"Linea Cadorna\".\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2018 la popolazione straniera era di 84 persone. Le nazionalit\u00e0 maggiormente rappresentate erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34141", "revid": "260676", "url": "https://it.wikipedia.org/wiki?curid=34141", "title": "Cannobio", "text": "Cannobio (\"Canoeubi\" nel locale dialetto lombardo occidentale) \u00e8 un comune italiano di abitanti della provincia del Verbano-Cusio-Ossola in Piemonte.\n\u00c8 un comune frontaliero con la Svizzera, situato sulla riva nord-occidentale del Lago Maggiore e allo sbocco della Valle Cannobina; l'estensione del comune \u00e8 molto elevata, circa 51\u00a0km\u00b2, dovuta al numero di frazioni distribuite nella zona.\nNegli anni dal 2002 al 2005, 2007, 2010, dal 2011 al 2013 e dal 2015 al 2020 \u00e8 stato insignito del prestigioso riconoscimento ambientale della FEE, la Bandiera Blu. Il comune \u00e8 stato insignito, dal 2011, della Bandiera arancione dal Touring Club Italiano\nGeografia fisica.\nIl centro abitato di Cannobio capoluogo si affaccia sul Lago Maggiore ed \u00e8 separato dalla sua frazione principale, Traffiume, dal torrente Cannobino che nasce nell'alta valle omonima sfociando poi nel lago.\nLe frazioni di Carmine Superiore e di Carmine Inferiore sono situate circa 2\u00a0km prima dell'abitato principale, provenendo da Verbania; Socraggio e Pianoni (praticamente un ex alpeggio con ora molte case di vacanza) si trovano in Valle Cannobina, ben distanti dal centro; Sant'Agata sopra Cannobio, Cinzago, Ronco, Socragno e Campeglio si trovano verso la Svizzera e ci si arriva tramite una strada comunale; a Marchille invece ci si giunge tramite un sentiero a piedi; San Bartolomeo Valmara si trova appena sopra la SS 34, al km 38,200, e ci si arriva tramite una strada comunale; infine Piaggio Valmara si trova praticamente al confine di Stato con la Svizzera.\nStoria.\nA Cannobio sono state ritrovate alcune tombe romane del secolo II, una necropoli romana venne ritrovata il secolo scorso a Gurro e ritrovamenti simili sono stati registrati a Finero.\nDopo l'annessione all'Impero Romano del nord Italia e delle vallate alpine (I secolo a.C.), Cannobio fu certamente un centro commerciale e strategico e sede di una flotta lacustre.\nL'origine romana del borgo la si pu\u00f2 trovare grazie all'identificazione, oggi piuttosto difficile, del cardo e del decumano, tipico dell'accampamento romano, tra le vie Antonio Giovanola e Campo Rezio, dove sorgeva la residenza del comandante della guarnigione. Non si hanno notizie precise sul cambiamento del paese durante il crollo dell'impero, ma si pensa che la zona non venne toccata dalle grosse invasioni barbariche provenienti da nord, al contrario di altre zone italiane.\nIn epoca longobarda fu una \"curtis regia\": un documento del 929 la descrive infatti come centro fortificato dotato di un castello. La pieve di Cannobio comprendeva anche la Valle Cannobina, Brissago e e parte della sponda orientale del lago fino alla Val Veddasca venne donata all'Abbazia di San Pietro a Breme, come citato nel \"Chronicon Novalicense\", da un certo conte Sansone che decise di abbracciare la vita monastica.\nL'et\u00e0 medievale fu senza dubbio molto prospera, specie dal punto di vista manifatturiero e commerciale, secondo lo storico cannobiese Giovanno Francesco del Sasso Carmine (XVII secolo) Cannobio godeva nel XIII secolo di statuti propri, nel 1207 Cannobio ebbe il titolo di \"Borgo\". Al 1281 risale la fondazione dell'ospedale, vivace era la vita commerciale del porto.\nNel 1342 Cannobio e la valle si sottomisero all'autorit\u00e0 dei Visconti, questo a causa delle continue minacce provenienti dai Locarnesi a settentrione. In seguito al periodo di lotte intestine dopo la morte di Gian Galeazzo Visconti presero il potere a Cannobio i fratelli Mazzarditi, la torre campanaria divenne prigione dei loro oppositori ed eressero e stabilirono la loro roccaforte sulle isole prospicienti Cannero (Castelli di Cannero), sconfitti nel 1414 da Filippo Maria Visconti questi infeud\u00f2 il territorio di Cannobio ai Borromeo.\nIl periodo tardo-medievale fu caratterizzato dallo storico legame con la citt\u00e0 di Milano, anche nell'ambito diocesano ed ecclesiastico: in virt\u00f9 di questo legame Cannobio e alcuni comuni limitrofi utilizzavano e utilizzano tuttora il rito ambrosiano per le funzioni liturgiche, al contrario degli altri centri della sponda piemontese del lago, da sempre legati al rito romano.\nIn seguito al Trattato di Worms Cannobio segu\u00ec il destino delle valli circostanti e venne ceduta nel 1748 dagli austriaci ai Savoia. Nel 1817 venne decretato il passaggio di Cannobio e degli altri comuni dell'alto Verbano dall'arcidiocesi di Milano alla diocesi di Novara, mantenendo comunque il rito ambrosiano.\nQuesta decisione port\u00f2, negli anni successivi, a qualche attrito con alcuni vescovi della cattedra gaudenziana, propensi a eliminare il rito ambrosiano in sostituzione di quello romano. Il pi\u00f9 accanito sostenitore di questo cambiamento fu il cardinale, vescovo di Novara, Giuseppe Morozzo Della Rocca, che cambi\u00f2 idea solamente durante una visita pastorale a Cannobio nel 1824, essendosi reso conto della ferma volont\u00e0 della popolazione locale di non voler assolutamente accettare il cambiamento di rito.\nPer tutto il periodo delle guerre di indipendenza (1818-1860), Cannobio fece parte del Piemonte sabaudo e fu importante centro di confine (la sponda orientale del lago era austriaca); i cannobiesi ricordano con orgoglio la celebre difesa contro un attacco austriaco via lago, che venne respinto, la notte del 27-28 maggio 1859.\nLa fine del XIX secolo \u00e8 stata caratterizzata dall'introduzione di numerose industrie, ormai scomparse, che hanno caratterizzato la storia del paese: setificio, concerie, cartiera, ecc. Durante le due guerre mondiali, Cannobio invi\u00f2 molti suoi uomini come soldati al fronte, e parecchi di loro non tornarono pi\u00f9. Di recente \u00e8 stato realizzato un Parco della Memoria (in una posizione poco frequentata) con lapidi e monumenti che ricordano i caduti cannobiesi delle due guerre, spostando il monumento storico ai caduti, in origine posto al centro del lungolago.\nIl dopoguerra \u00e8 stato caratterizzato da una forte immigrazione di persone che provenivano dal sud Italia, dalla Sardegna e dal Veneto dovuto alla vicinanza del borgo con la Svizzera che garantiva diverse prospettive di lavoro; gi\u00e0 allora infatti, le industrie locali erano in crisi e finirono per essere chiuse nel giro di un trentennio (l'ultima, la SA Ossidi Metallici, nel 1989).\nL'economia del paese si basa soprattutto sul turismo estivo proveniente dalla Germania, dalla Svizzera, dai Paesi Bassi e dalla Francia e sugli spostamenti dei lavoratori frontalieri.\nMonumenti e luoghi d'interesse.\nIl lungolago di Cannobio ha caratteristiche uniche rispetto agli altri comuni rivieraschi, \u00e8 infatti caratterizzato dalla presenza di un fronte di edifici, nella parte centrale che fronteggia il porto, con facciate cinque/seicentesche con porticati.\nArchitettura religiosa.\nLa facciata \u00e8 opera di un rifacimento del 1909 e vi spicca un bronzo, opera di Giulio Branca, che riproduce un dipinto su pergamena raffigurante una Piet\u00e0, con Cristo tra Maria e Giovanni Evangelista, che si trova all'interno di una nicchia dell'altare maggiore. Nei giorni 8, 9, 10 e 28 gennaio 1522 e poi nei successivi 4 e 27 febbraio, la pergamena avrebbe sanguinato: dalle ferite di Ges\u00f9 sarebbero uscite gocce di sangue, mentre il 9 gennaio una costola sanguinante, proporzionata al Cristo del dipinto, sarebbe caduta e, raccolta, si trova oggi in un reliquiario custodito nel santuario, mentre i panni macchiati dal sangue sono rinchiusi nell'urna posta sotto la mensa dell'altare maggiore. L'interno \u00e8 composto da una sola navata con una sfarzosa decorazione barocca. Sopra l'altare \u00e8 posta una pregevole pala di Gaudenzio Ferrari intitolata \"Salita al Calvario\". Vi sono altri dipinti di scuola piemontese del Seicento e dell'Ottocento.\nGeografia antropica.\nFrazioni.\nNel comune sono presenti le seguenti frazioni: Campeglio, Carmine Inferiore, Carmine Superiore, Cinzago, Formine, Marchille, Piaggio Valmara, Pianoni, Ronco, San Bartolomeo Valmara (comune autonomo fino al 1928), Sant'Agata sopra Cannobio (comune autonomo fino al 1928), Socraggio, Socragno, Traffiume (comune autonomo fino al 1928).\nInfrastrutture e trasporti.\nCannobio si trova su una direttrice di collegamento internazionale, la Strada statale 34 del Lago Maggiore che da Gravellona Toce (VB) arriva fino al Confine di Stato di Piaggio Valmara, dove si entra in Svizzera. Da Cannobio parte inoltre la Strada statale 631 di Valle Cannobina che porta nella valle omonima dalla quale si pu\u00f2 raggiungere, tramite la Strada statale 337 della Val Vigezzo, la cosiddetta \"Valle dei pittori\", il Santuario di Re e Domodossola.\nIl comune \u00e8 inoltre collegato con il resto del Lago Maggiore tramite linee di aliscafi e battelli che vengono spesso utilizzati per crociere estive verso la Svizzera (Locarno, Ascona) o verso il basso lago (Isole Borromee, Santa Caterina del Sasso, ecc.).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte dell'unione di comuni del Lago Maggiore."}
{"id": "34142", "revid": "1354930", "url": "https://it.wikipedia.org/wiki?curid=34142", "title": "Caprezzo", "text": "Caprezzo (\"Cravess\" in piemontese, \"Cavresc\" in lombardo) \u00e8 un comune italiano di 171 abitanti della provincia del Verbano-Cusio-Ossola in Piemonte. Parte del suo territorio \u00e8 compreso nel Parco Nazionale della Val Grande.\nStoria.\nCaprezzo \u00e8 stato citato per la prima volta nell'archivio capitolare di Intra nell'anno 1125/1128, quando un tale Pietro Spallador di \"Capricio\" doveva pagare otto denari e un \"amiscere\" (una contribuzione in natura). Nei secoli seguenti il paese fu menzionato in modo di \"Capricium\", \"Cavretium\" o \"Capretium\" e faceva parte della \u201eComunit\u00e0 della Vallintrasca\u201c, comunit\u00e0 gi\u00e0 nominata in una carta del 946. Caprezzo fu soggetta al Contado di Angera, al \"Castello\" in Pallanza, alla citt\u00e0 di Novara e poi al Ducato di Milano. Dal 1466 al 1797 Caprezzo fu un feudo dei Borromeo.\nNel 1486 c'era gi\u00e0 una piccola chiesa a Caprezzo. Il 18 novembre 1617 Caprezzo diventava una parrocchia.\nL'economia si basava sulla cultura del vino e canapa, l'allevamento di bovini e pecore e la vendita di castagne, noci e legna da ardere. I prodotti vennero anche commerciati sul Lago Maggiore a Milano e in Svizzera. Non essendo sufficiente il reddito del paese per vivere, la maggior parte dell'anno erano assenti i due terzi degli uomini, e molti emigravano in Lombardia e dal 1860 anche all'estero, Svizzera e Francia, svolgendo il lavoro di muratore e cementista.\nNel 1944 Caprezzo era al confine della \"Repubblica partigiana dell'Ossola\".\nCultura e luoghi d'interesse.\nCaprezzo \u00e8 attraversato da numerosi ruscelli, che fornivano l'acqua per diverse attivit\u00e0:\nDalla chiesa parrocchiale di San Bartolomeo, eretta fra 1610 e 1617, parte una via crucis che conduce alla \"Madonnina del sasso\". Questa chiesetta venne costruita per un voto a seguito della peste del 1630. La prima domenica di luglio viene fatta una processione e dopo la messa viene effettuato l\"incanto\", una tradizionale asta con i prodotti locali offerti dai cittadini per il sostentamento del parroco e della pieve.\nAlcune case possiedono ancora tetti di pietra, che in caso di ristrutturazioni vengono per\u00f2 spesso sostuiti dalle pi\u00f9 economiche tegole.\nCaprezzo \u00e8 anche il paese natale di Baldassare Verazzi, pittore ottocentesco e autore del quadro pi\u00f9 rappresentativo delle risorgimentali Cinque giornate di Milano.\nL'associazione culturale \"Pro Loco\" cura alcune iniziative per creare momenti di incontro tra villeggianti e locali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni Valgrande e del Lago di Mergozzo."}
{"id": "34144", "revid": "1444396", "url": "https://it.wikipedia.org/wiki?curid=34144", "title": "Cavaglio-Spoccia", "text": "Cavaglio-Spoccia (\"Cavaj e Sp\u00f2cia\" in piemontese, \"Cav\u00e0i e Sp\u00f2cia\" in lombardo) \u00e8 stato un comune sparso italiano della provincia del Verbano-Cusio-Ossola.\nIl comune \u00e8 nato nel 1927 dalla fusione del comune di Cavaglio con Spoccia.\nDal 1\u00ba gennaio 2019 si \u00e8 fuso con i comuni di Falmenta e Cursolo-Orasso per dare vita al nuovo comune di Valle Cannobina. La localit\u00e0 di Lunecco, gi\u00e0 sede comunale, ha mantenuto il ruolo di capoluogo anche nel nuovo comune.\nMonumenti e luoghi di interesse.\nCavaglio.\nLa chiesa parrocchiale di Cavaglio \u00e8 dedicata a San Donnino, il suo completamento risale al XVIII secolo. Al suo interno alcuni dipinti di pregio e altari marmorei. Il campanine sorge al centro del sagrato.\nGurrone.\nNel piccolo centro abitato di Gurrone si trova una chiesa dedicata a Maria Assunta, all'interno affreschi del XVI secolo e una via crucis lignea.\nSpoccia.\nIl centro abitato di Spoccia si trova su uno sperone roccioso qualche chilometro oltre nella Valle Cannobina, la piccola chiesa risalente al XVI secolo \u00e8 edificata, come la gran parte degli edifici della localit\u00e0, direttamente sulla roccia.\nPoco a nord di Spoccia un'ormai abbandonata caserma della Guardia di Finanza, risalente all'epoca in cui un'attivit\u00e0 diffusa nella valle era il contrabbando con il vicino Locarnese, in Svizzera."}
{"id": "34145", "revid": "1354930", "url": "https://it.wikipedia.org/wiki?curid=34145", "title": "Ceppo Morelli", "text": "Ceppo Morelli (\"C\u00e9ch Muril\" in dialetto ossolano) \u00e8 un comune italiano di 300 abitanti della provincia del Verbano-Cusio-Ossola in Piemonte.\nFa parte dell'Unione Montana delle Valli dell'Ossola.\nGeografia fisica.\nIl comune \u00e8 situato in Valle Anzasca, sulla riva sinistra del torrente Anza (come d'altronde la maggior parte di tutti i comuni della valle) e alla confluenza di questo col rio Tignaga, lungo il quale si trovano le frazioni Campioli e Case Opaco (\"Ca'd l'owak\" in dialetto locale).\nIl comune nasce nel 1866 dalla fusione di due precedenti unit\u00e0 amministrative, Prequartera e Borgone d'Ossola, che risultavano essere comunit\u00e0 autonome dal XVI secolo.\nDal punto di vista della superficie territoriale e della popolazione, Ceppo Morelli \u00e8 il minor comune anzaschino. Esso vanta comunque un certo patrimonio storico e culturale,\nMonumenti e luoghi d'interesse.\nLa chiesa parrocchiale di San Giovanni Battista fu edificata nel XVII secolo; all'interno ospita un pulpito risalente al Settecento. La tradizione religiosa afferma che in questa chiesa sia custodita una \"Sacra Spina\" della corona di Cristo, conservata in un prezioso reliquiario adornato di lamine d'argento. Vi \u00e8 poi il santuario del Croppo, risalente al Seicento, meta per secoli di assidui pellegrinaggi.\nNella frazione Mondelli, dove un tempo si arrivava solo percorrendo una mulattiera, vi \u00e8 inoltre la cosiddetta \"Casa degli Specchi\", una dimora signorile nella quale le pareti della sala da pranzo sono interamente ricoperte da specchi, seguendo il modello della Reggia di Versailles.\nSituata in una sezione stretta della valle, dove scorre l'Anza c'\u00e8 una diga progettata da Vincenzo Ferniani e costruita tra il 1926 e il 1929.\nEconomia.\nLa principale risorsa locale \u00e8 il turismo, legato alle ricchezza del patrimonio naturalistico e alla presenza nel territorio comunale di una pista per lo sci di fondo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34146", "revid": "1354930", "url": "https://it.wikipedia.org/wiki?curid=34146", "title": "Cesara", "text": "Cesara (\"C\u00e9sara\" in piemontese e in lombardo) \u00e8 un comune italiano di 595 abitanti della provincia del Verbano-Cusio-Ossola in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nCesara faceva parte della Comunit\u00e0 montana Due Laghi, Cusio Mottarone e Val Strona; inoltre aderisce all'Ecomuseo del Lago d'Orta e Mottarone."}
{"id": "34147", "revid": "965226", "url": "https://it.wikipedia.org/wiki?curid=34147", "title": "Cossogno", "text": "Cossogno (\"Cosseugn\" in piemontese, \"Cuss\u00f6gn\" in lombardo) \u00e8 un comune italiano di 668 abitanti della provincia del Verbano-Cusio-Ossola in Piemonte. Parte del suo territorio \u00e8 compresa nel Parco Nazionale della Val Grande.\nStoria.\nLe prime documentazioni storiche circa la sua esistenza risalgono alla met\u00e0 del XII secolo, dove viene attestata la presenza di una comunit\u00e0 che vantava una propria chiesa intitolata a San Brizio. \u00c8 stato per secoli sotto la signoria della rinomata famiglia Moriggia.\nNel comune \u00e8 stato realizzato il primo elettrodotto commerciale, a corrente alternata, nel mondo e tuttora funzionante: fu realizzato tra Cossogno ed Intra nel 1892 dall'imprenditore Carlo Sutermeister in base al progetto del professor Galileo Ferraris.\nIl 13 maggio 2018 si tiene uno storico referendum avente come oggetto la fusione con la confinante citt\u00e0 di Verbania; tuttavia i votanti al referendum non sono stati per\u00f2 sufficienti per raggiungere il quorum stabilito.\nGeografia.\nIl comune comprende un vastissimo territorio montuoso interno al Parco nazionale della Val Grande. La parte pi\u00f9 interna \u00e8 stata dichiarata Riserva Integrale del Pedum.\nGeografia antropica.\nFrazioni.\nCicogna.\nLa frazione di Cicogna, molto distante dal centro abitato, \u00e8 situata nella val Pogallo al centro del parco nazionale della Val Grande. Per raggiungerla bisogna percorrere una strada molto stretta e tortuosa.\nUngiasca.\nSituata poco sopra il capoluogo vi risiedono stabilmente solo 3 persone, mentre durante l'estate il numero sale anche a 30.\nNel paese sono presenti due luoghi di culto. In centro la chiesa di San Pietro, costruita intorno al 1500 come oratorio, venne rinnovata con nuovi affreschi, un nuovo pulpito e un nuovo organo in occasione dell'intitolazione a parrocchia nel 1790. Ai margini del paese si trova il piccolo oratorio della Madonna dell'Addolorata costruito nel 1770 da maestranze locali.\nAmministrazioni.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34148", "revid": "1354930", "url": "https://it.wikipedia.org/wiki?curid=34148", "title": "Craveggia", "text": "Craveggia (\"Cravegia\" in dialetto ossolano) \u00e8 un comune italiano di 759 abitanti della provincia del Verbano-Cusio-Ossola in Piemonte.\n\u00c8 uno dei borghi pi\u00f9 pittoreschi della Val Vigezzo ed \u00e8 famoso per i suoi innumerevoli camini in pietra che svettano sopra i tetti in beole delle case. In passato gli alti camini erano considerati simbolo di ricchezza delle famiglie borghesi del luogo che facevano a gara per chi ne costruiva di pi\u00f9 imponenti e numerosi.\nLa localit\u00e0 Bagni di Craveggia (ormai disabitata) \u00e8 accessibile per gli automezzi solo dalla Svizzera, attraverso la valle Onsernone, mentre \u00e8 possibile raggiungerla a piedi passando dal crinale del monte che la sovrasta.\nOrigini del nome.\nIl paese di Craveggia ha origine rurale, come si evince chiaramente dal nome: Cravetia, Capretia, deriva da capra, presente anche nello stemma del comune.\nStoria.\nNel 1928 viene inglobato nel comune di Craveggia il comune di Vocogno e Prestinone. Nello stesso anno Craveggia, Toceno, Santa Maria Maggiore e Crana e Buttogno vengono fusi nel nuovo comune di Santa Maria Maggiore, solo nel 1947 Craveggia (e anche Toceno) riacquisteranno l'indipendenza.\nGeografia antropica.\nFrazioni.\nA ovest del centro abitato di Craveggia si trovano rispettivamente le frazioni di Vocogno caratterizzata da stretti vicoli e, pi\u00f9 a sud, Prestinone, localit\u00e0 natale del pittore Carlo Fornara. A Prestinone si trova la stazione a valle della cabinovia che collega la stazione sciistica di Piana di Vigezzo. Sul fondovalle si trova la localit\u00e0 Siberia zona di grande passaggio per via della Strada statale 337.\nMonumenti e luoghi d'interesse.\nArchitetture civili.\nCaratteristici di Craveggia sono gli edifici signorili delle vie centrali risalenti al XVII e XVIII secolo costruiti da famiglie che hanno raggiunto buoni livelli di benessere in seguito all'emigrazione e poi rientrate nella localit\u00e0 di origine. Tipici i tetti in pietra, i numerosi camini delle case antiche ma anche i davanzali realizzati in pietra e lavorati e i balconi con lunghe ringhiere in ferro battuto. Frequenti le decorazioni pittoriche degli edifici.\nMusei.\nMuseo del Tesoro di Craveggia: situato nella sagrestia della chiesa raccoglie paramenti sacri, preziosi oggetti liturgici e quadri raccolti o comprati dalla ricca comunit\u00e0.\nSiti archeologici.\nIn localit\u00e0 Colma di Craveggia si trova la maggiore concentrazione di incisioni rupestri della Valle Vigezzo, tra le baite e i sentieri si trovano numerosi massi coppellati, con canaletti e incisioni cruciformi localmente chiamati \"sassi dei fulmini\".\nCultura.\nCraveggia dispone di una scuola dell'infanzia e di una scuola primaria.\nInfrastrutture e trasporti.\nCraveggia \u00e8 raggiungibile con una breve deviazione dalla Strada statale 337 della Val Vigezzo.\nNel territorio comunale \u00e8 presente la stazione ferroviaria di Prestinone sulla linea Domodossola-Locarno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni della Valle Vigezzo."}
{"id": "34149", "revid": "1354930", "url": "https://it.wikipedia.org/wiki?curid=34149", "title": "Crevoladossola", "text": "Crevoladossola (\"Creula\" in dialetto ossolano; conosciuta come \"z'Kreful\" in walser formazzino) \u00e8 un comune italiano di abitanti della provincia del Verbano-Cusio-Ossola in Piemonte. \u00c8 situato sulla strada statale del Sempione ed \u00e8 separato dalla contigua Domodossola dal torrente Bogna, in corrispondenza della sua confluenza nel fiume Toce.\nLa comunit\u00e0 di Crevola \u00e8 suddivisa in molte frazioni sparse, nate probabilmente attorno a dei poderi unifamiliari autonomi poi diventati insediamenti pi\u00f9 consistenti. Crevola apparteneva storicamente alla Curia di Mattarella ai cui Statuti la comunit\u00e0 si riferiva. Purtroppo non \u00e8 giunto fino a noi nessun codice di Crevola che pure ebbe Statuti propri, anche pi\u00f9 volte riformati; ad oggi si conosce il testo \u201c\"ordines hominum communis creuole\"\u201d risalente ai primi anni del XVII secolo che ha pi\u00f9 le caratteristiche dei cosiddetti bandi campestri che non quelle di un codice vero e proprio.\nL\u2019attuale comune nasce nel 1929 con la fusione fra i tre comuni di Crevola, Preglia e Caddo.\nGeografia fisica.\nDa Crevoladossola si dipartono due delle valli ossolane: la val Divedro, che porta al confine con la Svizzera ed \u00e8 attraversata dalla ferrovia internazionale del Sempione e la Valle Antigorio, segnata dal corso del Toce. Il comune di Crevoladossola \u00e8 essenzialmente formato dai tre abitati di Crevola, Preglia e Caddo. La zona maggiormente popolata \u00e8 quella di Preglia, situata in piano nella zona sud del comune, dotata di stazione ferroviaria e ormai praticamente saldata all'abitato di Domodossola, come di fatto anche la frazione Caddo. Il centro vero e proprio di Crevoladossola si trova in posizione rialzata dominante la conca di Domodossola.\nStoria.\nEpoca romana.\nDa Crevoladossola, in epoca romana, passava la via Severiana Augusta, la strada consolare che congiungeva \"Mediolanum\" (la moderna Milano) con il \"Verbannus Lacus\" (il lago Verbano, ovvero il Lago Maggiore, e da qui al passo del Sempione (lat. \"Summo Plano\").\nLa battaglia di Crevola.\nLa battaglia di Crevola si inserisce nella guerra tra l'Ossola e il cantone svizzero del Vallese, storicamente collocata tra il 1482 il 1495. Fin dal 15 febbraio 1487 il duca di Milano \u00e8 informato che in Vallese si stanno radunando delle truppe ed invia a Domodossola dei soldati per rinforzare le difese. Nel mese di aprile i vallesani ed i Confederati confluiscono verso Domodossola, sia dal Sempione che dalla Valle Antigorio; dopo diversi scontri il 28 aprile 1487 i vallesani si ritirano verso Crevoladossola e vengono sconfitti dalle milizie ducali nei pressi del ponte sul Diveria.\nPer celebrare la vittoria contro gli svizzeri inizia la realizzazione dell'Oratorio di San Vitale di Crevoladossola tuttora visibile ai piedi del ponte napoleonico. Sopra l'ingresso si pu\u00f2 ancora vedere un piccolo affresco che riporta una scena della battaglia di Crevola sopra il ponte medievale. Una scomparsa tradizione voleva che ogni anno, nell'anniversario della Battaglia, i domesi si recassero in processione presso l'oratorio che viene intitolato a san Vitale proprio per ricordare il giorno della Battaglia, dato che il 28 aprile cade appunto la ricorrenza di San Vitale.\nSimboli.\nLo stemma del comune di Crevoladossola \u00e8 stato concesso con decreto del presidente della Repubblica del 14 settembre 1984 e riprende, con piccole varianti, il blasone della famiglia Rido Della Silva.\nLa simbologia delle due chiavi \u00e8 legata alla posizione di Crevoladossola che si trovava al bivio fra le strade che mettevano in comunicazione il Ducato di Milano con la Svizzera costituendo di fatto un importante snodo viario il cui controllo permetteva di consentire o impedire il passaggio.\nMonumenti e luoghi d'interesse.\nBattistero di San Giovanni o carn\u00e9: edificio con forma di oratorio con presbiterio affrescato, collocatato di fronte alla chiesa dei SS. Pietro e Paolo. Fu costruito nel XVI secolo. Era presente una fonte battesimale che fu poi trasferita nella chiesa antistante. Fu adibito ad ossario (carnerium da cui \u201ccarn\u00e8\u201d). Fu usato per vari scopi, oratorio, luogo di riunioni dei consiglieri del comune ed anche come autorimessa. Recentemente \u00e8 stato sottoposto a restauro da Claudio Valazza. Il presbiterio ha pareti e volta affrescati con pitture attribuite in parte a Fermo Stella da Caravaggio datati al 1535.\nLa centrale idroelettrica di Crevola: \u00e8 un vero capolavoro dell\u2019architettura industriale degli anni 20. Fu commissionata dall\u2019imprenditore Ettore Conti direttore della Societ\u00e0 per Imprese Elettriche Conti. L\u2019edificio fu progettato dal famoso architetto milanese Piero Portaluppi nel 1923 e i lavori furono completati nel 1925. La centrale \u00e8 in stile Dec\u00f2, di cui Portaluppi fu uno dei principali esponenti. Il Dec\u00f2 recupera alcuni elementi dallo stile Liberty, fra cui la fusione di stili, ma abbandona la sovrabbondanza decorativa e favorisce il ricorso a elementi decorativi pi\u00f9 semplici e geometrici. Un elemento caratteristico \u00e8 la forma a pagoda della torre di raffreddamento. Nel 2017 le poste italiane hanno emesso un francobollo in commemorazione del cinquantenario della scomparsa di Portaluppi, che raffigura proprio la centrale di Crevola, a sottolineare l\u2019importanza artistica dell\u2019edificio.\nPonte di Crevola: ll territorio di Crevoladossola assume un grosso rilievo storico in quanto si trova alla confluenza della Val Divedro e della Val Antigorio che portavano ai due storici valichi verso la Svizzera. Il ponte sul Diveria \u00e8 sempre stato quindi un collegamento importante verso l'Europa. L'attuale ponte di origine napoleonica sostituisce quello medievale, distrutto da una piena nei primi anni del 1500, di cui sono ancora visibili i resti. Napoleone il 7 settembre 1800 ordin\u00f2 di dare inizio ai lavori per costruire una strada che congiungesse Milano a Parigi attraverso il Passo del Sempione; per realizzarlo si utilizzarono delle pietre gi\u00e0 squadrate provenienti dall\u2019abbattimento del campanile della chiesa di S. Francesco a Domodossola. Il ponte \u00e8 ancora ben saldo e transitabile dalla strada provinciale che ancora porta verso il Sempione e rappresenta di fatto il simbolo della comunit\u00e0 crevolese. Esisteva anche un secondo ponte antico sul Diveria, collocato appena dopo l\u2019ingresso nella valle Divedro, il cosiddetto Ponte dell'Orco che fu distrutto da una piena nel 1958, di esso non si hanno che alcune foto e pochi resti lungo le sponde del fiume.\nOratorio di San Vitale al ponte: costruito in seguito alla vittoria delle milizie ducali di Milano su quelle svizzere avvenuta nella zona del ponte di Crevola il 28 aprile 1487. Il nome deriva dal fatto che il 28 aprile ricorre la festa dei Santi Vitale e Valeria genitori dei Santi Gervasio e Protasio, protettori dell\u2019Ossola superiore, ai quali \u00e8 intitolata la chiesa di Domodossola, sull'altare dell'oratorio \u00e8 conservato un quadro dei santi del pittore Carlo Mellerio.\nI borghi di origine medievale di Oira e Canova.\nLa torre di Ardignaga. La torre si trova ad Ardignaga borgo di Caddo, che \u00e8 la localit\u00e0 che sorge in prossimit\u00e0 del Rio Deseno che separa Crevoladossola da Domodossola. Fu gi\u00e0 descritta dal Nigra nel suo libro \u201cTorri Castelli e case forti del Piemonte\u201d nel 1937. Alcuni documenti fanno risalire la sua origine alla famiglia Dalla Silva e al XIII secolo. Si tratta di una torre a pianta quasi quadrata di oltre sette metri di lato con muri spessi circa 1,4 m. L\u2019unico ingresso alla torre era una porta aerea posta a circa 4,5 metri da terra sul lato ovest. La struttura \u00e8 alta circa 16 metri e il tetto in piode \u00e8 stato recentemente ripristinato.\nEconomia.\nL'economia \u00e8 basata sull'industria, specialmente quella della lavorazione del sasso, sull'artigianato incentrato sul marmo, e in minor misura, sul terziario ed il turismo alpino.\nConnessioni in banda ultra larga: dall'autunno 2020 \u00e8 entrata in servizio la fibra ottica che copre tutto il territorio comunale, sia con tecnologia FTTH sia con tecnologia FTTC.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione di comuni montana delle Valli dell'Ossola."}
{"id": "34150", "revid": "1354930", "url": "https://it.wikipedia.org/wiki?curid=34150", "title": "Crodo", "text": "Crodo (\"Cr\u00f6\" in dialetto ossolano; \"z'Krot\" o \"Kro\" in walser formazzino) \u00e8 un comune italiano di abitanti della provincia del Verbano-Cusio-Ossola in Piemonte.\n\u00c8 il principale centro abitato della Valle Antigorio e si trova circa 16\u00a0km a nord di Domodossola.\nDa sempre importante localit\u00e0 termale, il paese \u00e8 famoso per le sue acque minerali. Dal 1931 le acque sono utilizzate per l'imbottigliamento dell'acqua minerale e di varie bevande, recentemente anche per la bevanda Lemonsoda. Sempre a Crodo nasce nel 1964 il \"Crodino\".\nStoria.\nLe tracce dell'uomo pi\u00f9 remote in questa zona risalgono alla preistoria (ritrovamento di un'accetta di bronzo risalente al 1500 a.C.).\nSi suppone che i primi abitanti di Crodo siano stati i Leponzi.\nUn'altra testimonianza antichissima \u00e8 il \"muro del Diavolo\", imponente struttura megalitica (che si presume servisse a funzioni sacre e sociali) a forma di un gigantesco muraglione che cinge sui tre lati un ampio terrazzamento orientato secondo i punti cardinali.\nNel 1200 si consolida il potere dei nobili De Rodis, feudatari per conto dell'imperatore Ottone IV, i quali favorirono l'insediamento della comunit\u00e0 dei Walser.\nNel 1380 Crodo e l'intera Ossola sono sottoposte ai Visconti, che concessero per\u00f2 alla zona una speciale autonomia. I Visconti fecero costruire delle torri di segnalazioni (alcune ancora oggi visibili) contro gli Svizzeri. I segnali trasmessi di torre in torre dall'alta Val Formazza giungevano a Milano in pochissimo tempo.\nSecondo la leggenda, in quegli anni a Cravegna (oggi frazione di Crodo) avvenne un fatto prodigioso: la madonna della chiesa effuse lacrime.\nAlla fine del XIV secolo Crodo fu colpita dalla peste.\n\u00c8 di questa epoca la stesura degli \"Statuti di Crodo\" con i quali si regolava il modo di vivere della popolazione.\nNel 1928 al comune vengono aggregati gli ex comuni di Cravegna, Mozzio e Viceno.\nDurante la Seconda Guerra Mondiale a Crodo si sono svolti alcuni dei fatti storici inerenti alla Repubblica dell'Ossola.\nCultura.\nGli elementi di maggior pregio del patrimonio storico-architettonico sono: la Casa Museo della Montagna, la Casa del Papa (1576, la tradizione vuole appartenne a papa Innocenzo IX), la parrocchiale romanica di Santo Stefano, contenente le reliquie di Lupercilla, l'oratorio di San Giovanni Battista (con affreschi del XVI secolo), la chiesa di San Giacomo, il santuario della Madonna della Vita (seconda met\u00e0 del Seicento) e la parrocchiale romanico-gotica di San Giulio.\n\u00c8 presente la Biblioteca \"Vittorio Resta\" del Centro studi \"Piero Ginocchi\", fondata nel 1984.\nDal 1986, la frazione di Emo divenne residenza dell'artista Alberto Longoni, che frequentava il comune antigoriano dagli anni sessanta e mor\u00ec a Miazzina nel 1991.\nGeografia.\nNei boschi della frazione Foppiano si trovano un grande numero di sassi usati dagli arrampicatori per praticare il bouldering. Dalla fine degli anni novanta l'area ha acquisito sempre pi\u00f9 popolarit\u00e0, anche a livello internazionale, grazie a diversi raduni e competizioni di arrampicata svoltesi nella zona. Il masso pi\u00f9 famoso dell'area \u00e8 chiamato \"Sass Fend\u00f9\" per la sua spaccatura caratteristica.\nEconomia.\nNel comune si trovano le centrali idroelettriche di Verampio e Antolina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni Alta Ossola."}
{"id": "34151", "revid": "1444396", "url": "https://it.wikipedia.org/wiki?curid=34151", "title": "Cursolo-Orasso", "text": "Cursolo-Orasso (\"C\u00f2rsu e Uress\" in dialetto locale) \u00e8 stato un comune sparso di 94 abitanti della provincia del Verbano-Cusio-Ossola. Il comune nacque 1\u00ba gennaio 1928 dalla fusione dei comuni preesistenti di Cursolo e Orasso; la sede del Municipio si trovava a Cursolo.\nDal 1\u00ba gennaio 2019 si \u00e8 fuso con i comuni di Falmenta e Cavaglio-Spoccia per dare vita al nuovo comune di Valle Cannobina.\nGeografia.\nSi trova in Valle Cannobina e faceva parte della Comunit\u00e0 Montana Valle Cannobina, confluita successivamente nella Comunit\u00e0 Montana del Verbano in seguito alla fusione con la Comunit\u00e0 Montana Val Grande e la Comunit\u00e0 Montana Alto Verbano. Parte del suo territorio, in particolare gli alpeggi di \"Provola\" e \"Daila\" e tutto il primo tratto del Torrente Cannobino, sino alla sua sorgente, \u00e8 compresa nel Parco Nazionale della Val Grande.\nMonumenti e luoghi d'interesse.\nOrasso.\nAd Orasso si trova la chiesa parrocchiale di San Materno, risalente alla fine del XVI secolo, all'interno un altare ligneo barocco al quale nel tempo sono state sottratte numerose delle statue che lo decoravano, la torre campanaria, pregevole esempio di stile romanico, si eleva sul sagrato antistante la chiesa.\nFuori dall'abitato si trova un oratorio dedicato alla madonna del Sasso che conserva fra degli affreschi considerati fra i pi\u00f9 antichi della valle.\nCursolo.\nIl piccolo centro abitato di Cursolo \u00e8 caratterizzato da una fila di edifici rivolti verso sud, vi si trova un edificio signorile del XVII secolo, detto \"Palazzetto\", la chiesa parrocchiale \u00e8 dedicata a Sant'Antonio Abate."}
{"id": "34152", "revid": "1354930", "url": "https://it.wikipedia.org/wiki?curid=34152", "title": "Druogno", "text": "Druogno (\"Drav\u00e9gn\" in dialetto ossolano) \u00e8 un comune italiano di abitanti in Val Vigezzo, provincia del Verbano-Cusio-Ossola. Le frazioni di Albogno e Coimo, gi\u00e0 comuni autonomi, furono uniti a Druogno a seguito del R. D. 6 maggio 1928, n\u00b0 1184.\nMonumenti e luoghi di interesse.\nMusei.\nA Druogno \u00e8 presente una grande colonia montana estiva, intitolata a Luigi Razza inaugurata negli anni '30 e ancora attiva gestita dal Consorzio Case Vacanza dei Comuni Novaresi. Nel periodo compreso tra il 1945 e il 1951 circa \u00e8 stata un preventorio antitubercolare.\nL'ala est della Colonia, grazie a un progetto europeo Interreg Italia-Svizzera, denominato Tramevive, \u00e8 stata affidata alla Fondazione UniversiC\u00e0 e interamente recuperata nel 2013. Ospita un grande allestimento museale denominato Museo UniversiC\u00e0 di oltre duemila metri quadri. Il museo propone un percorso di concezione multimediale dedicato alle tradizioni e ai mestieri della Valle Vigezzo e un'area riservata ad allestimenti temporanei, conferenze, spettacoli. Ospita anche delle postazioni per la consultazione approfondita di un archivio virtuale sulla Valle Vigezzo.\nSituata lungo la strada statale 337, ospita un piccolo museo di cartoline d'epoca. L'edificio in cui \u00e8 inserita \u00e8 la chiesa sconsacrata di San Giulio.\nRifugi e bivacchi.\nNel comune di Druogno si trovano diverse strutture adibite alla funzione di rifugio o bivacco. Nella frazione di Albogno pi\u00f9 precisamente in localit\u00e0 \"Alpe Burial\" (a volte anche \"Buriale\") a 1866 metri di quota si trova il Rifugio Usuelli. Questo edificio \u00e8 di propriet\u00e0 della popolazione di Albogno che lo gestisce. Nella frazione di Coimo in localit\u00e0 Alpe Cortina a 1418 metri si trova invece il Rifugio Cortina, un piccolo bivacco in pietra.\nInfrastrutture e trasporti.\nNel comune di Druogno esistono tre stazioni ferroviarie sulla linea Domodossola - Locarno:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione di comuni montana delle Valli dell'Ossola."}
{"id": "34153", "revid": "1862310", "url": "https://it.wikipedia.org/wiki?curid=34153", "title": "Falmenta", "text": "Falmenta (\"Falmenta\" in piemontese e in lombardo) \u00e8 una frazione di 126 abitanti del comune italiano di Valle Cannobina in provincia del Verbano-Cusio-Ossola, in Piemonte. Fino al 31 dicembre 2018 \u00e8 stato un comune autonomo; dal 1\u00ba gennaio 2019 si \u00e8 fuso con i comuni di Cavaglio-Spoccia e Cursolo-Orasso per dare vita al nuovo comune di Valle Cannobina.\nGeografia.\nFalmenta si trova nella parte alta della Valle Cannobina, una stretta vallata percorsa dal torrente Cannobino.\nIl centro abitato di Falmenta \u00e8 situato in costa sulla falda meridionale del monte Riga (1 290 m s.l.m.) e vi si giunge dalla Strada statale 631 della Valle Cannobina.\nMonumenti e luoghi d'interesse.\nLa parrocchia di Falmenta \u00e8 intitolata a san Lorenzo diacono e martire romano, la chiesa parrocchiale risale al 1565 successivamente rimaneggiata, all'interno un pregevole altare ligneo riccamente decorato acquistato dagli abitanti nel XVII secolo.\nAlla parrocchia fanno capo la casa parrocchiale, l'oratorio e cinque chiese: la gi\u00e0 citata chiesa parrocchiale di San Lorenzo, la chiesa della Vergine Assunta a Camberto, la chiesa di San Giuseppe a Sasso Durone, la chiesa della Vergine di Re a Casa Zanni e la chiesa della Madre di Dio situata presso il cimitero.\nDon Fabrizio Mancin, parroco dal 2012, canonico della Santa Piet\u00e0 e parroco di Traffiume e Crealla, ha promosso il restauro conservativo del tetto della chiesa parrocchiale.\nPoco distante dalla chiesa parrocchiale si trova un edificio che ospita un antico torchio utilizzato in passato per ricavare l'olio dalle noci.\nEscursionismo alpino.\nInteressante meta turistica \u00e8 la capanna Forn\u00e0, nel parco nazionale della Val Grande, posta a 1649m s.l.m. con 15 posti letto."}
{"id": "34154", "revid": "1354930", "url": "https://it.wikipedia.org/wiki?curid=34154", "title": "Germagno", "text": "Germagno (\"Germagn\" in piemontese e in lombardo) \u00e8 un comune italiano di 181 abitanti della provincia del Verbano-Cusio-Ossola in Piemonte.\nAmministrazione.\nAltre informazioni amministrative.\nGermagno ha fatto parte della Comunit\u00e0 Montana dello Strona e Basso Toce sino al 2010, quando \u00e8 confluito nella Comunit\u00e0 montana Due Laghi, Cusio Mottarone e Val Strona abolita poi nel 2012.\nFa parte dell'Unione Montana della Valle Strona e delle Quarne e aderisce all'Ecomuseo del Lago d'Orta e Mottarone."}
{"id": "34155", "revid": "260676", "url": "https://it.wikipedia.org/wiki?curid=34155", "title": "Ghiffa", "text": "Ghiffa (\"Ghifa\" nel locale dialetto lombardo occidentale) \u00e8 un comune italiano di abitanti della provincia del Verbano-Cusio-Ossola, sulla sponda occidentale piemontese del Lago Maggiore, posto a cinque chilometri a nord dal capoluogo Verbania.\nIl comune fa parte dell'unione di comuni del Lago Maggiore.\nGeografia.\nIl territorio, comprendente parte del Lago Maggiore, presenta un profilo geometrico irregolare, con variazioni altimetriche molto accentuate, culiminanti a 870 metri s.l.m.\nOrigine del nome.\nIl toponimo viene fatto derivare dagli studiosi dal latino volgare \"Guiffa\" o \"Guifa\", col significato di \"segno opposto a una propriet\u00e0 o a un fondo\"; altri lo farebbero derivare dal verbo germanico \"Wifa\", col significato di \"termine di confine\".\nStoria.\nEt\u00e0 antica.\nI primi insediamenti risalgono all'epoca della Civilt\u00e0 dei Golasecca e dell'Et\u00e0 del ferro, come testimoniano le incisioni rupestri e reperti rinvenuti nell'area del Sacro Monte di Ghiffa.\nSono vari i ritrovamenti che risalgono al periodo Romano di, tra questi alcune tombe a Frino e Carpiano.\nEt\u00e0 medievale.\nLa prima citazione risale al Basso Medioevo in un documento liturgico del 1125, facente parte del decanato di San Maurizio della Costa insieme a : Intra, Pallanza e Valle Intrasca.\nNel 1447 Filippo Maria Visconti diede in feudo il decanato di San Maurizio ai marchesi Moriggia (Morigi), essi tenevano banco di giustizia a Ceredo e edificarono il proprio castello nella frazione di Frino, che divenne capoluogo del feudo.\nEt\u00e0 moderna.\nNel XVII secolo, con il cardinale Giacomo Antonio Morigia, precettore del granduca di Toscana e arcivescovo di Firenze, fece di Ghiffa un luogo d'incontro di artisti e letterati che diedero vita a un rinascimento lacustre.\nL'infeudazione del territorio ai Moriggia perdura fino al 1744, quando, a seguito del Trattato di Worms, il feudo viene ceduto al Regno Sabaudo e successivamente con l'estinzione della famiglia Moriggia, passa ai Borromeo con continue discussioni con la popolazione per i diritti di pesca sul lago e quelle per ampliare la loro influenza nei possedimenti.\nEt\u00e0 contemporanea.\nCon il XIX secolo si sviluppa il trasporto via lago e il completamento della strada litoranea che risale verso la Svizzera rende Ghiffa un polo d'attrazione sia per il turismo, con l'edificazione di alberghi e di grandi e prestigiose ville, sia per l'industria.\nSimboli.\nLo stemma comunale, troncato in due campi a sfondo azzurro e verde, \u00e8 stato concesso con Decreto del Presidente della Repubblica. Sulla linea di troncatura domina l'immagine di un castello d'argento, turrito e merlato alla guelfa.\nMonumenti e luoghi d'interesse.\nArchitetture civili.\nDalla crescente attrazione turistica a fine ottocento compaiono numerose ville in stile liberty tra queste Villa Ada, eretta dal principe russo Paolo Troubetzkoy e Villa Volpi che prende il nome da un generale del Regno d'Italia che l'acquist\u00f2.\nGeografia antropica.\nFrazioni.\nCaronio, Cargiago (comune autonomo fino al 1928), Ceredo, Carpiano, Arca, Selva, Susello, Rometto, Sasso, San Maurizio, Bozzela, Frino, Ronco, Deccio.\nInsediamenti residenziali.\nVillaggio Valdora, Villaggio Miralago.\nEconomia.\nLa posizione al sole del territorio, ha favorito lo sviluppo di aziende florovivaistiche.\nIl settore economico pi\u00f9 importanti sono attivit\u00e0 che operano nei comparti alimentare, tessile, cantieristico, edile, della lavorazione del legno, della fabbricazione dei mobili e materiali da costruzione.\nIl terziario si compone di una sufficiente rete commerciale oltre che dell'insieme di servizi, che comprendono anche quello immobiliare, le strutture ricettive offrono possibilit\u00e0 di ristorazione e di soggiorno.\nAmministrazione.\nIl comune faceva parte della Comunit\u00e0 Montana Alto Verbano, e in seguito \u00e8 entrato nell'Unione dei Comuni del Lago Maggiore.\nClassificazione climatica: zona E, 2431 GR/G.\nSociet\u00e0.\nI ghiffesi, presentano un indice di vecchiaia di poco superiore alla media, sono concentrati per la maggior parte nel capoluogo comunale e nelle localit\u00e0 Cargiago e Susello, nonch\u00e9 in aggregati urbani minori e case sparse. L'abitato, caratterizzato da una forte crescita edilizia, in parte si allinea lungo la costa, a ridosso del boscoso versante del Monte Cargiago, in parte si inerpica con numerose ville e parchi sulla collina; a sud-est lungo la riva del lago, \u00e8 il nucleo pi\u00f9 antico.\nStranieri.\nIl 1\u00ba gennaio 2018 risiedevano a Ghiffa 109 stranieri. In termini percentuali, gli immigrati costituiscono il 4,6% della popolazione totale.\nDi seguito sono riportati i gruppi pi\u00f9 consistenti (dati ISTAT):\nInfrastrutture e trasporti.\nIl territorio comunale \u00e8 attraversato dalla strada statale 34 del Lago Maggiore.\nIl trasporto pubblico \u00e8 offerto dalla VCO Trasporti, tramite il servizio extraurbano tra Pallanza e Brissago.\nIl trasporto lacustre \u00e8 offerto dalla Navigazione Lago Maggiore, solo con l'orario estivo."}
{"id": "34156", "revid": "1354930", "url": "https://it.wikipedia.org/wiki?curid=34156", "title": "Gignese", "text": "Gignese (\"Gign\u00e9s\" in dialetto locale) \u00e8 un comune italiano di abitanti della provincia del Verbano-Cusio-Ossola, costituitosi nel 1928 con l'aggregazione dei comuni di Gignese, Vezzo, Nocco e la zona residenziale Alpino. \n\u00c8 una rinomata localit\u00e0 di villeggiatura posta a met\u00e0 strada tra Stresa e il Mottarone, (), nonch\u00e9 sulla Strada delle Due Riviere che collega il Lago Maggiore con il Lago d'Orta. Nella seconda met\u00e0 dell'Ottocento l'attivazione di una miniera di piombo e zinco, il soggiorno dei pi\u00f9 rinomati pittori lombardi, e la costruzione di ville in localit\u00e0 Alpino ridiedero vita al villaggio rurale caratterizzato da una forte emigrazione.\nStoria.\nLe prime notizie che si hanno di Gignese (in origine \"Zinexium\") risalgono al 1269 (in un documento dell'epoca troviamo citato certo \"Braga de Zinexio\" che pagava un canone al Monastero di Arona). Compreso nella giurisdizione del Vergante (XIII secolo), soggetta alla mensa arcivescovile milanese, pass\u00f2 nel Trecento ai Visconti di Milano, i quali nel 1441 infeudarono il Vergante alla famiglia Borromeo, fino all'abolizione dei feudi nel 1797. \nPatrono del paese \u00e8 san Maurizio, titolare della parrocchiale (festa prima domenica di gennaio). Dal 1665 \u00e8 venerato anche san Desiderio per l'arrivo di reliquie da Roma. La parrocchiale intitolata a San Maurizio venne ricostruita nella prima met\u00e0 del Settecento. Conserva una \"Deposizione\" di Fermo Stella del 1562. \nLe parrocchiali delle frazioni sono: Ss. Giovanni e Paolo a Vezzo, S. Stefano a Nocco. \nAltri edifici religiosi: a Gignese San Rocco e Madonna del Sasso; all'Alpino Madonna della Neve; a Nocco Madonna di Loreto; a Vezzo Oratorio dell'Assunta.\nMonumenti e luoghi d'interesse.\nAlpino (localit\u00e0).\nLa localit\u00e0 Alpino \u00e8 un centro residenziale situato sulle pendici del Mottarone, ad un'altitudine media di circa . Tale localit\u00e0 si estende sul territorio dei comuni di Gignese e Stresa, ed \u00e8 caratterizzata da un grandioso panorama sul golfo Borromeo. \nNella localit\u00e0 Alpino soggiornarono i maggiori artisti d'area milanese (Ernesto Bazzaro, Leonardo Bazzaro, Eugenio Gignous, Filippo Carcano, Uberto Dell'Orto, Guido Boggiani, Pompeo Mariani). Tra i musicisti Ildebrando Pizzetti, Arturo Toscanini, Guido Cantelli, Giovanni Anfossi col suo allievo Arturo Benedetti Michelangeli. \nNel 1934 Vittorio Pozzo, allora commissario tecnico della Nazionale di calcio dell'Italia, fece svolgere parte della preparazione in vista dei Mondiali di calcio 1934 proprio in questa localit\u00e0, con l'obiettivo di disintossicare i suoi giocatori dalle fatiche del campionato\nNel punto pi\u00f9 panoramico (Mottino) venne realizzato il Giardino botanico Alpinia.\nMuseo dell'Ombrello e del Parasole.\nA Gignese venne creato da Igino Ambrosini nel 1939 il Museo dell'ombrello e del parasole. Nel 1976 \u00e8 stato costruito un nuovo museo che accoglie manufatti e materiale documentario. \nArticolato su due piani, raccoglie al piano terra una collezione di circa trecento reperti (su oltre catalogati) frutto dell'artigianato praticato dal primo Ottocento dagli emigranti stagionali del Vergante. Al secondo piano \u00e8 ospitata una sala dedicata all'esposizione di materiale fotografico che ricorda il metodo lavorativo di questo particolare tipo di artigiani itineranti, i \"lusciat\". Comune a molti altri ambulanti era il gergo dei \"lusci\u00e0t\", chiamato \"tar\u00f9sc\". Il Museo dell'Ombrello e del Parasole di Gignese \u00e8 visitato annualmente da 8- visitatori.\nCimitero.\nIl camposanto del capoluogo ospita alcune tombe pregevoli e personalit\u00e0 di rilievo: l'architetto di famiglia gignesina Angelo Colla, l'editore Gianni Mazzocchi, Leonardo Bazzaro. Vi sono inoltre sculture di Gianni Castiglioni, Ernesto Bazzaro e Umberto Milani.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nGignese fa parte della Comunit\u00e0 montana Due Laghi, Cusio Mottarone e Val Strona.\nAderisce all'Ecomuseo del Lago d'Orta e Mottarone.\nSport.\nImpianti sportivi.\nSu una verde terrazza naturale tra Gignese e Vezzo si trova il Golf Club Alpino di Stresa, di nove buche. Iniziato nel 1924, nel settembre 1925 ospit\u00f2 il primo Italian Open con 3 partecipanti, vinto da Francesco Pasquali, seguito nel 1926 e nel 1927 da altre due edizioni, con 16 e poi 30 concorrenti. Nell'immediato dopo guerra sono state diverse le manifestazioni a che vennero disputate sui fairways dell'Alpino; a livello nazionale, nell'agosto 1945, venne giocato il quadrangolare Italia - Gran Bretagna - Sud Africa - Stati Uniti, vinto dalla nazionale italiana contro il Sud Africa. Nel settembre 1946 il Campionato Nazionale doppio misto. Nel luglio 1948 il Campionato a Squadre Alta Italia."}
{"id": "34159", "revid": "1354930", "url": "https://it.wikipedia.org/wiki?curid=34159", "title": "Intragna", "text": "Intragna (\"Intragna\" in piemontese e in lombardo) \u00e8 un comune italiano di 102 abitanti della provincia del Verbano-Cusio-Ossola in Piemonte.\nFa parte dell'unione montana di comuni Valgrande e del Lago di Mergozzo; una porzione del suo territorio \u00e8 compresa nel Parco Nazionale della Val Grande."}
{"id": "34160", "revid": "1354930", "url": "https://it.wikipedia.org/wiki?curid=34160", "title": "Loreglia", "text": "Loreglia (\"Lur\u00e9ia\" in piemontese, nel dialetto locale e in lombardo) \u00e8 un comune italiano di 220 abitanti della provincia del Verbano-Cusio-Ossola, posto all'inizio della Valle Strona.\nComunit\u00e0 montane.\nLoreglia ha fatto parte della Comunit\u00e0 Montana dello Strona e Basso Toce sino al 2010, quando \u00e8 confluito nella neonata Comunit\u00e0 montana Due Laghi, Cusio Mottarone e Val Strona, anch'essa in seguito soppressa.\nOra fa parte dell'unione montana della Valle Strona e delle Quarne e aderisce all'Ecomuseo del Lago d'Orta e Mottarone."}
{"id": "34162", "revid": "1354930", "url": "https://it.wikipedia.org/wiki?curid=34162", "title": "Madonna del Sasso", "text": "Madonna del Sasso (\"Bol\u00e8j\" in piemontese, \"Bul\u00e8j\" in lombardo) \u00e8 un comune italiano sparso di 367 abitanti della provincia del Verbano-Cusio-Ossola, posto sulla parte occidentale del Lago d'Orta. Il suo nome deriva dall'omonimo Santuario, costruito tra il 1730 e il 1748.\nStoria.\nCreato con il regio decreto n. 174 del 29 gennaio 1928 che recita \"Vittorio Emanuele III, per grazia di Dio e per volont\u00e0 della Nazione Re d'Italia\", decreta che \"i comuni di Boleto e Art\u00f2, in provincia di Novara, sono riuniti in un unico comune denominato Madonna del Sasso con capoluogo Boleto.\"\nL'unione dei due comuni ha creato problemi, scrive infatti Colombara: \"La sparizione delle due autonomie locali, punendo in misura maggiore Art\u00f2, con la perdita della sede municipale a favore di Boleto, ha provocato risentimenti tra i frazionisti, sfociati in proteste pubbliche durante i primi mesi dell'unificazione.\nAncora oggi, specie gli anziani, sottolineano tale forzatura burocratica, che non ha rispettato le originalit\u00e0 delle vecchie municipalit\u00e0 e tanto meno ha salvaguardato le particolarit\u00e0 dialettali, argomento evidenziato da vari testimoni come elemento di distinzione e di rispetto delle proprie radici.\"\nMonumenti e luoghi d'interesse.\nNel comune \u00e8 possibile visitare il santuario della Madonna del Sasso eretto su uno sperone granitico direttamente al di sopra del lago, il museo dello scalpellino, dedicato al lavoro nelle cave di granito bianco, e una macina per la pesta di noci, mele e canapa.\nInfrastrutture e trasporti.\nIl comune di Madonna del Sasso appartiene alla Provincia del Verbano-Cusio-Ossola, ma non \u00e8 collegato a questa con nessuna strada. Per spostarsi negli altri comuni della provincia \u00e8 necessario scendere ad Alzo di Pella (NO) per poi risalire a Cesara (VCO). La frazione di Piana dei Monti, che si trova geograficamente in Valsesia non \u00e8 collegata invece con il capoluogo e con le altre frazioni del comune tramite strada; per raggiungerla, si deve passare per la Colma di Valpiana ed entrare in Provincia di Vercelli. Per questa frazione cambia anche il prefisso (0163) che \u00e8 quello della zona di Borgosesia e della Valsesia.\nAmministrazione.\nAltre informazione amministrative.\nMadonna del Sasso faceva parte della Comunit\u00e0 montana Due Laghi, Cusio Mottarone e Val Strona e aderisce all'Ecomuseo del Lago d'Orta e Mottarone."}
{"id": "34163", "revid": "37401", "url": "https://it.wikipedia.org/wiki?curid=34163", "title": "Malesco", "text": "Malesco (\"Malesch\" in dialetto ossolano) \u00e8 un comune italiano di abitanti della provincia del Verbano-Cusio-Ossola nonch\u00e9 il pi\u00f9 popoloso dei comuni della Val Vigezzo. Parte del suo territorio \u00e8 compresa nel Parco nazionale della Val Grande.\nIl paese \u00e8 situato su un terrazzamento alla confluenza dei torrenti Loana e Melezzo Orientale. Essendo rivolto a nord e sovrastato dal pendio boscoso del monte Group a meridione, parte dell'abitato non \u00e8 illuminato dal sole nei mesi invernali.\nNel territorio comunale sono comprese dal 1929 le frazioni di Finero e Zornasco, in precedenza comuni autonomi.\nOrigini del nome.\nL'origine del toponimo sarebbe da ricondursi alla radice prelatina \"mal\" a cui fu apposta la desinenza \"iscus\".\nStoria.\nL'antica \"Malescum\" era gi\u00e0 abitata in epoca romana come testimoniato dal ritrovamento di monete basso imperiali, tombe, suppellettili e un lastricato di un'antica via romana. In seguito dovette essere anche un importante avamposto dei longobardi la cui presenza \u00e8 deducibile sulla base della toponomastica.\nMonumenti e luoghi d'interesse.\nSiti archeologici.\nNel comune di Malesco si trovano due massi di interesse archeologico e culturale: \"Sasso della Lissera\" e il \"Sas d\u2019la lesna\":\nArchitetture civili.\nNella piazza centrale si trovano la fontana del basilisco e l'antico lavatoio.\nNella frazione di Zornasco si trova lo storico Mulino dul Ta\u010d, parte del percorso dell'Ecomuseo Ed Leuzerie e di Scherpelit.\nAree Protette.\nAll'interno del comune di Malesco, in particolare in Val Cannobina in prossimit\u00e0 della frazione Finero si trova un'area destinata ad oasi naturale, in particolare si chiama Oasi Naturale WWF al Pian dei Sali. Quest'area da Finero arriva fino alla zona di Villette ed ha un particolare interesse per la flora e la fauna locali.\nInfrastrutture e trasporti.\nIl comune \u00e8 collegato dalla Strada statale 337 che porta a Domodossola o a Locarno e dalla Strada statale 631 della Valle Cannobina che porta alla frazione di Finero e infine Cannobio.\nNel territorio comunale sono presenti le seguenti stazioni ferroviarie: \nSport.\nNella frazione di Zornasco si trova una piccola falesia attrezzata per l'arrampicata sportiva. La palestra di roccia ha circa 14 vie, dal quarto al sesto grado, che si sviluppano per circa 15 metri di altezza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione montana di comuni della Valle Vigezzo."}
{"id": "34164", "revid": "1354930", "url": "https://it.wikipedia.org/wiki?curid=34164", "title": "Masera", "text": "Masera (\"Masc\u00ecra\" in dialetto locale) \u00e8 un comune italiano di abitanti della provincia del Verbano-Cusio-Ossola in Piemonte.\nStoria.\nLe prime menzioni storiche di Masera risalgono a documenti del X secolo e precisamente in una pergamena di permuta del giugno 970 nella quale si legge che il Vescovo di Novara Aupaldo diede al prete Dododei del luogo di Vogogna (feudo capitale dell'Ossola Inferiore) un appezzamento di terra situato \u201c\"in loco et feudo Maxerie\"\u201d, altra menzione si ha nel 994 in un documento di vendita. Nel XII secolo Masera faceva parte del territorio novarese che apparteneva al conte Guido III di Biandrate, come risulta da un diploma di conferma dell'Imperatore Federico I del 1152; dopo la pace di Costanza, Masera, con l'Ossola Inferiore, venne a formare una giurisdizione che prese il nome di \"Vicariatus Ossolae\". In un documento del 1278 si ha la prima menzione della chiesa parrocchiale.\nCon l'affermarsi della signoria dei Visconti a Milano, Masera venne a trovarsi nella giurisdizione dell'arcivescovo Giovanni; alla sua morte il territorio novarese fu assegnato al nipote Galeazzo; durante la sua signoria vennero approvati gli statuti comunali; successivamente nel 1439 Masera passa sotto il dominio del Conte Vitaliano I Borromeo, fedele tesoriere del Duca di Milano Filippo Maria Visconti. Sotto la signoria dei Borromeo, Masera e i confinanti comuni di Trontano, Beura e Cardezza ottennero alcune autonomie organizzative e politiche, costituendosi nelle cosiddette \"Quattro Terre\" di cui Masera era \"capitale\", ovvero sede del rappresentante borromaico (l'antico palazzetto civile \u00e8 ancora presente in frazione Carale).\nDurante le fasi della battaglia di Crevola del 1487 una parte degli scontri tra le milizie viscontee e quelle svizzere avvenne sul territorio di Masera.\nMonumenti e luoghi d'interesse.\nL'ingresso in Masera dall'imbocco della Valle Vigezzo \u00e8 segnato dalla presenza dell'antico oratorio di Sant'Abbondio eretto su uno scoglio e caratteristico per il suo campanile romanico del secolo XI recentemente restaurato; a poca distanza sorge la chiesa parrocchiale di San Martino in stile gotico lombardo a tre navate che venne costruita nel 1883 sull'area della vetusta chiesa di puro stile lombardo del secolo XI; la nuova chiesa venne decorata dal pittore Bottini di Milano, l'affresco di San Martino sopra l'architrave della porta principale \u00e8 invece opera del pittore A. Cotti; nell'ancora dell'altare di fondo della navata settentrionale si conserva un trittico dipinto in legno raffigurante la Madonna con il Figlio, San Rocco e San Sebastiano, attribuito a Sperindio Cagnoli.\n\u00c8 pure da ricordare per l'arte l'oratorio di San Rocco in frazione Ranco, recante preziosi affreschi del 1402; nei pressi della stessa frazione \u00e8 ancora conservato un vetusto torrione di segnalazione risalente alla fine del XV secolo. Degni di menzione sono anche gli oratori di Santa Maria e Santa Elisabetta in localit\u00e0 Piazza risalente alla prima met\u00e0 del Quattrocento; di Sant'Antonio in localit\u00e0 Ariola del 1500, abbellito con affreschi del pittore vigezzino Giuseppe Mattia Borgnis; di San Giulio in localit\u00e0 Rivoria, posto su una balconata naturale con splendida vista sull'intera vallata, datato presumibilmente XV secolo, decorato con stucchi, capitelli e lesene di buona fattura e di elegante disposizione; questo reca, all'esterno, un affresco attribuito al pittore vigezzino Giuseppe Mattia Borgnis; l'oratorio di San Giovanni Battista in Bosco si trova a met\u00e0 costa sulla montagna; straordinariamente ampio era meta di frequenti processioni propiziatorie, contiene preziosi affreschi; la tradizione vuole che la sua costruzione sia originata da un voto degli abitanti in occasione del formarsi di un enorme frana nella localit\u00e0 ove venne costruito l'oratorio; di fatto questa frana non progred\u00ec. L'oratorio di San Bernardo a Cresta esisteva gi\u00e0 nel secolo XVI; altri oratori minori che non mancano di interesse sono la Cappella di Madonna delle Grazie del 1500 meta di parecchi devoti, come fanno fede i molti ex voto che decorano le pareti; la cappella dedicata alla Madonna della Neve all'Alpe Pescia posta tra meravigliose abetaie e prati smeraldini. Esistono anche altri oratori privati in localit\u00e0 Menogno e Caglia.\nDalle numerose frazioni emergono ville e case agresti di notevole pregio che sono testimonianza di agiatezza e buon gusto della borghesia ossolana di un tempo e di emigrati ossolani che ritornavano a godersi il frutto delle loro intraprendenti attivit\u00e0; alcune sono ancora in ottimo stato di conservazione e attualmente utilizzate, altre invece attendono di essere riportate agli antichi splendori come la \u201cVilla Caselli\u201d edificata nella seconda met\u00e0 dell'Ottocento, in stile neoclassico, da emigranti vigezzini orefici in Parigi; la villa costruita su un poggio dominante Masera e la vallata ossolana \u00e8 contornata da un grande parco con flora molto particolare che si pu\u00f2 osservare percorrendo i viali panoramici, la villa presenta sale riccamente decorate con pitture stucchi e tessuti da pareti e pavimentazioni alla veneziana o in listoni di legno, il monumentale scalone in marmo, le decorazioni \u201ctrompe l'oeil\u201d le vetrate decorate. Complesso monumentale, questo, che fa parte del patrimonio comunale e per il quale \u00e8 in corso un'indagine conoscitiva con presentazione di proposte ad opera di partner privati, al fine del suo recupero con possibili scopi sociali.\nL'agricoltura \u00e8 sempre stato il principale mezzo di sussistenza per i maseresi, ne sono testimonianza i numerosi rustici, le cascine, oltre ai torchi e ai forni frazionali, oggi segni di architettura spontanea e popolare.\nSul territorio del comune di Masera vi sono numerosi alpeggi e pascoli, di cui i pi\u00f9 grandi e frequentati sono: Pescia, Travello, Fobello, Fornale.\nCultura.\nEventi.\nOgni anno, la seconda settimana di settembre, si svolge la Festa dell'Uva, con le sue numerose attrazioni di carattere culturale, di divertimento e di enogastronomia. Tutte le giornate rappresentano momenti di grande aggregazione sia per i giochi popolari che per le specialit\u00e0 gastronomiche. Durante la giornata della domenica si tiene una grande sfilata folkloristica a cui partecipa il gruppo folk \"i bakan\" di Masera, la Banda Musicale e gruppi folkloristici di tutto il Piemonte e della vicina Svizzera; la sfilata \u00e8 composta inoltre dai carri allegorici, allestiti dai frazionisti che ogni anno gareggiano per il \"Palio delle Frazioni\". La Festa dell'Uva nasce negli anni venti come festa propiziatoria per la vendemmia, oggi \u00e8 organizzata e vi lavora l'intera cittadinanza maserese e le numerose associazioni del paese.\nSport.\nPresso gli impianti sportivi \"Margaroli\" vi \u00e8 la sede dell'ACD Masera. Si occupa principalmente di settore giovanile ma \u00e8 presente anche la squadra di calcio femminile.\nInfrastrutture e trasporti.\nFerrovie.\n\u00c8 presente la stazione della Domodossola-Locarno, nota anche come \"Vigezzina\"\nAviosuperficie Marini-Geo Chavez.\n\u00c8 presente l'aviosuperficie dedicata a Geo Chavez, il primo trasvolatore delle Alpi a bordo di un aereo Louis Bl\u00e9riot.\nOltre a consentire l'atterraggio ed il decollo di piccoli velivoli turistici, ospita la scuola di volo a vela dell'Aeroclub Valdossola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione di comuni montana delle Valli dell'Ossola."}
{"id": "34165", "revid": "1354930", "url": "https://it.wikipedia.org/wiki?curid=34165", "title": "Massiola", "text": "Massiola (\"Maci\u00f2la\" in piemontese e in dialetto ossolano) \u00e8 un comune italiano di 117 abitanti della provincia del Verbano-Cusio-Ossola in Piemonte.\nGeografia fisica.\nL'abitato di Massiola, \u00e8 localizzata in media Valle Strona, a Nord dello Strona. L'elevazione massima del comune \u00e8 la Cima Scaravini (2119 m.s.l.m.), vetta che condivide con la confinante Anzola d'Ossola; l'elevazione minima, invece, \u00e8 in localit\u00e0 Marmo, frazione posta sulla Strada Provinciale. Massiola dista 10\u00a0km da Omegna, 25\u00a0km da Verbania e 50\u00a0km da Domodossola. \nL'unica via d'accesso alla localit\u00e0 \u00e8 situata a Piana di Fornero, frazione di Valstrona. \nStoria.\nMassiola deve il suo nome all'antica denominazione \"Massigliola\", ovvero piccola masseria. Come riportato nel \"Dizionario geografico\" di Goffredo Casalis, gli abitati di Massiola e di Marmo, condividono gli sviluppi storici dell'intera valle: la lavorazione del legno, in special modo dei \"Cazzulj\" (ovvero dei cucchiai di legno, e l'estrazione del marmo, da cui prende il nome la localit\u00e0. \n\u00c8 un comune autonomo dal 1955 (prima era inglobato nel territorio di Valstrona).\nLo stemma e il gonfalone del comune di Massiola sono stati concessi con decreto del presidente della Repubblica del 13 gennaio 2003.\nNell'ottobre 2020, a seguito di una forte ondata di maltempo, che ha imperversato in tutto il Cusio, il comune viene colpito da una grossa frana, che divide in due l'abitato e danneggia pesantemente l'unica via d'accesso, facendo restare isolata Massiola per numerose ore.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Due Laghi, Cusio Mottarone e Val Strona, soppressa nel 2012. Ora fa parte dell'unione montana della Valle Strona e delle Quarne."}
{"id": "34166", "revid": "260676", "url": "https://it.wikipedia.org/wiki?curid=34166", "title": "Mergozzo", "text": "Mergozzo (\"Marg\u00f6zz\" in dialetto ossolano) \u00e8 un comune italiano di abitanti della provincia del Verbano-Cusio-Ossola in Piemonte, affacciato sul lago omonimo.\n\u00c8 considerato la porta meridionale della Val d'Ossola della cui omonima Repubblica indipendente (settembre-ottobre 1944) rappresentava il confine meridionale insieme al vicino comune di Ornavasso.\nStoria.\nOriginariamente abitato dai Leponzi per l'epoca dell'Imperatore Augusto era entrato a far parte dell'Impero Romano. I pochi reperti ritrovati non permettono di ricostruire come si presentasse all'epoca il villaggio, ma probabilmente sorgeva in corrispondenza dell'attuale centro storico. Sono state identificate due necropoli, quella della Cappella situata lungo la via diretta verso il Lago Maggiore e quella di Praviaccio lungo la via diretta verso l'Ossola, una fornace per laterizi in localit\u00e0 Rubianco e un complesso sacro e un grande edificio in localit\u00e0 Candoglia. Il centro abitato era collegato alla viabilit\u00e0 principale della zona sia in direzione sud est verso il Lago Maggiore che verso Gravellona Toce e Ornavasso nord est, collegandosi cos\u00ec alla strada romana dell'Ossola che si dirigeva al passo del Sempione.\nCultura.\nIstruzione.\nMusei.\nA Mergozzo sono presenti due musei:\nCucina.\nLa \"Fugascina\" (Focaccia) \u00e8 il dolce tipico di Mergozzo. Era tipicamente preparata ed offerta durante la festa di Santa Elisabetta del rione \"Sasso\".\nGeografia antropica.\nFrazioni e localit\u00e0.\nBracchio.\nBracchio (probabilmente dal tardo latino \"brachius\" = braccio) si trova in posizione sopraelevata rispetto all'abitato del capoluogo mergozzese da cui si accede attraverso via Bracchio e via ai Mulini. Il nucleo principale dell'abitato \u00e8 adagiato sulle pendici del Monte Fai\u00e9 di cui rappresenta la porta per il principale sentiero (la mulattiera) che conduce all'Alpe Vercio. Il paese \u00e8 caratterizzato da un tessuto urbanistico tipicamente medievale, strade strette dalla tipica pavimentazione con sassi detti \"burel\". La chiesa principale \u00e8 quella San Carlo (XV secolo), patrono di Bracchio, ma interessanti sono anche la chiesa romanica di Santa Maria al Cimitero e la Madonna delle Grazie all'Alpe Vercio.\nCandoglia.\n\u00c8 il primo paese che si incontra proseguendo da Mergozzo in direzione Domodossola. Candoglia (\"Canduja\" in dialetto ossolano) \u00e8 un piccolo agglomerato di case stretto tra la montagna e il fiume. In questa frazione si trova la cava di marmo donata dagli Sforza alla Veneranda fabbrica del Duomo come benevolenza cittadina; il Duomo di Milano fu infatti costruito con il marmo rosa di Candoglia. Ancora oggi le cave sono di propriet\u00e0 della Fabbrica che le utilizza per i continui restauri e rifacimenti necessari al Duomo. Il nucleo antico del paese si trova infatti tutt'attorno alle strutture di servizio delle cave, da dove parte la strada che risale la montagna.\nA Candoglia sono presenti due chiese: San Graziano, patrono di Candoglia, ora inglobata tra le case pi\u00f9 recenti del paese, risalente al XII secolo, e Sant'Andrea, tuttora immersa tra i boschi non lontano dall'abitato.\nAlbo.\nSubito dopo Candoglia si raggiunge Albo, anch'esso strettamente legato alle cave del Duomo di Milano.\nIn Albo si trovano la chiesa dell'Annunciazione di Maria (1577), posta in posizione elevata sopra la strada provinciale, e la chiesa di San Rocco, patrono di Albo, al centro dell'abitato.\nBettola.\nFrazione tra Nibbio e Albo sulla strada per la Val d'Ossola.\nBettola \u00e8 un piccolo paese pedemontano incastonato fra il verde delle montagne ed il fiume Toce che con le sue acque ne lambisce le campagne. Al centro di uno sparuto agglomerato di case, al fondo di un vicolo, si trova quello che un tempo era un luogo presso il quale i lavoratori delle vigne si incontravano per produrre il \u201cnettare degli dei\u201d, ricavandolo dalla spremitura del dolce frutto. Il torchio di Bettola \u00e8 tra gli esemplari pi\u00f9 antichi presenti sul territorio ossolano, testimonianza dell'antica diffusione della coltivazione della vite nelle campagne. La sua costruzione \u00e8 opera di artigiani assai abili chiamati \"picasass\"; il basamento \u00e8 stato realizzato con pietra locale ed \u00e8 alto fino a 20\u00a0cm con incisi canali di raccolta che indirizzavano il mosto in un recipiente sottostante anch'esso di pietra. Tutt'oggi \u00e8 possibile visitarlo esclusivamente dall'esterno, in attesa che venga restaurato e recuperata l'intera struttura.\nNibbio.\nPoco dopo Bettola si incontra Nibbio, piccolo paese posto contro le ripidissime ed impressionanti pendici delle montagne chiamate i Corni di Nibbio, aspre vette montuose che superano i 2000 metri.\nAll'inizio del paese vi \u00e8 la piccola chiesa di San Pietro, patrono della frazione.\nMontorfano.\nMontorfano \u00e8 un piccolo villaggio situato tra i boschi sul monte omonimo che domina il lago di Mergozzo.\nIl granito bianco locale \u00e8 celebre: con questo materiale vennero realizzate nel 1506 le colonne del porticato del Lazzaretto di Milano e nel 1830 le colonne di San Paolo fuori le Mura a Roma.\nLa chiesa di San Giovanni Battista (XII secolo), in blocchi di granito con copertura a beole, ha pianta a croce latina, con tiburio ottagonale ornato da archetti pensili. Nella chiesa \u00e8 presente una pala di altare, opera di Luigi Reali, pittore fiorentino del XVII secolo operante nella zona, che raffigura la Madonna del Carmine tra i SS. Giovanni Evangelista e Rocco.\nScavi archeologici, condotti sotto il controllo della Soprintendenza per i Beni archeologici del Piemonte, hanno messo in luce interessanti strutture precedenti all'edificio attuale. Nell'area si sono succedute tre fasi: una paleocristiana, una carolingia e l'attuale di et\u00e0 romanica. All'interno della chiesa si possono ammirare i resti del fonte battesimale paleocristiano, mentre di fianco all'esterno troviamo i resti della basilica a tre absidi di et\u00e0 altomedievale.\nNel giugno 1889, a fronte del rifiuto del prevosto di Mergozzo di salire al villaggio per celebrare la festa di San Giovanni, patrono degli scalpellini, gli abitanti si rivolsero al pastore della chiesa evangelica di Intra. In seguito a questi fatti circa 70 famiglie si convertirono e venne costruita una chiesa protestante, in stile neoromanico, attualmente utilizzata come Centro Comunitario.\nPrato Michelaccio.\nPiccola frazione collocata tra il fiume Toce e le pendici del Montorfano, da cui inizia la strada militare che conduce alla sommit\u00e0 della montagna, facente parte del complesso militare della Linea Cadorna.\nCampone.\nTerritorio di Mergozzo singolarmente situato al di l\u00e0 del corso del fiume Toce.\n\u00c8 collocato tra i comuni di Gravellona Toce e Ornavasso.\nIl vento \"Mergozzo\".\nDal nome del paese di Mergozzo \u00e8 derivato il nome del vento che proviene dalla valle del Toce e che spira prevalentemente nelle ore notturne. Quest'ultimo \u00e8, inoltre, un vento caldo. Il Mergozzo soffia non solo sul comune da cui proviene il suo nome, ma anche nelle vicinanze al paesino in questione. Soffia, quindi verso sud.\nSport.\nCalcio.\nLa squadra di calcio \u00e8 l\"'A.C.D. Mergozzese\" che milita nel girone A piemontese e valdostano di 1\u00aa Categoria vinto nello scontro finale dei playoff nella stagione 2017-2018. Le partite casalinghe si disputano nel campo comunale \u201cPierluigi Gini\u201d.\nCanoa.\nIn una villa posta sotto la frazione di Bracchio, munita di un vasto parco colmo di piante esotiche, ha sede la scuola elementare.\nNel plesso della scuola si trova la sede del \"Mergozzo Canoa Club\", societ\u00e0 sportiva di canoa protagonista di importanti competizioni.\nArrampicata.\nNella frazione di Nibbio di Mergozzo si trova una falesia, denominata \"La Panoramica\" che viene frequentata dai praticanti dell'arrampicata sportiva e di alpinismo. La falesia presenta una roccia gneiss, attrezzata con chiodi e soste, si sviluppa in diversi settori con tiri dai 20 ai 40 metri di altezza, con gradi che vanno dal 4a- al 7a.\nAmministrazione.\nSindaci eletti direttamente (dal 1995).\nFa parte dell'unione montana di comuni Valgrande e del Lago di Mergozzo."}
{"id": "34167", "revid": "1354930", "url": "https://it.wikipedia.org/wiki?curid=34167", "title": "Miazzina", "text": "Miazzina (\"Mugina\" in dialetto locale) \u00e8 un comune italiano di 369 abitanti della provincia del Verbano-Cusio-Ossola in Piemonte.\nParte del suo territorio \u00e8 compresa nel Parco Nazionale della Val Grande.\nEscursionismo alpino.\nInteressante meta turistica \u00e8 il rifugio Curgei, nel parco nazionale della Val Grande, posto a 1350\u00a0m s.l.m. con 12 posti letto.\nIn territorio comunale \u00e8 presente il sentiero \"Madonello\", percorso paesaggistico culturale legato ai luoghi vissuti dal noto pittore divisionista Achille Tominetti, la cui famiglia era originaria di Miazzina, molto spesso rappresentata nelle sue opere.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione montana di comuni Valgrande e del Lago di Mergozzo."}
{"id": "34168", "revid": "1354930", "url": "https://it.wikipedia.org/wiki?curid=34168", "title": "Montecrestese", "text": "Montecrestese (\"Muncresctes\" in dialetto ossolano) \u00e8 un comune sparso di abitanti della provincia del Verbano-Cusio-Ossola in Piemonte.\nIl comune \u00e8 costituito da un complesso di numerose piccole frazioni dislocate su un territorio di 86\u00a0km\u00b2 che comprende anche tutta la Valle Isorno; \u00e8 posto alla sinistra dell'alto corso del fiume Toce.\nMonumenti e luoghi d'interesse.\nArchitetture religiose.\nLa chiesa parrocchiale di Santa Maria Assunta, in frazione Chiesa, fu edificata tra il XVI ed il XVII secolo sul sito di una preesistente chiesa e conserva all'interno numerosi affreschi.\nPoco distante dalla chiesa, sopra un rialzo di terreno, sorge la torre campanaria, simbolo di Montecrestese, che con i suoi 67,5 metri di altezza \u00e8 il secondo campanile pi\u00f9 alto dell'Ossola dopo quello di Calasca con i suoi 67,63 metri.\nCucina.\nNel 2014 il comune di Montecrestese ha deciso di istituire il registro delle Denominazioni comunali per valorizzare le eccellenze del territorio. Il primo prodotto ad essere inserito sono stati gli Gnocchi di patate di Montecrestese (Gnocchi della sagra), protagonisti gastronomici della Sagra della patata, manifestazione organizzata dalla Pro loco e da tutte le associazioni del paese a fine agosto.\nGeografia antropica.\nLe frazioni attualmente riconosciute ed abitate sono circa una ventina ma in passato erano molte di pi\u00f9: Pontetto, Groppo, Cadiano, Vigna, Roldo, Vignamaggiore, Portano, Cardone, Burella, Giosio, Oro, Prata, Naviledo, Altoggio, Nava, Chiesa, Lomese, Chezzo, Veglio, Croppomarcio, Roledo, Castelluccio, Alteno, Spesc, Croppola. La sede comunale si trova in frazione Chiesa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione montana di comuni Alta Ossola."}
{"id": "34169", "revid": "1354930", "url": "https://it.wikipedia.org/wiki?curid=34169", "title": "Montescheno", "text": "Montescheno (\"Montescheni\" in piemontese, \"Muntasch\u00e9i\" in dialetto ossolano) \u00e8 un comune italiano di 383 abitanti della provincia del Verbano-Cusio-Ossola in Piemonte.\nSi tratta del primo comune in cui ci s'imbatte quando si entra in Valle Antrona.\nL'agricoltura \u00e8 sempre stato il principale mezzo di sussistenza per i monteschenesi e non vi sono altre attivit\u00e0 significativamente sviluppate sicch\u00e9 molti giovani tendono a trasferirsi\naltrove. \nMontescheno \u00e8 anche un centro di villeggiatura estiva ma non si sono sviluppate attivit\u00e0 economiche legate al turismo.\nTutti gli anni a Montescheno, nella terza domenica di luglio, ha luogo una suggestiva manifestazione; si tratta di una processione religiosa denominata Autani che si snoda in un percorso circolare di 22\u00a0km circa sulle montagne del comune, con partenza verso le ore 4 del mattino e arrivo per le 22. La processione trae origine dal XVII secolo e conta centinaia di partecipanti ad ogni edizione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione di comuni montana delle Valli dell'Ossola."}
{"id": "34170", "revid": "1354930", "url": "https://it.wikipedia.org/wiki?curid=34170", "title": "Nonio", "text": "Nonio (\"Gnun\" in piemontese e in lombardo) \u00e8 un comune italiano di 844 abitanti della provincia del Verbano-Cusio-Ossola, sovrastante la sponda occidentale del lago d'Orta. Sono presenti, nel territorio comunale, alcune cave di serpentino. La chiesa parrocchiale \u00e8 dedicata a San Biagio martire.\nEconomia.\nIndustria.\nNel territorio \u00e8 presente la centrale elettrica per la produzione di energia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Due Laghi, Cusio Mottarone e Val Strona."}
{"id": "34171", "revid": "1354930", "url": "https://it.wikipedia.org/wiki?curid=34171", "title": "Oggebbio", "text": "Oggebbio (\"Ugebi\" in dialetto locale) \u00e8 un comune italiano di 863 abitanti della provincia del Verbano-Cusio-Ossola, sulla sponda piemontese del Lago Maggiore. Si tratta di un comune sparso, costituito da quindici piccoli villaggi alcuni in riva al Lago Maggiore e altri posti sui rilievi circostanti; la sede comunale \u00e8 la frazione Gonte.\nIl comune fa parte dell'unione di comuni del Lago Maggiore.\nGeografia.\nIl territorio, comprendente parte del Lago Maggiore, con variazioni altimetriche che raggiungono i metri s.l.m. nella frazione di Piancavallo.\nOrigine del nome.\nL\u2019etimo del toponimo Oggebbio deriverebbe dal latino \"Eugebium\" con il significato di \"terra della dolce vita\".\nStoria.\nI reperti rinvenuti nella zona fanno risalire i primi insediamenti all'et\u00e0 del ferro. \nOggebbio \u00e8 stato un feudo appartenente alla famiglia Morigi detta anche Moriggia che risiedeva nel castello di Frino.\nIn questa localit\u00e0 \u00e8 ambientato il romanzo \"La stanza del vescovo\" di Piero Chiara: ancora esiste la darsena cui si \u00e8 ispirato l'autore, in quella che un tempo era Villa Ostali, affacciata sull'imbarcadero.\nOggebbio costituisce uno dei punti chiave della linea Cadorna, linea difensiva che serviva a prevenire da un'invasione austriaca dalla Svizzera.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2018 la popolazione straniera era di 62 persone, il 7,3% della popolazione totale. Le nazionalit\u00e0 maggiormente rappresentate erano:\nGeografia antropica.\nFrazioni.\nBarb\u00e8, Cadessino, Cadivecchio, Camogno, Dumera, Gonte (capoluogo), Mozzola, Novaglio, Piancavallo, Piazza, Pieggio, Quarcino, Rancone, Resiga, Spasolo, Travallino;\nAlpeggi.\nColle, Manegra.\nInfrastrutture e trasporti.\nIl territorio comunale \u00e8 attraversato dalla strada statale 34 del Lago Maggiore, che tuttavia passa solo sul lungolago di Oggebbio e Barb\u00e8 inferiore.\nIl trasporto pubblico \u00e8 offerto dalla VCO Trasporti, tramite il servizio extraurbano tra Pallanza e Brissago.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34172", "revid": "260676", "url": "https://it.wikipedia.org/wiki?curid=34172", "title": "Omegna", "text": "Omegna (\"Omegna\" in lombardo e in , : ) \u00e8 un comune italiano di abitanti in provincia del Verbano-Cusio-Ossola in Piemonte. Rappresenta il principale centro del Cusio ed \u00e8 posto all'estrema propaggine settentrionale del lago d'Orta. Parte del suo territorio (le localit\u00e0 a Nord dello Strona) appartiene alla Val Corcera.\nStoria.\nLe origini.\nL'insediamento antico del territorio \u00e8 provato dai ritrovamenti archeologici della frazione di Cireggio dove, in localit\u00e0 San Bernardo, si sono rinvenuti frammenti fittili e litici della tarda et\u00e0 del bronzo e del ferro, e del monte Zuoli, dove si \u00e8 individuato un altare protostorico e un possibile scivolo rituale.\nUn'ipotesi, proposta dallo storico Antonio Rusconi, vorrebbe il lago d'Orta popolato dagli Osci (nome che gli eruditi locali avevano ricavato da \"Oscela\", ritenuto l'antico nome dell'Ossola) di origine iberica, dal cui dialetto sarebbe derivato (da \"umacia\" = lago) il toponimo \"Humana-Umenia-Vemenia\". Un'altra leggenda \u00e8 quella che fa derivare il nome di Vemania da \"Vae moenia\" (Guai a voi o mura!) maledizione che Giulio Cesare avrebbe scagliato contro le formidabili mura della citt\u00e0. Queste e altre ipotesi (come quella sul favoloso popolo degli Usii), sono da relegare tra i miti creati da una certa erudizione, pi\u00f9 ricca di amor di patria che di spirito critico.\nIl medioevo e l'et\u00e0 moderna.\nCon la convenzione dell'11 agosto 1221 i nobili di Crusinallo danno Omegna ai novaresi. Nel testo si legge: \"\"Crusinallo\" - loco et villa seu burgo \"Vemeni\u0153\" - Castrum\" Desideratum\" (il Torrione di Omegna) - la Strona - \"Durantinus de ripa - Gravalona - Anagueglia\" (Nigoglia) - locus \"Bagnella\" - \"Ciserim - Cocarna\" superiore -\" Cocarna\" inferiore (non \"Coquarna\" come nel Bescap\u00e8) - \"Cranna Gattugno - Bulio - Germagno - Noseto - Laurelia - Lizogno - Garnarolo\".\"\nOmegna fu investita il 22 marzo 1413 da Filippo Maria Visconti a Francesco Barbavara e pass\u00f2 in eredit\u00e0 prima ai Visconti Borromeo poi ai Borromeo Arese nel 1714 e alla famiglia rimase fino all'avvento dei giacobini francesi.\nMonumenti e luoghi d'interesse.\nArchitetture religiose.\nChiesa Evangelica Metodista.\nSi trova oggi nel centro della citt\u00e0 di Omegna tra la Nigoglia e la strada principale per Gravellona Toce, l'odierna via Fratelli Di Dio. \u00c8 stata costruita nel 1896 grazie alla raccolta di fondi lanciata l'anno precedente dal pastore Gaspare Cavazzuti il quale si rec\u00f2 pi\u00f9 volte in Svizzera e mobilit\u00f2 tutte le sue conoscenze inglesi. Ma si dette molto da fare anche in zona, rivolgendosi ai numerosi stranieri che venivano a villeggiare sul lago d'Orta e sul Maggiore. Un sistema usato per contattare i possibili benefattori era quello di inviare i suoi figli lungo le principali vie di passaggio e di far loro lanciare dei volantini all'interno delle carrozze. I lavori di costruzione durarono meno di un anno e fu inaugurata il 16 maggio 1897, alla presenza del responsabile della Missione Wesleyana in Italia, Henry Piggott, e di numerose rappresentanze delle altre comunit\u00e0 evangeliche della zona. Si trattava di un edificio in stile neoclassico, con portale.\nEconomia.\nArtigianato.\nMolto rinomata \u00e8 la lavorazione del peltro, finalizzata alla creazione di oggetti artistici sia antichi sia moderni.\nInfrastrutture e trasporti.\nNel comune di Omegna esistono due stazioni ferroviarie sulla linea Domodossola-Novara:\nSono servite da treni regionali svolti da Trenitalia nell'ambito del contratto di servizio stipulato con la Regione Piemonte.\nFra il 1910 e il 1946 Omegna fungeva altres\u00ec da capolinea della tranvia Intra-Omegna, che rappresentava un rapido collegamento con il Lago Maggiore.\nLa citt\u00e0 \u00e8 servita dalle autolinee VCO Trasporti, Comazzi, SAF e Nerini.\nDa marzo a ottobre \u00e8 attivo anche il servizio di navigazione pubblica sul Lago d'Orta a cura della societ\u00e0 Navigazione Lago d'Orta.\nIn territorio di Omegna si trovano anche due dei cinque impianti di risalita per la pratica dello sci alpino del comprensorio del Mottarone, si tratta delle sciovie La Rossa e Baita Omegna.\nAmministrazione.\nAltre informazioni amministrative.\nOmegna fa attualmente parte dell'Unione montana del Cusio e del Mottarone, in passato ha fatto parte della Comunit\u00e0 montana Due Laghi, Cusio Mottarone e Val Strona.\nSport.\nFulgor Basket Omegna: attualmente la pi\u00f9 importante realt\u00e0 sportiva della citt\u00e0 che vive il basket come il primo sport cittadino soprattutto dopo la promozione in serie B1 ottenuta nella stagione 2005/06 ai danni dei \"cugini\" borgomaneresi.\nLa principale squadra di calcio della citt\u00e0 \u00e8 l'A.S.D. Omegna Calcio 1906 che vanta venti stagioni in Serie C. Suo campo interno \u00e8 lo stadio della Liberazione.\nLa locale societ\u00e0 canottieri (Canottieri Citt\u00e0 di Omegna) ha visto i propri equipaggi ottenere diverse volte titoli italiani nelle rispettive distanze e categorie e uno dei suoi atleti, Alberto Ricchetti, \u00e8 pure entrato a pieno titolo nella Nazionale Italiana di Canoa oltre che nel Gruppo Sportivo Fiamme Gialle.\nL'Omegna Pallavolo annovera anche lei tra le sue ex atlete ben due campionesse del Mondo: Paola Cardullo ed Eleonora Lo Bianco. Dopo un lungo periodo ad alti livelli che ha visto la societ\u00e0 giungere ad un passo dalla serie A2 di pallavolo femminile, la stessa ha conosciuto un certo declino che l'ha relegata, oramai stabilmente, nelle categorie minori.\nAnche l'A.S.D. Omegna Nuoto ha visto in tempi recenti un proprio atleta in Nazionale: il giovane Riccardo De Lucia \u00e8 infatti entrato nella Nazionale Juniores di nuoto di fondo. L'associazione ha comunque conosciuto negli anni addietro ottimi risultati anche nel nuoto in piscina con diverse partecipazioni ai Campionati Nazionali FIN e ottimi piazzamenti in ambito regionale.\nInoltre Omegna \u00e8 il paese natale di Andrea Alessi, lo sciatore nautico italiano pi\u00f9 medagliato di tutti i tempi ed uno degli sportivi pi\u00f9 medagliati della storia. Attualmente \"Bubu\" (questo il suo storico soprannome) \u00e8 allenatore della Nazionale Italiana di Sci nautico.\nHa ospitato la partenza della prima semitappa della 17\u00aa tappa del Giro d'Italia 1975.\nEmblema.\n\u00abTroncato: nel 1\u00b0 di azzurro al castello torricellato di rosso, murato di nero, aperto del campo; nel 2\u00b0 d'argento, al monte di tre cime di verde, movente dalla punta e caricato della scritta Vemenia in nero e sormontata da una fascia increspata di rosso\u00bb. Regio Decreto del 30 maggio 1930.\nRegio decreto 1934-03-01 Concessione di gonfalone\nRegio decreto 1939-06-01 Concessione di titolo di Citt\u00e0"}
{"id": "34174", "revid": "1354930", "url": "https://it.wikipedia.org/wiki?curid=34174", "title": "Pallanzeno", "text": "Pallanzeno (\"Palanzen\" in dialetto ossolano) \u00e8 un comune italiano di abitanti della provincia del Verbano-Cusio-Ossola in Piemonte.\nNell'era medievale Pallanzeno era un piccolo villaggio legato a Vogogna, ma col passare degli anni si ampli\u00f2, anche nella popolazione. Negli anni della seconda guerra mondiale il comune era piccolo e fortemente legato alle attivit\u00e0 industriali di Villadossola e quasi completamente coperto da campi di vite e grano. \nBagnato dal fiume Toce, nel luogo in cui esso passa \u00e8 ancora possibile vedere come era una volta l'ambiente fluviale ossolano con popolazioni di conigli selvatici, volpi e diverse specie di uccelli.\nSociet\u00e0.\nEvoluzione demografica.\nLa popolazione straniera residente nel comune \u00e8 poco numerosa e comprende 29 individui.\nUcraina: 6\nCuba: 4\nCina: 4\nSpagna: 2\nMarocco: 5\nAngola: 5\nSvizzera: 2\nTunisia: 1\nNegli ultimi anni Pallanzeno ha avuto un gran ripopolamento giovanile grazie alle alte natalit\u00e0 avute in anni recenti. Molte giovani famiglie si sono insediate nel piccolo paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'Unione dei comuni montani Media Ossola e ne \u00e8 il capoluogo."}
{"id": "34175", "revid": "260676", "url": "https://it.wikipedia.org/wiki?curid=34175", "title": "Piedimulera", "text": "Piedimulera (\"P\u00e8 'd m\u00fclera\" in dialetto ossolano) \u00e8 un comune italiano di abitanti della provincia del Verbano-Cusio-Ossola in Piemonte.\nGeografia fisica.\nIl comune di Piedimulera sorge sulla sinistra del delta dell'Anza della Valle Anzasca nella val d'Ossola. Anticamente era chiamato \"'Pie' di mulera\" cio\u00e8 ai piedi della mulattiera che conduce in Val Anzasca, territorio corrisponde alle prime balze terrazzate a vigneto, prima dolcemente poi sempre pi\u00f9 aspramente sulla destra del fiume Anza, affluente del Toce.\nIl fiume viene alimentato alle sue origini da numerosi corsi d'acqua, tra cui il torrente Fillar, il Fontanone, per poi buttarsi nel Toce ed insieme ad esso nel Lago Maggiore.\nFrazioni.\nNel comune sono presenti le frazioni di Casali, Crosa, Moiachina e Saslero ed anche l'ormai soppresso comune di Cimamulera, soppresso e aggregato a Piedimulera nel 1928 che comprende altre dodici piccole frazioni: Chiesa, Croppala, Mezzamulera, Pairazzi, San Giuseppe, Piana, Apr\u00ec, Colletto, Gozzi di Sotto, Gozzi di Sopra, Morlongo e Meggianella.\nStoria.\nIl territorio dell'Ossola inferiore condivide con Piedimulera diverse vicende storiche: prima dipendono da Pieve Vergonte, sino al 1328 e poi da Vogogna. Terminato il riferimento territoriale civile con Pieve Vergonte, vi sopravvisse per\u00f2 quello religioso tanto che entrambe le chiese di Cimamulera e Piedimulera, sorte in epoca medioevale, quali cappelle dipendenti da quelle pieve, poterono distaccarsene, per assumerne dignit\u00e0 di parrocchie, nel 1542 la prima e nel 1763 la seconda. Nel 1928 furono aggregati a Piedimulera i soppressi comuni di Cimamulera e Pallanzeno, quest'ultimo poi ripristinato nel 1947.\nIl 7 luglio 1931 lo stemma di Piedimulera venne adottato con delibera comunale. In quell\u2019 anno, era il dottor Silvio Pirazzi Maffiola il podest\u00e0, il quale autorizz\u00f2 il Comune ad occuparsene. Essendo la lavorazione dell\u2019oro un\u2019attivit\u00e0 particolarmente sviluppata nella zona all\u2019epoca, il podest\u00e0 decise di raffigurarla dotando lo stemma di una antica molazza, posta al centro dello scudo. I colori dello stemma erano e sono tutt\u2019ora: azzurro, sul quale spicca la macina, ed il giallo della parte inferiore, i quali sono i colori della Valle Anzasca. I due campi sono divisi da una tinta di color argento, che simboleggia il torrente Anza. Nel campo giallo, sono raffigurate tre cuspidi o punte, che rappresentano le montagne e su ognuna \u00e8 presente una linea nera serpeggiante: la mulattiera. Al di sopra dello scudo, la corona civica rappresenta la corona della Provincia di Novara. In origine, erano tre i campi raffigurati nello stemma; infatti, il campo ora non pi\u00f9 esistente era di colore viola poich\u00e9 rappresentava un fascio littorio, ai tempi obbligatorio. Furono proprio le vicende politiche e sociali che portarono lo stemma a continue metamorfosi. Dopo il 1945, il comune si dot\u00f2 di una bandiera per le cerimonie ufficiali, ed \u00e8 il momento in cui lo stemma nazionale della nuova Repubblica Italiana si sostitu\u00ec a quello del vecchio fascio. Infine \u00e8 nel 1974 che lo stemma ebbe la sua ultima modifica con la scomparsa del terzo campo.\nMonumenti e luoghi di interesse.\nIl centro storico del borgo di Piedimulera \u00e8 caratterizzato dalla presenza di numerosi edifici risalenti al sei-settecento che testimoniano l'importanza che questo luogo ha assunto nei secoli quale centro di commerci tra le genti ossolane e quelle della Valle Anzasca.\nTra queste costruzioni civili spicca il Palazzo Testoni il cui principale elemento costruttivo originario \u00e8 un forte torrione a pianta quadrata, edificato nel 1595 ad opera di Desiderio Ferrerio probabilmente allo scopo di controllare la mulattiera che conduceva in Valle Anzasca. Un secolo dopo il torrione venne trasformato dalla famiglia Testori nel nobile palazzo quale \u00e8 oggi, pregevole per i ricchi saloni decorati con stucchi e pitture. Inoltre, negli anni, le funzioni del palazzo sono state molteplici. Venne utilizzato come sede per varie associazioni, come ad esempio la Societ\u00e0 operai di Mutuo Soccorso, ma anche come sede per eventi di beneficenza. Inoltre, venne utilizzato il salone del palazzo per ospitare la ricorrenza del 130\u00ba anniversario della nascita del noto Ing. Prof. Giorgio Spezia.\nNel centro storico del paese sorge la Parrocchiale dei Santi Giorgio e Antonio Abate. L'edificio \u00e8 organizzato in una navata unica di stile classico tra il 1785 ed il 1790. Alla stessa epoca risale anche il campanile che l'affianca: costruito nel 1792, venne poi sopraelevato nel secolo successivo.\nAll'interno della chiesa sono conservati interessanti \"dipinti\", opera del pittore Lorenzo Peretti, fra cui un affresco raffigurante il \"Martirio di San Giovanni Nepomuceno\", oltre a una tela di autore ignoto raffigurante \"Cristo morto\".\nLa frazione Cimamulera.\nA differenza di Piedimulera, tipico borgo di fondovalle, Cimamulera sorge in posizione elevata, su una roccia dove sorveglia l'imbocco della valle e a monte del paese, anticamente detta \" cima alla mulera \" . Ha sempre legato la sua vita all'agricoltura montana, all'allevamento e all'attivit\u00e0 boschiva. Come nel capoluogo, \u00e8 presente un'antica torre recentemente trasformata in abitazione civile. Si tratta di una parte del pi\u00f9 ampio complesso difensivo, costituito da torri di segnalazione di epoca romana, presenti in varie parti d'Europa , ma in Ossola ancora ben conservate e visibili in vari paesi.\nLa Parrocchiale di Sant'Antonio Abate si compone di una navata centrale e di due piccole navate laterali. Venne costruita nella prima met\u00e0 del Seicento e successivamente ampliata nel 1707 per meglio far fronte alle esigenze del culto. A questa chiesa \u00e8 legata una vicenda curiosa che ha interessato le cronache del XIX secolo, quando Francesco Grignaschi, parroco di Cimamulera, autoproclamatosi novello Messia, diede vita a una setta religiosa composta prevalentemente da donne, detta dei \"Grignaschi\" . Era convinto che sarebbe stato crocefisso; nel 1850 fin\u00ec scomunicato e condannato a dieci anni di prigione.\nLa Cappella della Pace \u00e8 un luogo di culto, situato nella frazione Castigliasco, in un punto panoramico di Cimamulera e per questo anche chiamata balcone dell\u2019Ossola. L\u2019edificio fu costruito, con la volont\u00e0 del parroco di Cimamulera Don Giuseppe Salina, durante la Prima Guerra Mondiale come buon auspicio. I lavori furono ultimati nel 1917. Nonostante ci\u00f2, l\u2019edificio dovette affrontare numerosi eventi drammatici, come la Seconda Guerra Mondiale che danneggi\u00f2 in parte la Cappella. Gli ultimi ritocchi vennero svolti negli anni \u201970, quando si aggiunse di fronte all\u2019edificio, ben in vista, una croce di ferro.\nL'attivit\u00e0 economica prevalente di Piedimulera \u00e8 l'industria , seguita dal lavoro transfrontaliere nella vicina Svizzera. La singolare collocazione geografica del paese posto all'imbocco della Valle Anzasca ha favorito lo sviluppo di attivit\u00e0 commerciali, mentre la vicinanza di due poli industriali di Pieve Vergonte e Villadossola ha contribuito alla crescita di piccole industrie e di attivit\u00e0 artigianali di cui \u00e8 recente la formazione di un'area attrezzata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'Unione Montana delle Valli dell'Ossola.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Piedimulera 1978\" che milita nel girone A piemontese e valdostano di Promozione. \u00c8 nata nel luglio del 1978.\nPallavolo.\nL'ASD Pallavolo Piedimulera svolge la propria attivit\u00e0 presso la palestra comunale del paese con squadre giovanili e amatoriali partecipanti ai campionati del CSI. negli ultimi anni ha collaborato con l'Omegna Pallavolo e la Rosaltiora Verbania."}
{"id": "34176", "revid": "15756", "url": "https://it.wikipedia.org/wiki?curid=34176", "title": "Pieve Vergonte", "text": "Pieve Vergonte (\"La Pieu\" in dialetto ossolano, anticamente detta Virgonto, Vergunto, Vergonto, Vergunti, Vergonte, Pietra Santa) \u00e8 un comune italiano di abitanti della provincia del Verbano-Cusio-Ossola in Piemonte.\nGeografia fisica.\nPieve Vergonte si trova in bassa Ossola, lungo il corso del Toce, ai piedi della Valle Anzasca.\nSono presenti sul territorio comunale vari corsi d'acqua: Torrente Marmazza, il pi\u00f9\nimportante corso d'acqua di Pieve Vergonte, Rio San Rocco, Rio Santa Maria, Rio Toietti, Rio\ndella Fontana, Rio Valletta, Rio della Vallaccia, Rio detto Lanca, Rio detto Rialetto, Rio Arsa, Rio del Castello, Rio della Chiesa, Rio detto Inferno, Rio Togni, Rio Mot. Branchis. Il rio della Taverna e il Rio Fornate sono presenti con sbocco nella valle Anzasca. Il Canale Industriale Rumianca \u00e8 un'importante opera per la produzione di energia idroelettrica a fini industriali.\nIl Lago di Megolo, noto a livello internazionale per la pesca agli storioni. I pi\u00f9 grandi pescatori dell'era moderna si sono sfidati sulle rive di questo lago.\nIl Lago Sant'Anna, in frazione Loro, legato alla Societ\u00e0 Pescatori Sant'Anna, fondata nel 1964 per la pesca alla trota.\nI corsi d'acqua iscritti al registro delle acque pubbliche sono: Rivo Valle dell'Inferno, Rivo di Megolo, Torrente Arsa, Rivo Vallaccia, Torrente Marmazza, Torrente Anza.\nStoria.\nDalle trib\u00f9 Celte all'Impero romano.\nLa zona del Nord Italia dove sorge l'odierna Pieve Vergonte era nota ai Romani come Gallia Traspadana, indicando quel territorio della Gallia Cisalpina compreso tra le Alpi e il fiume Po, e gli antichi popoli che vi dimoravano erano considerati Galli.\nLa popolazione pi\u00f9 rilevante della zona erano gli Insubri, da cui la denominazione di Insubria, mentre sembra che nelle terre del comune di Pieve Vergonte fossero stanziati gli Agoni, di cui rimane traccia nel nome del fiume Agogna e della citt\u00e0 di Vogogna.\nCirca un secolo dopo, i Romani furono minacciati di perdere le loro conquiste nelle Gallie da un'invasione dei Cimbri, che calarono in Italia insieme agli alleati Teutoni. I Consoli Mario e Catulo furono inviati alla guida di un grosso esercito per fermarli allo sbocco delle Alpi. Mario si diresse verso la Provenza mentre Catulo si porto in Ossola, salendo lungo l'Atisone, oggi chiamato Toce, e qui si fortific\u00f2 in due castelli, che come raccontato da Plutarco nella vita di Mario, non dovrebbero essere stati molto distanti dall'antica Vergunto, villaggio posto dove sorge l'odierna Pieve Vergonte, e da Vogogna, posti uno al di qua, l'altro al di l\u00e0 della Toce.\nIl numero elevato degli invasori Cimbri costrinse i romani a ritirarsi, lasciando solo un piccolo presidio nelle fortificazioni, che fu per\u00f2 sconfitto con facilit\u00e0.\nI Cimbri, percorrendo le valli fino alla pianura tra la Sesia e il Ticino, attraversando il territorio di Borgomanero, si scontrarono coi romani nelle campagne del vercellese, al di qua della Sesia. La Battaglia dei Campi Raudii del 101 a.C. (653 a.U.c.), avvenuta presso gli odierni prati Raudii a Castelbeltrame, fu particolarmente sanguinosa e segn\u00f2 la fine dell'invasione dei Cimbri.\nL'antica via del Sempione fu tracciata nel contiguo territorio di Vogogna ed edificata a est del fiume Toce, l'antico Atisone, diretta verso Cardezza, Beura, Masera, Montecrestese, fino al Ponte Maglio con il quale passa sulla riva opposta, ancora verso Creola entrando nel valle Deveria e proseguendo per Iselle ad Algabio e Sempione.\nUna lapide romana, posta a Vogogna, indica il restauro della strada nel 196, sotto l'imperatore Settimio Severo, con un testo gravemente danneggiato in cui si legge:\"QUIA FACTA EX...HS XIII DCC DOMITIO DEXTRO II P... FUSCO COSS M VALERIO OPTATO.C.VALERIO.THALETE CURATORIBUS.OPERI.DATIS.IMPERIO.VENUSTI.CONDIANI.PROC.ALP.ATRECT.MARMOREIS CREPIDINIBUS.MUNITA\".Nella seconda linea dell'iscrizione sono citati Gaio Domizio Destro e Publio Fusco, consoli nell'anno 196 (948 a.U.c.).\nDopo il licenziamento di Belisario, generale dell'Impero Romano, in guerra per i Bizantini contro i Goti; Narsete, generale dell'Impero Romano, comanda la spedizione dell'anno 551 contro i Goti, con l'aiuto di molti mercenari germanici, tra cui 2.500 Longobardi guerrieri, i futuri invasori d'Italia. Il dominio degli Ostrogoti in Italia, tra cui Pieve Vergonte, \u00e8 terminato a seguito della sconfitta militare del re Totila, che si scontra con Narsete a Busta Gallorum a Tagina (Gualdo Tadino) nel luglio del 552, viene sconfitto e muore nella fuga. La prova autentica dell'Ossola gotica, inclusa Pieve Vergonte, sono gli armadi di monete Greco-Gotiche di Finero (Verbania Repertoire 4980), un tesoro di monete d'oro e gioielli, mentre gli armadi di Masera (Domodossola 5010 Repertoire), sono solo di argento e gi\u00e0 di origine longobarda. I Longobardi, guidati da re Alboino nel 569 passano in Italia. Racconta Paolo Diacono nella \"Historia Langobardorum\": Habitaverunt autem in Pannoniam Annis quadraginta duobus. De qua egressi sunt mense Aprili, per indictionem Vai alla Alio Die Post Pascha sanctum, cuius festivitas eo anno iuxta calcoli rationem Ipsis Kalendis Aprilibus fuit, cum iam un incarnatione Domini Anni Quingenti sexaginta octo Essent evoluti. Nell'autunno del 569 Alboino conquista Milano, dove viene proclamato re d'Italia dal suo popolo (\"dominus Italiae\"), mentre Pavia \u00e8 in grado di resistere fino a 571, quando cade sotto il dominio longobardo insieme a Vergunto (Pieve Vergonte). In 584, di fronte alla reale minaccia di una invasione dei Franchi, Longobardi promuovono il re Autari e il suo successore, Agilulfo (590-616).\nMedioevo.\nLiutprando, re dei Longobardi, successore del padre Ansprando, sul cui trono sal\u00ec nel 712 era di fede cattolica e si dimostr\u00f2 costruttore e restauratore di chiese a Pavia e altrove. Fond\u00f2 il Monastero di San Pietro in Ciel d'Oro intorno all'anno 728, a cui fece dono di un podere, tale Coro Vergonto, col diritto di pescare nel fiume Atosa (Toce), riconfermato poi da Corrado Il Salico nel 1033 (antiq. Italia. T. I.Col.596)\nIl dominio Longobardo d'Italia e di Pieve Vergonte termin\u00f2 con re Desiderio il quale morto re Astolfo senza eredi (756), fu proclamato suo successore e pot\u00e9 salire al trono per l'intervento di papa Stefano II.\nNell'anno 918 Vergunto e le terre vicine, inclusi i diritti di pesca e caccia, risultano propriet\u00e0 dell'antico monastero di San Pietro in Ciel d'Oro in Pavia, come si evince da diplomi imperiali che confermano precedenti donazioni fatte dal re longobardo Liutprando nell'VIII secolo e da successivi imperatori.\nIl diploma che ne fa certezza \u00e8 di re Berengario, in cui si legge: ...et silc. corroboramus, oia quesca Ecclia possidet, in Epatu Nocariae in Oxola que dr. Vergunti et misendone et in villa et in monte cristeso et in murade et in varenzasca et in baci et in devere et in finole et in antigorio et piscaria que est in Tuxa et in valensasca, seselle cum ecclia in ibi fundata in honore santa marie et...Nell'anno 1004 Enrico II, re di Germania dal 1002, scese in Italia, dove Arduino d'Ivrea si era fatto incoronare re, e lo costrinse alla fuga cingendosi egli stesso della corona reale d'Italia a Pavia. A seguito di scontri tra italiani e tedeschi, Enrico II dovette abbandonare Roma e passando per la Toscana e Lombardia, ritornare in Germania. Durante questo viaggio, dispens\u00f2 i pi\u00f9 ampi favori e privilegi alle chiese e specialmente ai vescovi di Novara e Vercelli. L'Imperatore ricompensava il Vescovo Pietro di Novara, per la costante fedelt\u00e0 dimostrataglieli e in considerazione dei danni subiti durante il dominio di Ardoino. In ricompensa pertanto della sua abnegazione e ristorazione di tanti danni da lui sofferti, accordava l'Imperatore un piccolo contado nella Valle dell'Ossola. Pieve Vergonte veniva trasferita nella potest\u00e0 e sotto la giurisdizione della Chiesa\n\"Conradus, etc. Cenobio S.Petri, quod dicitur Coleum Aureum, subvenire et nostra preceptali auctoritate confirmare et corroborare omnes cortes et proprietates, quas pridem per quodvis ingenium donoscitur possedisse... et omnia, quae in Monte Ferrato, et quae in Comitati Vercellensi et Yporegiensi, et quae in Novariensi ad eundem locum pertinent... et illas terras que habere visum est in Belingo et in Liventina, cum omnibus suis pertinentiis; cortem insuper, quae Vergonto dicitur, et Piscariam, quae est in Tauxa etc (Muratori, Antiq.Med.Aevi, I, 595)\"\nQuesto il testo del preziosissimo documento, conservato nell'Archivio Capotolare di Santa Maria in Novara (Novara, Archivio Storico Diocesano, A.C. N, 27).\nA questi fatti d'Italia si aggiunge la storia di Pieve Vergonte, in quanto il 12 luglio 1006 nel castello dell'Isola di San Giulio, Pietro III, vescovo di Novara, concesse a tale Grimaldo per 29 anni la met\u00e0 di quattro masserie poste nel territorio di Anzola appartenenti ai beni della chiesa pievana di San Vincenzo di Vergonte, per il canone d'affitto annuo di cento libbre di formaggio. Nel 1006 le quattro masserie e i sei coloni erano di pertinenza della chiesa pievana di Vergonte, anche se amministrate dal Vescovo, il quale secondo una formula in uso a quel tempo, godeva i beni ma provvedeva ai bisogni di quella chiesa proporzionalmente ai frutti. Un legame gi\u00e0 forte nel 1006, ma che risaliva ad un'epoca precedente e univa Anzola all'antichissima pieve di San Vincenzo di Vergonte. I sei fattori della chiesa di Vergonte (Domenico, Lupo, Martino, Domenico, Giovanni Battista e Albino) che nel 1006 lavoravano le quattro masserie di cui si componeva la terra di Anzola, discendevano probabilmente dai primi coloni insediati dalla Pieve di Vergonte o dal monastero di Pavia, che risulta aver posseduto in quei tempi terre e peschiere in altri luoghi della valle. I coloni vivevano dei prodotti dell'agricoltura e dell'allevamento, come rivela il canone stabilito in formaggio - cento libbre - da versare ogni anno nei giorni precedenti o successivi alla festa di Sant'Andrea (30 novembre): scadenza posticipata rispetto a quella di San Martino (11 novembre), tradizionalmente fissata come termine dell'annata agraria.\nNell'anno 1301, il 20 settembre, Francesco Scaciga della Silva scrive nella sua Storia di val D'Ossola:Leonardo da Perazzo che tale era il nome del Vicario Ossolano avanti cui pendevano i litigi, e che teneva il suo tribunale sotto il coperto di Pietra Santa, nel borgo di Vergonte...Nell'anno 1348, il giorno 9 febbraio, il villaggio di Pietrasanta, nato in seguito alla distruzione dell'antica Vergunto e antecedente alla creazione di Pieve Vergonte, venne distrutto da una piena del torrente Anza. In quel tempo Pietrasanta era capitale della Bassa Ossola e sede ordinaria del tribunale per tutto il Distretto. Francesco Scaciga della Silva riporta ancora nella sua Storia di val d'Ossola:Il fiume o torrente chiamare si voglia, dell'Anza, che partendo dai ghiacci del Monte Rosa percorre tutta la Valle, onde portare le acque biancastre nel seno del Toce, cambi\u00f2 siffattamente il corso e s'inoltro con tale precipizio in paese, che il guasto pi\u00f9 non ebbe rimedio.Pieve Vergonte era ancora il resto dell'antichissimo borgo di Vergonte, il quale fu subissato da una terribile irruzione del torrente Marmazza verso il V secolo dell'era volgare. Sempre lo Scaciga della Silva riporta: Il codice degli statuti novaresi ci rende sicuri che lorquando Domodossola, Vogogna, Valle Antigorio, Ornavasso e Mergozzo non portavano alla festa di san Gaudenzo a Novara, che quattro libbre e mezzo di cera fra tutti, Pietra Santa da sola ve ne spediva ben otto libbre.Al di sopra della frazione di Megolo vi era un piccolo castello, che gi\u00e0 serv\u00ec come luogo di segnalazione sul contegno del nemico nel tempo delle fazioni Ferraris dell'Ossola Inferiore e Spilorcia dell'Ossola Superiore.\nRumianca venne compresa nella Signoria di Vogogna e divenne feudo di un ramo della famiglia Borromeo, proprietaria del porto di barche tramite il quale si attraversava la Toce.\nEt\u00e0 moderna.\nNel 1421 Filippo Maria Visconti (Milano 1392 - ivi 1447), duca di Milano, figlio di Gian Galeazzo e di Caterina Visconti, volle assicurare anche gli sbocchi occupando, con l'aiuto di Carmagnola, Genova, le valli di Domodossola, inclusa Pieve Vergonte, e Bellinzona, minacciate dagli Svizzeri tedeschi. Nel 1422 al piano di Arbedo venne combattuta una battaglia che vede la vittoria delle milizie di Filippo Maria Visconti, comandate da Carmagnola, sugli Svizzeri. In conseguenza il confine svizzero ritorn\u00f2 allo spartiacque alpino.\nIl 20 gennaio 1490 avviene la separazione della Chiesa di San Gottardo di Castiglione in Valle Anzasca, dalla chiesa pievana di San Vincenzo di Vergonte e la sua erezione in parrocchia: \"Quod cum ipsi positi existunt intra limites parochalis ac matricis ecclesiae S.Vincentii de Plebe Verguntis ejusdem Novariensis Diocesis, coguntur as nos, ne nostram sedem episcopalem Novariensem, pro subsidio, ac necessario suffragio habere recursum: maxime cum ipsi homines ab aliquibus annis citra ex urgenti causa, pro animarum eorum salute in loco de Castilliono territori Drocalae, ecclesiam, seu Basilicam erexerunt, sub vocabulo S.Gottardi, eo quod distant a dicta terra de plebe Vergunti...\"\nNell'anno 1525 a seguito della battaglia di Pavia tra l'esercito di Francia guidato da re Francesco I e l'esercito del Sacro Romano Impero guidato da Carlo V d'Asburgo, le regioni del Nord Italia, incluso il Ducato di Milano, l'Ossola e Pieve Vergonte vennero trasferite alla Casa Asburgo.\nNell'anno 1555 successivamente all'abdicazione di Carlo V, l'Impero venne diviso tra il figlio Filippo II e il fratello Ferdinando I. L'Ossola e con essa Pieve Vergonte pass\u00f2 sotto amministrazione del re di Spagna Filippo II e spagnola rimarr\u00e0 per i successivi 159 anni.\nLa Pace di Augusta venne conclusa il 25 settembre 1555 tra l'imperatore Carlo V e i principi tedeschi; pose fine alle trentennali guerre di religione in Germania. La pace sanc\u00ec il diritto dei principi a scegliere secondo coscienza la confessione religiosa, con l'obbligo per i loro sudditi di adottare la stessa religione \"(cuius regio, eius religio\" \u00abdi chi [\u00e8] la regione, di lui [sia] la religione\u00bb). Pieve Vergonte sotto il dominio di un re cattolico, rimase per diritto, terra di fede cattolica.\nA seguito della guerra di Successione Spagnola (1701-1714) conclusasi con il trattato di pace di Utrecht (1713) e in specifico il trattato di pace di Rastatt (1714), il Re di Spagna Filippo V si vide forzato a cedere il Regno di Napoli, il Regno di Sardegna, lo Stato dei Presidi e gran parte del Ducato di Milano all'imperatore Carlo VI. L'Ossola e con essa Pieve Vergonte seguirono il destino politico del Ducato di Milano passando sotto amministrazione austriaca.\nA seguito della guerra di Successione Austriaca (1740-1748) e i relativi trattato di Worms del 1743 e il trattato di Aquisgrana del 1748 che pose fine al conflitto, il Regno di Sardegna acquis\u00ec tra i numerosi territori, quello dell'Ossola, incluso Pieve Vergonte. Il Re di Inghilterra, la Regina di Boemia e Ungheria, Imperatrice del Sacro Romano Impero e il Re di Sardegna stipularono un'alleanza militare su iniziativa inglese con la cessione di territori sotto controllo austriaco al Regno di Sardegna che spostava il confine sul lago Maggiore e lungo il fiume Ticino fino al suo ingresso nel fiume Po.\nDopo 29 anni di governo Austriaco, Pieve Vergonte pass\u00f2 sotto amministrazione della Casa Savoia di cui seguir\u00e0 i destini fino alla sua caduta.\nNell'anno 1775 re Vittorio Amedeo III, approv\u00f2, con Patente 6 giugno 1775, il nuovo Regolamento per le amministrazioni comunali. La comunit\u00e0 di Vogogna venne considerata troppo estesa per cui l'antico Comune di Vogogna costituito originariamente da dieci terre venne diviso in sei Comuni distinti e separati tra loro: Vogogna con Prata; Pallanzeno; Piedimulera; Cimamulera; Fomarco; Rumianca con le frazioni di Megolo, Loro e Pieve Vergonte.\nEt\u00e0 contemporanea.\nNell'anno 1800 Napoleone scese in Italia e con un proclama del 15 ottobre riorganizz\u00f2 l'alto e il basso novarese nel dipartimento dell'Agogna.\nCon legge 2 novembre 1800 l'Ossola dipendeva amministrativamente dal Compartimento dell'Agogna, suddiviso in 17 distretti.\nVogogna, dichiarata Capoluogo del Distretto XIV, conservava ancora la sua antica Giurisdizione dell'Ossola Inferiore e della Valle Anzasca con 26 Comuni tra cui Fomarco.\nIl decreto 8 giugno 1805 sull'Amministrazione Pubblica e sul compartimento territoriale del Regno d'Italia, la cui Capitale era Milano, suddivise il Regno in Dipartimenti, Distretti, Cantoni e Comuni.\nPieve Vergonte, frazione del Comune di Rumianca, assieme ai comuni di Pallanzeno, Piedimulera, Cimamulera, Anzino, Valle Anzasca, Fomarco, Anzola, Migiandone, Ornavasso, Mergozzo, Cuzzago e Premosello, faceva parte del Cantone di Vogogna che ne era il capoluogo.\nNell'anno 1847 Pieve Vergonte era ancora frazione di Rumianca alla quale facevano capo anche le frazioni di Megolo e Loro.\nNell'anno 1847 si scrive ancora di Rumianca che \"...la poca pianura suscettiva di coltura ne \u00e8 devastata dai Torrenti Marmazza, Anza, ed Inferno, che discendono precipitosi dai monti soprastanti, e mettono capo nel Toce\nessi nelle loro escrescenze recano molto danno alle campagne, minacciano la rovina delle paesi per ove passano e riesce di molto aggravio a questo comune frenarne l'impeto con mezzo di opportuni argini.\nUna catena di montagne sta dietro i luoghi dei quali \u00e8 composto il Comune: sul dorso delle medesime veggionsi molti castagneti e inparecchi siti vi sono pure molte piante di alto fusto, ne vi mancano pascoli per alimentare numeroso bestiame. Il territorio produce segale, meliga, miglio, castagne ed uve in discreta quantit\u00e0, i prodotti delle bestie bovine e delle lanute \u00e8 assai considerevole\" .Nell'anno 1861, con la nascita del Regno d'Italia, l'Ossola e con lei Pieve Vergonte passarono sotto l'amministrazione della Provincia di Novara.\nNell'anno 1928 venivano definitivamente soppressi il Comune di Fomarco e il Comune di Rumianca che vengono riuniti in un solo Comune con denominazione \"Pieve Vergonte\", avente una popolazione di 1.916 Abitanti. Vengono abbandonate le sedi dei Comuni soppressi.\nNel corso della seconda guerra mondiale i territori montani intorno a Pieve Vergonte, come quelli di tutta la Val d'Ossola, furono testimoni di un'importante attivit\u00e0 partigiana, in particolare della formazione del comandante Filippo Beltrami, una delle prime sorte nella zona tra il Cusio e l'Ossola, che a fine gennaio 1943 aveva posto la sua base temporanea nel territorio pievese, in localit\u00e0 Cortavolo, poco sopra la frazione di Megolo Mezzo.\nIl giorno 13 febbraio 1944 questa zona fu teatro della battaglia di Megolo, fra il gruppo partigiano di Beltrami e truppe nazifasciste dell'esercito tedesco e della Repubblica Sociale Italiana provenienti da Domodossola e Novara, agli ordini del capitano Ernst Simon.\nDopo un'azione di sabotaggio alla linea ferroviaria, cui aveva partecipato lo stesso Beltrami, avvenuta la notte del 12 febbraio, la squadra partigiana era rientrata alla base di Cortavolo. Gli automezzi tedeschi e della Repubblica Sociale Italiana arrivarono a Megolo intorno alle sei del mattino del 13 febbraio e occuparono il paese, entrando casa per casa, picchiando uomini e donne sospettati di avere rapporti coi partigiani e prendendo ostaggi fra gli abitanti. Tre partigiani trovati in Megolo furono fucilati sul posto.\nPrima che la notizia giungesse al comando partigiano, tedeschi e fascisti della Repubblica Sociale Italiana erano gi\u00e0 riusciti a circondare la zona e piazzare le armi pesanti; il comandante Beltrami scelse comunque di resistere ad oltranza e il gruppo si mise in posizione di combattimento. Lo scontro dur\u00f2 tutta la mattina e alla fine le truppe tedesche e della Repubblica Sociale Italiana,superiori di numero (60 partigiani contro 150 tra tedeschi e repubblichini) e meglio armate, ebbero la meglio.\nNella giornata, tra scontro e fucilazione, caddero il comandante Filippo Beltrami, il commissario politico Gianni Citterio, il vicecomandante Antonio Di Dio e altri nove partigiani: Carlo Antibo, Giovanni Bressani Bassano, Aldo Carletti, Angelo Clavena, Bartolomeo Creola, Emilio (o Cornelio) Gorla, Paolo Marino, Gaspare Pajetta ed Elio Toninelli. Il resto del gruppo riusc\u00ec a ritirarsi sulle montagne.\nNella Resistenza sono anche da ricordare il partigiano pievese Mario Massari, appartenente alla brigata Antonio Di Dio, caduto a ventuno anni l'11 ottobre 1944 in uno scontro con militari tedeschi e repubblichini presso Migiandone, nel territorio di Ornavasso, a cui il comune di Pieve Vergonte ha dedicato una via, e la pievese Ester Maimeri Paoletti, la \"staffetta azzurra\", giovane figlia del direttore della Rumianca e nipote dell'architetto Paolo Vietti-Violi, che spinta dalle efferatezze nazifasciste cui aveva assistito e dalle minacce contro il padre, mantenne i contatti tra i partigiani e la direzione dello stabilimento Rumianca che li aiutava, portando messaggi per i gruppi partigiani operanti in Ossola e nel Cusio, in particolare i gruppi cattolici.\nIl 9 maggio 1945 si registra a Pieve Vergonte, nella Val d'Ossola, la fucilazione di 11 militi della Repubblica Sociale Italiana da parte delle forze partigiane: Canapa Angelo Francesco (Carrara 18.10.1925), Conti Angelo (Roma 11.1.1893), Di Giovanni Carlo (Roma 25.9.1894), Francia Michele (Velletri 3.9.1900), Micale Salvatore (Taviano 2.12.1919), Cerchi Dino, De Deo Giuseppe (Civitavecchia 16.12.1910), Perlini Vittorio (Frosinone 1.1.1902), Princigalli Giovanni, Tesoro Alfredo (Terlizzi 14.10.1927) e il fratello Tesoro Giuseppe (Terlizzi 24.8.1925). Viene fucilata anche una civile, Serafini Amelia (Macerata 29.6.1901).[] Tali militi appartenevano alla Brigata Nera Ministeriale, unit\u00e0 portata nella val d'Ossola dopo la rioccupazione del territorio della Repubblica Partigiana nell'ottobre 1944. La Brigata Nera Ministeriale era nata a seguito dell'imminente caduta di Roma nel 1944, per opera di Benito Mussolini e Alessandro Pavolini, Segretario del Partito Fascista Repubblicano, che militarizzarono il Partito Fascista Repubblicano, trasformando le formazioni provinciali in Brigate Nere. Il 27 agosto 1944, il Capo di Stato Maggiore delle Brigate Nere, Giovanni Battista Riggio, diffonde una circolare rivolta agli impiegati statali e ministeriali in cui auspica l'iscrizione volontaria dei medesimi nelle brigate. A sua volta Pavolini annuncia il 17 settembre 1944, la costituzione di reparti speciali ministeriali, nasce cos\u00ec la Brigata Nera Autonoma Ministeriale, con sede a Brescia (Posta da campo 704) e che ottiene il maggior successo tra i funzionari dei Ministeri delle Finanze e della Cultura Popolare\nNel giorno 21 febbraio 1945, risulta la fucilazione a Pieve Vergonte di due civili da parte dei partigiani, Gavazzi Rosina e Gavazzi Luciana. Sono rispettivamente moglie e figlia di Gavazzi Luciano, medaglia D'Oro al valor militare e comandante di battaglione caduto nel 1941, durante la guerra in Africa Orientale. Gavazzi Luciano era 1\u00b0 Seniore (CC.NN. , CLXIV battaglione CC. NN.) al quale fu conferita nel 1941 medaglia D'Oro alla memoria con la seguente motivazione: : u Comandante di battaglione CC. NN. e vice comandante della difesa di Uolchefit, pur debilitato da grave male, dava in ogni difficile contingenza fulgidissimo esempio di pura fede, di sacro entusiasmo e di preziosa, intelligente attivit\u00e0. Pi\u00f9 volte invocava l\u2019onore di cimentarsi in campo aperto contro le soverchianti forze nemiche, ed il 13 luglio, al comando di una colonna di nazionali operante nella zona di Amberco, assolveva tale compito con pieno successo in virt\u00f9 del suo grande ardimento e sublime sprezzo del pericolo. 1\u00ba agosto per quanto sofferente, assumeva il comando di altra colonna all\u2019assalto di Giramba, ed essendo Stato il cruento attacco frustrato dalle mine e dai reticolati nemici, sapeva disimpegnarsi brillantemente malgrado le sopraggiunte masse avversarie minaccianti pericolosamente sul fianco. Trascinava poi di nuovo i suoi uomini ad un furioso contrattacco, riuscendo cos\u00ec a ristabilire la situazione. Minato nella malferma salute dalle fatiche e dai disagi e colpito da fulmineo, inesorabile morbo, ascendeva poi al cielo degli eroi. Spirito eletto di soldato, pi\u00f9 volte decorato al valore, squadrista di purissima fede, fu col sacro entusiasmo, l\u2019anima della difesa di quel lontano lembo di terra italiana. Uolchefit, (A.O.), aprile - agosto 1941\".\"\nIl 25 aprile 1945, a guerra non ancora conclusa, i partigiani assassinarono tre civili a Pieve Vergonte: il signor Casella e la signora Calvi, abitanti in Pieve Vergonte, e il Signor Bettineschi abitante in Fomarco. Il Signor Casella e la Signora Calvi vennero temporaneamente sotterrati all'Alpe Piana, in Val Toppa, sopra l'abitato di Pieve Vergonte. Il Signor Bettineschi venne' temporaneamente sotterrato all'interno di una galleria di miniera all'Alpe Fontano, in Val Toppa, sopra l'abitato di Pieve Vergonte. Nel 1978 ad Anzola fu inaugurato il restauro della Cappella del S. Crocifisso, restauro donato, assieme a un Crocifisso ed un lapide con parole del donatore, da Alessandro Cavalchini.\nSimboli.\nLo stemma e il gonfalone del Comune di Pieve Vergonte sono stati concessi con decreto del presidente della Repubblica del 5 novembre 1981.\nSociet\u00e0.\nEmigrazione.\nGli abitanti di Pieve Vergonte fin dall'Ottocento sono emigrati in terra straniera alla ricerca di migliori condizioni di vita permanenti o di un impiego stagionale, al fine di poter inviare rimesse a sostegno delle famiglie rimaste nel paese. La lista dei paesi meta di emigrazione include Francia, Svizzera, Canada, India, Nigeria, Inghilterra e Stati Uniti d'America.\nNel caso degli Stati Uniti, i nomi degli emigrati possono essere rintracciati dagli elenchi degli sbarchi di navi passeggere mantenuto nell'archivio di Ellis Island a New York. Tra gli anni 1890 e 1924 sono numerosi tra costoro gli abitanti del Comune di Fomarco e del Comune di Rumianca, oggi frazioni del Comune di Pieve Vergonte: risultano emigrati 26 pievesi dal Comune di Rumianca e 50 pievesi dal Comune di Fomarco. I nomi di famiglia di uomini e donne pievesi sono riconducibili a tradizionali famiglie pievesi.\nDal Comune di Rumianca: Badini (2), Borghini (5), Crosetti (2), Francioli (3), Picchetti (1), Pirone (8), Rovaletti (1), Pirozzini (4).\nDal Comune di Fomarco: Bargiga (2), Bassi (3), Bellardi (5), Blardone (2), Crosetti (8), Francioli (2), Magonio (1), Panighetti (12), Picchetti (3), Pirazzi (6), Pirone (5), Tomola (3), Vola (2) e Zani (1).\nReligione.\nSant'Orsa \u00e8 la patrona di Pieve Vergonte e delle valli dell'Ossola. Sant'Orsa \u00e8 ritenuta una martire (III secolo d.C.), decapitata poco pi\u00f9 che bambina durante la persecuzione dell'imperatore romano Decio. Pieve Vergonte ne conserva le spoglie con venerazione nella sua chiesa parrocchiale, considerandola compatrona e protettrice dei bambini, la cui benedizione avviene durante la festa annuale. Viene festeggiata con manifestazioni di carattere religioso e folcloristico.\nIl nome di Orsa viene menzionato all'interno di un gruppo di martiri orientali di Nicomedia: Luciano, Marciano, Floro, Eraclio, vittime della persecuzione di Decio (249-251), condannati a morte per ordine del proconsole Sabino il 26 ottobre, giorno in cui i santi sono ricordati. Secondo la tradizione promossa a Pieve Vergonte, la cui parrocchia fu la prima chiesa della vallata dell'Ossola Inferiore, le reliquie della santa sarebbero state trasferite a Roma, presso le catacombe di Priscilla, fin dall'epoca del suo martirio. In questa catacomba vi rimasero fino al 1715, estratte dal loculo che le conteneva, vennero destinate alla venerazione dei fedeli. Attraverso una lunga serie di passaggi, i resti della giovane martire pervennero alla parrocchia di San Vincenzo e Anastasio, in Pieve Vergonte, come dono della famiglia nobile dei Cattaneo di Vogogna, come nota un atto notarile del 4 dicembre 1732. Ottenuta l'autorizzazione del Vescovo di Novara Gilberto Borromeo, il corpo della martire venne esposto alla venerazione dei fedeli. Nel 1741 il corpo viene collocato nell'elegante urna in cui \u00e8 ancor oggi visibile. Per l'inaugurazione della pregevole opera, realizzata a Milano da Giovanni Antonio Ferreri, si svolsero solenni festeggiamenti il 23 ottobre 1741, con grande concorso di devoti da ogni valle dell'Ossola.\nNel 1879, la Sacra Congregazione dei Riti concesse alla Parrocchia di Pieve Vergonte, l'ufficio e la liturgia propria della Messa per la celebrazione della festa annuale, nell'ultima domenica di ottobre. La motivazione di tale concessione risiedeva nel fatto che le reliquie di Sant'Orsa, recuperate a Roma, vennero effettivamente ritenute appartenenti alla santa martire di Nicomedia citata nelle fonti agiografiche, e quindi validate storicamente. Attualmente l'urna di Sant'Orsa, sormontata da un angelo con corona e palma simbolo del martirio, \u00e8 conservata in uno scurolo sopraelevato che si apre sulla navata destra della Chiesa, terminata con elegante forma nel 1898.\nEconomia.\nIndustria.\nIl paese \u00e8 sede di un'importante e storica industria chimica (Stabilimento chimico di Pieve Vergonte).\nIl sito industriale di Pieve Vergonte comprende complessivamente una superficie pari a 395,617 m\u00b2.\nLo stabilimento industriale di Pieve Vergonte \u00e8 sorto nel 1915 per iniziativa di industriali rappresentati dalla Societ\u00e0 Italiana Prodotti Esplodenti (SIPE) con sede a Milano con un capitale sociale di 2.500.000 Lire.\nL'avvio della costruzione del sito avvenne da parte della societa'chimica Dott. Vitale con la realizzazione di un impianto clorosoda a celle Krebbs destinato a produrre su commissione del Ministero della Guerra.\nLa prima produzione \u00e8 a scopo bellico per la produzione di monocloruro di iodio, di clorobenzene e di fosgene utilizzati durante la prima guerra mondiale e successivamente nella campagna d'Africa.\nPer migliorare le condizioni di vita e di lavoro dei dipendenti, la Societ\u00e0 fonda la Cooperativa, la mensa aziendale e costruisce e acquista vari alloggi, stipula una convenzione con le Ferrovie dello Stato per la costruzione della Stazione ferroviaria dotata di raccordo con lo stabilimento. Migliora le vie di comunicazione, in accordo con i comuni di Rumianca e Fomarco, facendo costruire la strada carrozzabile tra Piedimulera e Pieve Vergonte, subito dopo, la strada di raccordo tra il comune di Rumianca e quello di Vogogna compresa il ponte la \u201cpasserella\u201d sospesa sulla Toce.\nNel 1920, il sito venne'acquistato dalla Societ\u00e0 SNIA, dell\u2019azienda Gualino, e la sede societaria venne trasferita a Torino. La nuova Societ\u00e0 introdusse la produzione di clorurati organici.\nLa SNIA \u00e8 gi\u00e0 un\u2019affermata industria che produce fibre tessili artificiali e per le proprie lavorazioni necessita di solfuro di carbonio e di soda caustica.\nIl nuovo Amministratore delegato \u00e8 l\u2019ing. Ostilio Severini. Sorgono intanto nuovi impianti per la produzione di tetralina, cloro benzolo e la soda concentrata; il professor Luigi Casale, docente della facolt\u00e0 di Chimica dell\u2019Universit\u00e0 di Torino, porta a termine gli studi e la sperimentazione sulla Sintesi dell\u2019ammoniaca cedendo poi l\u2019uso del brevetto alla Rumianca.\nNegli anni \u201930, a causa delle sanzioni economiche imposte all\u2019Italia e del conseguente stato d\u2019autarchia, la Rumianca intraprende l\u2019attivit\u00e0 mineraria in Val Toppa, in Valle Anzasca e in Valle Antrona.\nCon l\u2019anidride arseniosa, ottenuta dalle piriti arsenicali delle miniere aurifere, inizia la fabbricazione degli anticrittogamici formulati e del solfato di rame.\nUnitamente alla miniera dei Cani di Vanzone, acquisisce lo stabilimento minerario di Battiggio dove il minerale estratto viene gi\u00e0 in parte lavorato, completandosi a Pieve con il trattamento del minerale nei forni rotativi \u201cLurgi\u201d.\nCon le piriti di ferro della miniera di Ogaggia in valle Antrona, si ricava l\u2019anidride solforosa per la produzione di acido solforico e Oleum. Viene attrezzato anche il reparto \u201coro\u201d per l\u2019estrazione del prezioso metallo grazie al procedimento di torrefazione e di cianurizzazione.\nNel 1924, il sito venne'acquistato dalla Societ\u00e0 Chimico Mineraria Rumianca, transformatasi nel 1941 in Rumianca S.p.A, societ\u00e0 del gruppo SIR Finanziaria S.p.A. Questa introdusse le produzioni di arsenico e i suoi derivati a partire dalle arsenopiriti aurifere della vicina Valle Anzasca.\nDal 1930 l\u2019Amministratore Delegato \u00e8 il comm. Ferdinando Ravazzi che porter\u00e0 la Rumianca a quotarsi in borsa nel 1938.\nPer garantirsi ampia disponibilit\u00e0 di E.E., la Rumianca nel 1938 d\u00e0 inizio alla costruzione della centrale idroelettrica di Megolo con una produzione di circa 8.000 kWh, derivando l\u2019acqua dalla Toce con lo sbarramento della Masone; oltre a una centralina a Piedimulera che produce 2.500 kWh circa.\nDurante la seconda guerra mondiale, 1940-1945, la Societ\u00e0 stipula un contratto di collaborazione con il Centro Chimico Militare per la costruzione di aggressivi chimici, fumogeni e nebbiogeni.\nViene installato un nuovo impianto cloro-soda con tecnologia KREBBS, dotato di 68 celle a mercurio in grado di produrre 30 ton di soda caustica 100% e 27 ton di cloro giornalmente.\nL\u2019area industriale viene ampliata di 200.000 m\u00b2. circa e si costruiscono gli impianti per sodio metallico, DCA, DFA, Fosgene, Acido Formico e un nuovo Clorobenzolo.\nTra il 1941 e il 1942, durante il periodo di governo fascista di Mussolini, vengono edificati il Villaggio per le maestranze, dotato di venti palazzine con 90 alloggi, alcune villette per i dirigenti, il dopolavoro con albergo e sala cinematografica, una moderna infermeria, la palestra, il fabbricato docce con spogliatoi e il nuovo palazzo uffici direzionali. Tutti gli edifici e servizi sono progettati dall'architetto di fama internazionale, Paolo Vietti Violi.\nLa Mensa aziendale viene completamente ristrutturata e ampliata per essere in grado di servire 1000 pasti al giorno.\nIn seguito la produzione si \u00e8 sviluppata lungo le linee di produzione del Clorosoda, dell'acido solforico e dei fertilizzanti. Nel dopoguerra la Rumianca e successivamente la SIR svilupparono delle nuove linee produttive costituite dalle produzioni di DDT. Questi prodotti vennero utilizzati dagli Stati Uniti d'America durante la guerra del Vietnam.\nNello stesso periodo vennero attivate le seguenti produzioni: linea cloro-soda con celle Krebbs, acido solforico con forni di arrostimento di pirite, oleum, acido clorosolfonico, ammoniaca sintetica da craking di metano, solfuro di carbonio, cloralio, acido ossalico, acido formico, fertilizzanti a base di K-N-P, mono e diclorobenzeni, solfato ammonico e tetracloruro di ammonio.\nTerminata la guerra, la Rumianca istituisce un moderno e attrezzato Laboratorio Studi e Ricerche per la messa a punto di nuovi prodotti per l\u2019agricoltura e la chimica di base; in conseguenza, d\u00e0 inizio alla produzione dei fertilizzanti complessi granulari; il Fosfammonio e il PKN.\nNel 1948 viene portata a termine la costruzione della centrale idroelettrica di Ceppomorelli, che deriva dall\u2019Anza a Macugnaga, ed \u00e8 completata da un bacino di decantazione in Val Quarazza; la condotta forzata ha un salto di 550 m e la centrale sviluppa una potenza di 14.000 kW.\nLa produzione dei fertilizzanti ha richiesto la realizzazione di un moderno impianto di Ammoniaca Sintetica, sistema Casale; per la produzione della miscela azoto-idrogeno dal metano viene installato un impianto di Cracking su licenza Ercules e realizzato dalla Grande Paroisse francese.\nSi installa anche un grande impianto di acido solforico in grado di trattare piriti di ferro granulari e flottate, con forni a letto fluido della DORR-OLIVER (USA).\nLa produzione dei concimi raggiunge 25.000 ton anno che vengono stoccati in due grandi magazzini allo stato sfuso; quindi confenzionati al momento della partenza.\nSi realizzano gli impianti per la produzione del D.D.T., della Cloridrina Solforica, del Cloro e dell\u2019Ortodiclorobenzolo, delle terre decoloranti, dei diserbanti selettivi, della polvere Rumianca, Dell\u2019ossicloruro di rame, del microzolfo e del solfato d\u2019ammonio con una capacit\u00e0 di 80 ton/g.\nNel 1954, all\u2019esterno dello stabilimento in prossimit\u00e0 del canale, per sopperire alla carenza di E.E. nei mesi invernali, viene realizzata una centrale termoelettrica a nafta pesante, della potenza di 14.000 kW, con caldaia Breda, turbina Tosi e generatore Savigliano.\nA partire dagli anni '60, vennero avviati gli impianti di elettrolisi con celle de Nora ad amalgama e un nuovo impianto di mono e diclorobenzene (1961). Nel 1965, vennero terminate le produzioni di solfuro di carbonio.\nNel 1964 muore il presidente Gualino. A causa della costruzione del nuovo stabilimento di Cagliari-Assemini e della contemporanea concorrenza, sul mercato dei concimi, da parte di Aziende statali, la Rumianca viene coinvolta in una seria crisi finanziaria, con conseguente perdita della quotazione in borsa.\nIl gruppo SIR di N. Rovelli, in poco tempo, rastrella il 37% delle azioni Rumianca divenendone, nel 1967, il maggiore azionista; la sede viene trasferita a Milano.\nFino al 1982 la vita della Rumianca \u00e8 condizionata dall\u2019amministrazione Rovelli e, quando la SIR viene travolta dai debiti accumulati per cattiva gestione dei prestiti ricevuti, parte notevole di questi viene indirettamente scaricata sulla Rumianca stessa che rischia la chiusura definitiva.\nAi sensi del decreto legislativo 9 dicembre 1981 n. 721, per l'attuazione del programma di riassetto del Gruppo SIR, di cui faceva parte la Rumianca S.p.A. con lo stabilimento di Pieve Vergonte, gli impianti di detta Societ\u00e0 venivano trasferiti al Gruppo ENI e da questo alla Societ\u00e0 ANIC in data 8 aprile 1982. L'ANIC, ereditava i seguenti impianti:\nclorosoda a celle di mercurio di tipo De Nora, acido solforico di zolfo, gli impianti di DDT e cloralio, derivati clorulati di benzene, tetra cloruro di carbonio e la centrale a metano.\nIn seguito la Societ\u00e0 ANIC conferiva lo stabilimento alla Societ\u00e0 ENICHIMICA SECONDARIA S.p.A (01/06/1983), ENICHIMICA mutava denominazione to ENICHEM Sintesi S.p.A (20.09.1984) sino al 1.01.1996, quando EniChem Syntesis S.p.A veniva incorporata in EniChem Societ\u00e0 di Partecipazione.\nIl 30 giugno 1996 veniva fermata la produzione di DDT.\nil 30 giugno 1997 veniva fermata la produzione di Cloralio e acido clorosolfonico.\nIn data 1\u00ba luglio 1997, avviene la cessione degli impianti di clorosoda a celle di mercurio di tipo de Nora, acido solforico da zolfo, cloroaromatici (composti clorurati del benzene e del toluene), centrale termica a metano, alla Tessenderlo Italia, per la quale gli impianti di clorosoda, cloro aromatici (composti clorurati del benzene e del toluene) sono in produzione.\nNel maggio 2013 la Tessenderlo ha ceduto a ICIG (International\nChemical Investors Group) le societ\u00e0 Tessenderlo Partecipazioni S.p.A. e la\ncontrollata Tessenderlo Italia Srl. L'operazione incluse lo stabilimento di Pieve Vergonte (VB), dove sono attivi un\nimpianto di elettrolisi e uno per cloro-aromatici, oltre a due centrali idroelettriche che forniscono energia all'insediamento chimico. La Tessenderlo Italia impiegava un totale di 113 persone. Achim Riemann, Amministratore Delegato di ICIG, affermava che:\"L'integrazione a monte della Tessenderlo Italia, con fornitura di energia diretta attraverso le proprie centrali idroelettriche, \u00e8 fondamentale per la competitivit\u00e0 dello stabilimento di Pieve Vergonte e quindi vogliamo mantenere questa integrazione e hanno entrambe le concessioni idroelettriche rinnovate per il lungo termine\" \".\"L'azienda commercializza sotto il nome di hydrochemitalia.\nIl 28 marzo 2019, presso il Ministero dello Sviluppo Economico, il sito di Pieve Vergone (VB) di Hydrochem Italia S.r.l. \u00e8 passato alla propriet\u00e0 di Esseco Group con un nuovo piano industriale per il sito di Pieve Vergonte.\nNel piano industriale Esseco Group ha fatto presente come sia fondamentale utilizzare energia elettrica autoprodotta dalle centrali di Ceppo Morelli in Val Anzasca e di Megolo. Esseco Group provveder\u00e0 un nuovo impianto per la produzione di cloro soda la cui la messa in funzione \u00e8 condizione indispensabile per tornare alla normale produzione. Nell\u2019autunno del 2017 era arrivato dall\u2019Unione europea lo stop all\u2019impianto a mercurio che l\u2019azienda stava utilizzando perch\u00e9 troppo inquinante.\nProduzione di energia.\nA Pieve Vergonte si produce energia elettrica da fonte idraulica.\nIl primo produttore \u00e8 la Societ\u00e0 Edison con gli impianti di Battiggio in Val Anzasca e Pieve Vergonte, entrambi alimentati con le acque del fiume Anza con una produzione media complessiva di 95 Gwh.\nIl secondo produttore \u00e8 la Societ\u00e0 che controlla la propriet\u00e0 dello stabilimento industriale, e per conseguenza, gli impianti di Ceppo Morelli in Val Anzasca e di Megolo sul fiume Toce, quest\u2019ultimo sfrutta lo scarico dell'impianto di Pieve Vergonte della Societ\u00e0 Edison con una produzione media complessiva di 90 Gwh.\nRisorse naturali e minerali.\nLungo il torrente Marmazza, sopra Pieve Vergonte, la valle Toppa \u00e8 di notevole valore minerario.\nL'estrazione dell'oro dalle miniere della Val Toppa si praticava mediante l'uso del mercurio.\nA riprova dell'interesse ad estrarre minerale aurifero \u00e8 utile far riferimento alla \"Societ\u00e0 per Azioni The Val Toppa Gold Mining\", quotata alla Borsa di Londra nel 1863.\nLa produzione di oro della Societ\u00e0 Val Toppa risultava:\ncon una produzione media di 1 oncia e 5 peso-per-penny di oro per tonnellata di minerale estratto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nPieve Vergonte apparteneva all'ex Comunit\u00e0 montana delle Valli dell'Ossola; ora fa parte dell'unione di comuni delle Valli dell'Ossola."}
{"id": "34177", "revid": "1354930", "url": "https://it.wikipedia.org/wiki?curid=34177", "title": "Premeno", "text": "Premeno (\"Prem\u00e9n\" in piemontese e in lombardo) \u00e8 un comune italiano di 765 abitanti della provincia del Verbano-Cusio-Ossola in Piemonte.\nGeografia.\n\u00c8 sito in una conca naturale e circondato dai monti San Salvatore, Pizzo d'Omo e Sasso Corb\u00e9 (la cui cima segna il punto pi\u00f9 alto del comune, 1.100 m s.l.m.). Premeno, come borgo antico, non offre una vista diretta sul lago, che viene nascosto dal Monte Cimolo (noto per il suo aspetto come \"la sentinella del Lago Maggiore\") e dal San Salvatore.\nStoria.\nL'origine del toponimo Premeno ha diverse ipotesi: la pi\u00f9 accreditata asserisce che Premeno deriva da \"Pratus Ameni\", ovvero \"prato rigoglioso\".\nGli archeologi sostengono che i primi abitanti arrivarono a Premeno nell'et\u00e0 del Ferro, vedendo in questo luogo naturale un'ottima fonte di cibo (sia agricolo che animale). In epoca successiva, questo insediamento cos\u00ec nascosto e cos\u00ec ben fornito di ogni risorsa naturale (dato anche il clima non eccessivamente rigido), vicino e protetto dal lago e dall'eventuale attacco di nemici, venne sfruttato come rifugio da alcuni contadini e pastori. Nel XVI secolo fu infeudato alla nobile famiglia Moriggia di Frino.\nVerso il 1500 i premenesi scelsero Santa Margherita d'Antiochia come proprio Santo patrono ed edificarono la prima chiesa. Il luogo di culto era per\u00f2 troppo piccolo per il numero di abitanti che ormai avevano superato le 150 unit\u00e0 e cos\u00ec nel 1732 si decise di ampliarla; il 21 agosto del 1788 vi fu la cerimonia inaugurale del maestoso campanile che ancora oggi rintocca le ore a Premeno.\nIl 16 agosto 1623 venne eretta una cappella votiva alla Madonna delle Grazie sulla strada per il Tornicco. Nel 1872 vi soggiorn\u00f2 per alcuni giorni Giuseppe Garibaldi con i figli.\nPremeno divenne noto agli inizi del Novecento come il \"paradiso dei bambini\". Numerosissime colonie sorsero tra i monti, numerose ville apersero i loro cancelli in estate per ospitare masse di bambini che, accompagnati dai genitori, venivano a passare le vacanze in quei luoghi. Gli industriali e la borghesia abbandonarono cos\u00ec la Brianza e vennero sul Lago Maggiore.\nLe ville premenesi pi\u00f9 celebri di questo periodo sono Villa Bernocchi, residenza della famiglia di Antonio Bernocchi e oggi sede del noto premio letterario, Villa Bonomi, Villa Giulia e Villa Mangiagalli; quest'ultima fu residenza del dottor Luigi Mangiagalli, fondatore dell'omonimo ospedale di Milano.\nNel 1926 venne aperta la ferrovia Intra-Premeno. Nel 1895 venne inaugurato un campo da tennis in erba, fondato da alcuni villeggianti inglesi, desiderosi di giocare a tennis anche lontano dall'Inghilterra. In seguito venne trasformato in un campo in terra battuta nel 1926. Venne inaugurato anche, sempre nel periodo della \"Belle \u00e9poque giolittiana\", un campo da golf, in localit\u00e0 Pian di Sole.\nFu proprio in quel periodo che Premeno crebbe a tal punto che una sola chiesa non sarebbe pi\u00f9 bastata; fu cos\u00ec edificata, proprio negli anni del secondo conflitto mondiale, la grande chiesa di Santa Margherita, patrona di Premeno, che poteva contenere circa 500 persone, contro le 150 della vecchia chiesa, ora sconsacrata e usata come cinematografo.\nGeografia antropica.\nPremeno dista da Verbania circa 12\u00a0km; la strada che dal capoluogo di provincia porta al paese era un tempo la sede dei binari della ferrovia Intra-Premeno e le carrozze che salivano utilizzavano una stradina che \u00e8 oggi usata solo da alcuni conoscitori della zona; in alcuni tratti essa non \u00e8 pi\u00f9 nemmeno transitabile con un mezzo a motore.\nIl comune \u00e8 diviso in diverse frazioni: Pollino, Pian di Sole ed Esio; il paese vero e proprio \u00e8 situato ad una quota compresa tra i 780 e i 900 metri s.l.m.\nPremeno.\nIl capoluogo conta circa 750 abitanti, che per effetto dei villeggianti salgono circa a 2000 tra luglio ed agosto.&lt;br&gt;\nIl paese \u00e8 attraversato dalla strada provinciale Intra - Pianacavallo, in parte ricavata dalla vecchia sede ferroviaria e dalle vecchie mulattiere montane. Nel 2006 il paese \u00e8 stato anche ristrutturato \nPollino.\nLa storia di Pollino ha inizio nel 1842, quando Teresa Tamborini e Cippo Perelli Cippo stanziarono 4.000 lire milanesi per la costruzione di una cappella sotto la parrocchia premense. La chiesa fu eretta in memoria di San Rocco e nel 1888 acquist\u00f2 il titolo di Oratorio. Prima di essere frazione di Premeno Pollino apparteneva a Ghiffa e solo successivamente divenne propriet\u00e0 di Premeno per ragioni territoriali.\nPollino dista circa 1,5\u00a0km da Premeno ed \u00e8 situato ad una quota leggermente inferiore (700\u2013750 m s.l.m.); si estende lungo la strada principale, con numerose ville e case rurali, in maggior parte ristrutturate.\nPian di Sole.\nIl centro storico \u00e8 attraversato dalla strada provinciale che collega Intra con Colle, localit\u00e0 del comune di Oggebbio; seguendo questa strada, dopo circa 2\u00a0km si arriva alla frazione chiamata Pian di Sole. Vi sono due vie alternative: la strada del Tornicco, luogo panoramico e paesaggistico interessante, dove si trova una fonte di acqua minerale non potabilizzata, e la strada pedonale che corre parallela alla provinciale, percorribile solo a piedi. Dalla piazza principale proseguendo per Corso Italia si raggiunge prima l'eliporto e una piccola stazione sciistica, costituita da due sciovie (3\u00a0km di piste) con baita adiacente per il ristoro.\nImboccando invece Via Pineta si incontra la Chiesa Madonna della Vittoria e successivamente il campo da golf a 9 buche, inaugurato nel 1966.\nEsio.\nEsio (\"ies\", nel dialetto locale), sito a una quota di 700 m s.l.m., \u00e8 la frazione di Premeno che pi\u00f9 si distacca dal centro storico, infatti formava un comune indipendente fino al 1927. La localit\u00e0 nacque come comunit\u00e0 indipendente intorno al XVII secolo e nel corso della sua storia non ha mai sentito l'influenza del turismo, bench\u00e9 fosse un'importante zona di scambio per i paesi delle valli: fino ai primi del '900 erano presenti diverse osterie, per poter ospitare i viandanti che attraversavano la valle. Il paese conta circa 150-200 abitanti ed \u00e8 composto da case in pietra e viottoli stretti. \nSport invernali.\nPian di Sole \u00e8 una piccola stazione sciistica, costituita da due skilift, denominati \"Rieno\" e \"Baby Genzianella\", realizzati dalla ditta Leitner nel 1982. Pur trovandosi ad una quota molto modesta la localit\u00e0 \u00e8 riuscita a sopravvivere, nonostante, in particolare negli anni Novanta, frequenti annate povere di neve. Nel terzo millennio la localit\u00e0 ha aderito al progetto Neveazzurra, dal quale \u00e8 nata una maggior collaborazione tra le localit\u00e0 invernali del VCO. La piccola stazione si \u00e8 anche dotata di un buon impianto di innevamento artificiale, comprensivo di 6 cannoni a bassa pressione. Grazie a quest'investimento la localit\u00e0 \u00e8 riuscita a garantire l'apertura anche in inverni poco nevosi.\nDurante la stagione 2008-2009, grazie all'abbondante innevamento, la localit\u00e0 \u00e8 stata in grado di ospitare alcuni allenamenti della Nazionale italiana di slalom speciale, con la presenza di atleti del calibro di Giorgio Rocca, Giuliano Razzoli e Manfred M\u00f6lgg.\nPiste di sci alpino.\nPiste servite della sciovia \"Baby Genzianella\"\nPiste servite dalla sciovia \"Rieno\"\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2018 la popolazione straniera era di 31 persone, pari al 4,2% della popolazione totale. Le nazionalit\u00e0 maggiormente rappresentate erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione montana dei comuni di Arizzano, Premeno e Vignone."}
{"id": "34178", "revid": "1354930", "url": "https://it.wikipedia.org/wiki?curid=34178", "title": "Premia", "text": "Premia (\"Premia\" in dialetto ossolano, anche \"Prem\" e - anticamente - \"Z' Plattu\", in walser) \u00e8 un comune italiano di 546 abitanti della provincia del Verbano-Cusio-Ossola in Piemonte.\nSi trova in Valle Antigorio, una delle diramazioni della Val d'Ossola, lungo la via che conduce in Val Formazza.\nStoria.\nIl toponimo potrebbe trarre le sue origini dalla base latina \"proedium\" ovvero fondo rustico, podere. Una tradizione sostiene che anticamente una frazione denominata Premia sorgesse tra Pioda e Rozzaro, ove attualmente \u00e8 ubicato il campo sportivo di calcio, e fosse stata seppellita da una frana. Questa localit\u00e0, dove tra l'altro vennero rinvenute delle tombe databili all'et\u00e0 augustea ed un mulino a mano di epoca preromana, \u00e8 ancora chiamata \"Prem\". La frazione venne poi ricostruita pi\u00f9 a nord ove \u00e8 l'attuale capoluogo del Comune.\nCome molti altri comuni montani, Premia ha subito uno spopolamento che dal 1921 ad oggi ha visto pi\u00f9 che dimezzare la popolazione residente.\nNel 1928 a Premia vennero aggregati i gi\u00e0 comuni autonomi di origine walser di Salecchio e Agaro, a seguito del regio decreto 6 settembre 1928 n\u00b0 2130, in vigore dal 16 ottobre successivo.\nIl 7 maggio 1929 ricevette la frazione di Crego fino ad allora nel territorio di Crodo, e successivamente nel 1937, per compensazione, Premia cedette una parte del proprio territorio alla stessa Crodo.\nIl 6 dicembre 1907 un premiese perse la vita nella pi\u00f9 grave sciagura mineraria mai avvenuta negli Stati Uniti d'America, verificatasi a Monongah, nella Virginia Occidentale.\nMonumenti e luoghi d'interesse.\nAree naturali.\nNella localit\u00e0 di Uriezzo si possono visitare i suggestivi e antichissimi \"Orridi\", insenature scavate dall'erosione delle acque di fusione dei ghiacciai della Valle Antigorio in ere remote.\nGli orridi visitabili sono tre, denominati Orrido Sud (il pi\u00f9 spettacolare, profondo oltre 20 metri), Orrido Nord-Est, e Orrido Ovest.\nLa peculiarit\u00e0 degli Orridi consiste nel fatto che il torrente che li ha modellati ora non percorre pi\u00f9 queste strette incisioni, pertanto \u00e8 possibile percorrerli a piedi. L'Orrido Nord-Est, in alcuni punti molto stretto, \u00e8 lungo circa 100 metri e profondo una decina; quello Ovest \u00e8 formato da due tratti distinti mentre quello Sud, detto \u201cTomba d'Uriezzo\u201d, \u00e8 lungo 150 metri e si pu\u00f2 raggiungere da tre direzioni: da un sentiero che parte dalla localit\u00e0 Verampio, raggiungibile dopo Crodo sulla destra o dalla Chiesa Monumentale di Baceno seguendo la mulattiera che scende fino alla frazione; da un sentiero che parte dalla statale prima di Pioda e scende verso Uriezzo. Per il terzo itinerario si percorre la strada che inizia sotto Premia e prosegue, in direzione Crego-Uriezzo, nella gola di Balmafredda, dove la valle si restringe tra due imponenti bastioni rocciosi, sino a raggiungere il caratteristico oratorio di Santa Lucia. L'Orrido \u00e8 formato dalle incredibili sinuosit\u00e0 di quattro grandiose marmitte di origine fluvio-glaciale.\nLe terme.\nLa presenza di una sorgente di acqua calda a Premia, \u00e8 documentata da una bolla di Papa Paolo IV del 1556 . Tale documento, delimitando i confini della costituenda parrocchia di San Rocco di Premia, ne identificava il confine a sud con il \"rivo dell'acqua calda\".\nMiglior confine non poteva essere individuato, stante la presenza di un'inconsueta zona a canneto e dei vapori che si sprigionavano durante i periodi pi\u00f9 freddi.\nNel corso dei sondaggi per la progettazione di un impianto idroelettrico venne intercettato il percorso sotterraneo dell'acqua e portata in superficie se ne analizzarono le caratteristiche fisico-chimiche.\nL'acqua \u00e8 batteriologicamente pura, sgorga ad una temperatura di 42,5\u00a0\u00b0C, ha un PH di 7,67 ed ha un residuo fisso a 180\u00a0\u00b0C di 1414\u00a0mg/l ed \u00e8 classificata come \"acqua ipertermale, solfato calcica e ricca di minerali\" .\nL'acqua ipertermale calda di Premia \u00e8 un'acqua solfato calcica che trova particolari indicazioni nella patologia flogistica cronica delle prime vie aeree sia per l'azione fluidificante sulle secrezioni, sia per l'aumento dell'attivit\u00e0 ciliare e detergente delle mucose. \nLa sperimentazione condotta con l'acqua calda di Cadarese ha dimostrato l'efficacia della terapia inalatoria con quest'acqua solfato calcica nelle patologie prese in esame che \u00e8 risultata equiparabile a quella di Tabiano. \nInoltre l'acqua calda \u00e8 idonea all'impiego termale mediante metodiche balneo e fangoterapiche. La sua composizione chimica ne indica l'utilizzo a scopo terapeutico e riabilitativo in patologie di pertinenza reumatologica, ortopedica, traumatologica e dermatologica. Studi clinici hanno dimostrato la reale efficacia di queste acque nelle patologie degenerative, infiammatorie e traumatiche dell'apparato osteo-artro-muscolare. A livello cutaneo le azioni specifiche sono legate all'attivit\u00e0 cheratoplastica (eczemi, processi umidi, piaghe torpide) e che si rivelano particolarmente utili nella psoriasi e nelle patologie discheratosiche in generale .\nSociet\u00e0.\nEvoluzione demografica.\nl'1,2% della popolazione si dichiara di madrelingua walser.\nEconomia.\nPremia ha sviluppato una vocazione turistica grazie alla realizzazione di un moderno impianto termale che sfrutta le propriet\u00e0 di una sorgente naturale di acqua calda.\nLa sorgente sgorga nelle vicinanze della localit\u00e0 Longia. Il complesso termale \u00e8 stato aperto il 1\u00ba agosto 2008.\nAll'interno del comune si trovano numerosi siti per la coltivazione/escavazione della pietra naturale serizzo, utilizzabile per numerose applicazioni (edilizia, arredo, ornamenti, ecc.).\nVenne fondata nel 1808 da Don Giovanni Bartolomeo Toietti, parroco del paese, l'antica fabbrica della ceramica di Premia che funzion\u00f2 sino al 1862. Si producevano dapprima stoviglie per uso comune, poi manufatti di maggior pregio decorati finemente.\nAmministrazione.\nAltre informazioni amministrative.\nFa parte dell'unione montana di comuni Alta Ossola."}
{"id": "34179", "revid": "125957672", "url": "https://it.wikipedia.org/wiki?curid=34179", "title": "Premosello-Chiovenda", "text": "Premosello-Chiovenda (\"Premusel\" in dialetto ossolano) \u00e8 un comune italiano di abitanti facente parte della provincia del Verbano-Cusio-Ossola in Piemonte. Parte del suo territorio \u00e8 compresa nel Parco Nazionale della Val Grande.\nL'antico nome di Premosello venne trasformato col in Premosello-Chiovenda in onore del giurista Giuseppe Chiovenda (Premosello, 1872-1937).\nLa localit\u00e0 \u00e8 meta di escursionismo alpino.\nStoria.\nL'eccidio di Premosello.\nIl 29 agosto 1944, un'azione di rappresaglia delle truppe tedesche port\u00f2 all'uccisione di cinque persone.\nMonumenti e luoghi d'interesse.\nNel paese sono degni di nota:\nGeografia antropica.\nFrazioni.\nNel territorio comunale sono comprese le frazioni di Capraga, Colloro e Cuzzago (comune autonomo fino al 1928).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione di comuni montana delle Valli dell'Ossola."}
{"id": "34180", "revid": "1354930", "url": "https://it.wikipedia.org/wiki?curid=34180", "title": "Quarna Sopra", "text": "Quarna Sopra (\"Quarn\u00e0 Dzora\" in piemontese, \"Quarna 'd Sora\" in dialetto ossolano) \u00e8 un comune italiano di 256 abitanti della provincia del Verbano-Cusio-Ossola in Piemonte.\nGeografia fisica.\nDa Omegna si raggiunge il paese di Quarna Sopra superando un dislivello di oltre 500 metri percorrendo una strada di montagna che si snoda per 8\u00a0km. Il paese \u00e8 dominato da nord dal Monte Mazzocone (1.424 m).\nDalla localit\u00e0 Belvedere, pi\u00f9 precisamente dall'area dell'ex tiro al piattello, si apre l'ampio panorama del Lago d'Orta e della pianura sottostante fino a Novara e nelle giornate pi\u00f9 limpide si possono intravedere persino i rilievi dell'Appennino ligure.\nStoria.\nI primi documenti che attestano con certezza la presenza di un nucleo abitato, risalgono al XII secolo. In quel periodo gli abitanti erano dediti all'allevamento del bestiame, alla coltivazione della segale ed alle attivit\u00e0 silvo-pastorali tipiche delle regioni alpine, che si sono protratte ininterrottamente fino alla fine degli anni '40 del XX secolo.\nIl centro storico del paese \u00e8 situato a Nord nell'attuale configurazione urbana, precisamente nella zona chiamata \"Cantun Zura\". Centro di questa zona \u00e8 la Piazza Pasquer ove un tempo si svolgeva la \"credenza\" o consiglio degli anziani, ove si affaccia la chiesetta di S. Rocco risalente al XIV secolo. Altri oratori e cappellette devozionali sorsero un po' ovunque, sia nel centro abitato che lungo i sentieri di campagna. La chiesa parrocchiale, dedicata a S. Stefano, venne eretta nel 1517.\nQui agli inizi del settecento fu installato dalla bottega Serassi un grande organo, ristrutturato mezzo secolo pi\u00f9 tardi dai fratelli Mentasti di Novara, riconosciuto tra i primi del Piemonte per dimensioni ed importanza.\nAlla fine dell'Ottocento inizi\u00f2 a svilupparsi l'artigianato del legno, fino a raggiungere, verso la met\u00e0 degli anni 1960, la considerevole cifra di circa 54 piccole aziende. Ora quest'attivit\u00e0 \u00e8 praticamente scomparsa. In paese \u00e8 nata nel 1989, una libreria antiquaria che si occupa principalmente di libri relativi a viaggi, esplorazioni, montagna e cultura alpina.\nDurante il fascismo il Paese fu unito a Quarna Sotto con il semplice nome di \"Quarna\"; otto donne locali contestarono quest'unione forzata dei due comuni, per questo vennero incarcerate per un mese.\nPaese dipinto.\nNel 2017 due artisti (Andrea Mandalari e Maurizio D'Angi\u00f2) iniziarono a dipingere sui muri delle case, in accordo con i proprietari, due grossi murales. Dall'interesse suscitato dalla popolazione e dall'entusiasmo dell'amministrazione comunale viene organizzato nell'estate 2018 il Primo Festival del Muro Dipinto. Dal 6 al 12 agosto 2018 sei artisti (tra cui lo stesso Mandalari) si sono cimentati nella realizzazione di sei nuovi murales e un mosaico in trencad\u00ecs. A completare l'atmosfera del festival la presenza di musicisti durante il giorno e la tradizionale festa del paese.\nQuarna Sopra conta dopo il Festival del 2019 14 murales e 2 mosaici.\nIl Festival del Muro dipinto del 2020 svolto dal 8 al 15 agosto ha portato 8 murales.\nQuarna paese dipinto presenta un percorso artistico di 24 dipinti, un museo a cielo aperto fra le vie del piccoli borgo montano.\nCultura.\nEventi.\nSono presenti inoltre diverse associazioni: l'Associazione Turistica Pro Quarna Sopra che si occupa dell'organizzazioni di eventi per ravvivare il paese; la banda musicale \"Egidio Rampone\" di Quarna Sotto sempre presente nelle occasioni di festa; il Gruppo Alpini; i pescatori delle Quarne con sede a Quarna Sotto presso il laghetto di Vorio; l'AIB (Associazione Incendi Boschivi) che ha il compito di spegnere i focolai che talvolta si presentano sulle montagne circostanti e di ripulire i boschi dai rifiuti o liberare i sentieri interrotti da frane o alberi; la Polisportiva quarnese, attiva nell'ambito sportivo; il gruppo folkloristico \"Matai d'c\u00e0 noscta\", che vuole ricordare e diffondere in tutto il mondo le antiche tradizioni di Quarna Sopra.\nTranquillo durante il periodo invernale, in estate Quarna Sopra diventa meta ambita di turisti ed escursionisti anche d'oltralpe.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAppartenenza ad enti locali sovracomunali.\nIl comune faceva parte della Comunit\u00e0 montana Due Laghi, Cusio Mottarone e Val Strona, soppressa nel 2012. Successivamente, fino al termine del 2020, ha fatto parte dell'Unione montana della Valle Strona e delle Quarne. Dal 1\u00ba gennaio 2021, \u00e8 entrata a far parte dell'Unione montana del Cusio e del Mottarone."}
{"id": "34181", "revid": "1354930", "url": "https://it.wikipedia.org/wiki?curid=34181", "title": "Quarna Sotto", "text": "Quarna Sotto (\"Quarn\u00e0 'd Sota\" in piemontese, \"Quarna de Sot\" in lombardo) \u00e8 un comune italiano di 365 abitanti nella provincia del Verbano-Cusio-Ossola situato sulle montagne soprastanti la citt\u00e0 di Omegna. \u00c8 detto \"Paese della musica\" per la secolare produzione di strumenti musicali a fiato.\nMonumenti e luoghi d'interesse.\nArchitetture religiose.\nL'abitato si raccoglie intorno alla chiesa parrocchiale di San Nicolao ampliata nel XVIII secolo sulle fondamenta di un altro edificio sacro preesistente ma di datazione non chiara. All'interno spicca l'altare maggiore in marmi policromi, notevole anche l'organo aggiunto successivamente nel 1837 in sostituzione di quello originario, opera del varesino Luigi Maroni Biroldi.\nSu via Varallo, che conduce agli alpeggi, si trova il seicentesco Oratorio del Saliente che fu affrescato all'inizio del XIX secolo da Giovanni Avondo.\nLuoghi naturali.\nNel 1970 fu terminata la strada carrozzabile che porta all'alpe Camasca, il pi\u00f9 vasto e bell'alpeggio di Quarna Sotto. Esso \u00e8 la sede dei festeggiamenti di San Rocco, le cui origini derivano dalla festa di Sant'Egidio, organizzata nei primi anni del Novecento da Egidio Rampone, titolare della prestigiosa fabbrica di strumenti a fiato, per celebrare il suo onomastico. La festa fu poi spostata al 16 agosto e ancora oggi \u00e8 un appuntamento sentito dai quarnesi.\nL'alpe Camasca fu anche sede del primo (e maggiore) lancio armi e munizioni da parte di quadrimotori statunitensi (18 gennaio 1945), la localit\u00e0 fu scelta in quanto sede stabile, fin dal 1943, di un gruppo di partigiani. Nel 1944 tutte le baite dell'alpe furono date alle fiamme decretando la fine delle tradizionali attivit\u00e0 di coltivazione e allevamento dell'alpeggio dove, fino a quell'epoca, gran parte della popolazione di Quarna Sotto trascorreva i mesi estivi. Attualmente l'alpe \u00e8 percorsa da numerosi sentieri per escursioni tra le quali la salita alla Massa del Turlo e al Monte Croce.\nCultura.\nLa tradizione musicale.\nNella prima met\u00e0 del XIX secolo, su iniziativa di alcuni artigiani che avevano appreso il mestiere a Milano, prese avvio a Quarna Sotto la produzione di strumenti a fiato. Nel 1818 venne fondata la ditta Agostino Rampone, che nel 1910 assunse il nome di \"Ditte Riunite Agostino Rampone e Giovan Battista Cazzani\", poi Rampone &amp; Cazzani, tuttora in attivit\u00e0. Attualmente condotta dalla famiglia Zolla, discendente del ramo Rampone, opera in un'unica sede a Quarna Sotto e, rifacendosi all'antica tradizione, si dedica alla costruzione a mano di strumenti musicali.\nNel paese \u00e8 attivo il corpo musicale \"Comm. Egidio Rampone\", nato nel 1906 sulla scia della gi\u00e0 esistenti \"Societ\u00e0 Filarmonica\" di Quarna Sopra e del corpo musicale \"S. Cecilia\" di Omegna. Da allora, \u00e8 sempre presente nei momenti di svago e della vita celebrativa della comunit\u00e0, oltre che essere un'espressione di cultura. Ha inoltre contribuito alla crescita della sensibilit\u00e0 musicale della popolazione, in particolare con l'istituzione nel 1986 della scuola di musica intitolata al maestro Giovanni Rampone, che ancora oggi si impegna a formare i ragazzi nell'et\u00e0 della scuola primaria e media, insegnando l'uso di uno strumento musicale e impartendo le nozioni teoriche del linguaggio musicale.\nDal 1980, il paese ospita la rassegna musicale \"Quarna, un paese per la musica\", che ogni anno porta tra le vie quarnesi la musica dal vivo di artisti di fama internazionale e meno noti, e offre eventi di musica jazz, classica, bandistica, contemporanea.\nMuseo.\n\u00c8 possibile visitare il \"Museo etnografico e dello strumento musicale a fiato\" dedicato all'argomento, in cui sono esposti strumenti musicali e vengono illustrate le tecniche artigianali di costruzione.\nIl \"buen ritiro\" di Carlo Casanova.\nQuarna Sotto fu il \"buen ritiro\" del pittore acquafortista Carlo Casanova, che scopr\u00ec nella primavera del 1903; da allora l'artista trascorse molti giorni nella natura bucolica del paese, dipingendo \"en plein air\" tra i boschi, gli alpeggi e le amate betulle. Soggiorn\u00f2 a lungo nella localit\u00e0 \"il Post\", sulla montagna Cerei che sovrasta il lago d'Orta.\nSfollato con la famiglia da Milano nel 1942, elesse Quarna a proprio domicilio, acquistando una casa rurale in localit\u00e0 \"Pradera\" da un cavatore di granito locale. Ristrutturata l'abitazione, vi visse sino alla primavera del 1950 quando spir\u00f2, al fianco della moglie Bianca Riva, poetessa, e delle figlie Fioranna e Luisella. Nella stessa casa di via Rampone, vive oggi il nipote del pittore. Le opere di Carlo Casanova si trovano nei musei di Milano, Firenze, Roma e Venezia, ma anche all'estero, tra cui Londra, Liegi, Buenos Aires, Lima, New York e Tokio, portando le nel mondo le immagini di Quarna. L'artista \u00e8 sepolto con la moglie e le figlie nel locale camposanto.\nLa tomba di Enrico Cecchetti.\nPer desiderio del nipote prof. Giorgio Cecchetti, fondatore ed ex Presidente del locale \"Museo etnografico e dello strumento musicale a fiato\", riposano nel piccolo cimitero di Quarna Sotto situato all'ingresso del paese, le spoglie di Enrico Cecchetti, celebre coreografo italiano del Novecento. La tomba \u00e8 meta di ballerini, coreografi e studiosi della danza che giungono da ogni parte del mondo.\nInfrastrutture e trasporti.\nQuarna Sotto \u00e8 raggiunta dalla Strada Provinciale 51 detta \"delle Quarne\".\nL'autolinea Omegna-Quarna la collega con Omegna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 montana Due Laghi, Cusio Mottarone e Val Strona, soppressa nel 2012. Ora fa parte dell'unione montana della Valle Strona e delle Quarne."}
{"id": "34182", "revid": "1354930", "url": "https://it.wikipedia.org/wiki?curid=34182", "title": "Re (Italia)", "text": "Re (; \"Re\" in lombardo e in dialetto ossolano) \u00e8 un comune italiano di 690 abitanti della provincia del Verbano-Cusio-Ossola in Piemonte.\nIl paese \u00e8 noto per la presenza di un importante santuario dedicato alla Madonna del Latte eretto a seguito del miracolo ivi avvenuto nel 1494. Da allora l'effigie della Vergine \u00e8 nota come \"Madonna di Re\".\nDetiene, insieme a Ne (GE) e Vo' (PD), il record del nome di comune italiano pi\u00f9 corto.\nGeografia fisica.\nRe si trova a circa 700 metri s.l.m., ultimo comune della Val Vigezzo prima del confine svizzero distante circa 7\u00a0km. Oltre all'abitato principale, raccolto intorno al santuario, sulla sponda sinistra del torrente Melezzo, il comune conta altre frazioni poste ad altitudini diverse.\nAppena sopra il capoluogo si trova la frazione di Folsogno affacciata sulla valle. Muovendosi da ovest a est sulla SS337, superato l'abitato di Re la valle comincia a stringersi diventando quasi una gola. Dopo circa un chilometro si incontra la frazione Meis, che conta pochissimi abitanti nel periodo invernale; dalla frazione parte una diramazione della strada statale che porta alle frazione di Dissimo e Olgia, ultimi centri abitati della valle. Sul versante sud, di fronte a queste frazioni, si staglia l'imponente figura rocciosa del monte Gridone la cui vetta raggiunge i 2.188 metri. La frazione Ponte Ribellasca \u00e8 sede della frontiera italiana.\nLe montagne circostanti sono ricoperte da boschi di faggi, pini e larici che nella stagione propizia sono meta di cercatori di funghi. Tra i boschi ci sono numerosi pascoli per l'allevamento e prati per taglio del fieno che veniva trasportato a spalla con le tipiche gerle. Sui versanti delle montagne non \u00e8 raro imbattersi anche nei ruminanti che popolano la valle come ad esempio cervi e camosci.\nStoria.\nIl comune attuale nasce dall'aggregazione al comune di Re dei soppressi comuni di Folsogno, Dissimo, Olgia e Villette nel 1928; successivamente, nel 1957, Villette riottenne l'autonomia. Nell'estate del 1978 la valle solcata dal torrente Melezzo \u00e8 stata teatro di una tragica alluvione che .\nLa celebre linea ferroviaria panoramica Vigezzina-Centovallina, che da Domodossola giunge fino a Locarno, \u00e8 stata gravemente danneggiata e in alcuni tratti si \u00e8 dovuto procedere a una completa ricostruzione , tanto che per parecchio tempo la tratta \u00e8 stata coperta con pullman sostitutivi.\nAnche la SS337, che attraversa la valle portando ogni giorno decine di \"frontalieri\" sul posto di lavoro nel Locarnese, ha subito importanti opere di ripristino, tra cui la costruzione di due nuovi ponti.\nInfrastrutture e trasporti.\nNel comune di Re esistono tre stazioni ferroviarie sulla linea Domodossola - Locarno:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nNOTA: la voce partito \u00e8 da intendersi come partito di appartenenza del sindaco non necessariamente degli aderenti alle liste nel quale sono stati eletti che furono di coalizione fino al 1995, civiche dal 1995 al 2014 e ancora di coalizione dal 2014 a oggi. La fonte \u00e8 l'archivio storico dei pubblici amministratori del Ministero dell'Interno, integrata con fonti ufficiali dei partiti.\nFa parte dell'unione montana di comuni della Valle Vigezzo."}
{"id": "34183", "revid": "1354930", "url": "https://it.wikipedia.org/wiki?curid=34183", "title": "San Bernardino Verbano", "text": "San Bernardino Verbano (\"Santin\" in lombardo; \"San Bernardin Verban\" in piemontese) \u00e8 un comune italiano sparso di abitanti della provincia del Verbano-Cusio-Ossola in Piemonte.\nParte del suo territorio \u00e8 compresa nel Parco Nazionale della Val Grande.\nStoria.\nIl comune di San Bernardino Verbano fu formato nel 1928, con Regio Decreto del 13 settembre, dall'unione dei preesistenti comuni di Bieno, Santino e Rovegro.\nLa sede municipale fu stabilita nella frazione centrale di Santino. Sin dal XV secolo il feudo di Rovegro insieme a Suna fu infeudato ai Moriggia di Milano.\nDal momento che il paesino \u00e8 stato coinvolto nel tragico rastrellamento del giugno 1944, su un muro della stazione della Forestale \u00e8 stata posta una targa commemorativa a Maria Peron, infermiera partigiana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione montana di comuni Valgrande e del Lago di Mergozzo."}
{"id": "34184", "revid": "1354930", "url": "https://it.wikipedia.org/wiki?curid=34184", "title": "Santa Maria Maggiore (Italia)", "text": "Santa Maria Maggiore (\"Santa Mar\u00eca\" in dialetto ossolano) \u00e8 un comune italiano di abitanti della provincia del Verbano-Cusio-Ossola. \u00c8 il centro pi\u00f9 importante della Val Vigezzo, situata nell'apice settentrionale del Piemonte, tra il Cantone Ticino (Svizzera) e il Lago Maggiore. Parte del suo territorio \u00e8 compreso nel Parco nazionale della Val Grande.\nComprende anche i territori delle frazioni di Crana e Buttogno.\nOggi il borgo \u00e8 un'affermata localit\u00e0 turistica montana, riconosciuta come Bandiera arancione dal Touring Club italiano. \u00c8 nota soprattutto per alcune iniziative di particolare successo come il Raduno internazionale dello Spazzacamino (il primo fine settimana di settembre) e i Mercatini di Natale (nel periodo del ponte dell'Immacolata).\nGeografia fisica.\nSanta Maria Maggiore \u00e8 il comune pi\u00f9 esteso della Valle Vigezzo, una delle valli dell'Ossola, situata nella parte settentrionale del Piemonte, tra le Alpi Lepontine, ad una trentina di chilometri di distanza da Locarno (Svizzera) e Cannobio, entrambe sul Lago Maggiore, e ad una ventina di chilometri da Domodossola.\nLa Valle Vigezzo \u00e8 un vasto altipiano che supera di poco gli 800 metri di quota ed \u00e8 l'unica tra le vallate ossolane ad essere longitudinale. Dal centro di Santa Maria Maggiore \u00e8 possibile ammirare, oltre alle vicine montagne della vallata, come la Pioda di Crana e il Pizzo la Scheggia, anche la catena del Monte Rosa. A lato del borgo scorre il Melezzo Orientale, fiume che trae la sua origine dalla Pioda di Crana e percorre la valle Vigezzo fino ad arrivare nelle Centovalli (Svizzera) per poi confluire nel torrente Maggia, affluente diretto del Lago Maggiore. Parte del territorio di Santa Maria Maggiore \u00e8 compreso nel Parco nazionale della Val Grande.\nPer quanto riguarda la fauna, tra gli uccelli, si possono ricordare l'aquila reale, il falco pellegrino, il gallo forcello, il francolino di monte e il gufo reale. Degni di nota sono anche le diverse specie di picchi, fra cui il picchio nero, e alcuni passeriformi come il lu\u00ec bianco e l'averla piccola. Tra gli erbivori \u00e8 considerevole la presenza di camosci e caprioli. Volpe, faina, martora, tasso e donnola sono i rappresentanti pi\u00f9 significativi tra i carnivori.\nPer quanto riguarda la flora sono significative le conifere, gli abeti e i faggi.\nStoria.\nIl primo insediamento certo nel territorio dell'attuale Santa Maria Maggiore risale all'epoca romana ed \u00e8 attestato da ritrovamenti tombali del I secolo dopo Cristo. Durante uno scavo eseguito per la realizzazione di conduttore di acque potabili nel 1971 si rinvenne, alla profondit\u00e0 di un metro e mezzo, una grossa lastra e sotto di essa dei materiali appartenenti ad un corredo funebre: un'olpe di pasta rossiccia, un poculo (bicchiere) di pasta nera, una coppetta di pasta nera, una coppetta di pasta giallognola, frammenti di coppette e di ampolle. Successivamente la zona divenne disabitata a causa probabilmente della frequenti inondazioni del fiume Melezzo (che scorreva pi\u00f9 in superficie). Il clero di Domodossola (alla cui Pieve Santa Maria Maggiore apparteneva) fond\u00f2 attorno al IV-V secolo la chiesa di Santa Maria Maggiore, in una zona che permaneva disabitata ma che era comunque ritenuta \"strategica\" in quanto ugualmente distante dai vari paesi della Valle.\nSolo nel secolo XIII sorsero le prime abitazioni attorno alla chiesa. Oltre ai sacerdoti abitavano attorno alla chiesa anche i notai della Valle. Con il tempo la popolazione aument\u00f2: una pergamena del 1267 attesta che allora a Santa Maria abitavano 12 famiglie. Nel XIV secolo si stabil\u00ec a Santa Maria Maggiore, nelle vicinanze della chiesa, il podest\u00e0 della Valle, richiamando cos\u00ec un maggior numero di abitanti. Verso la fine del '400 i membri di sette famiglie craveggesi, denominate poi, \"Sette casate\" si trasferirono a Santa Maria Maggiore: Balconi, Menabene, Rossi, Farina, Mellerio, Borgnis e Simonis. In questo periodo il paese era ancora chiamato \"Santa Maria\", l'appellativo \"maggiore\" fu aggiunto nella seconda met\u00e0 del '500 per l'importanza religiosa e civile assunta dal borgo.\nPer molto tempo, tuttavia, Santa Maria Maggiore rimase frazione di Crana, solo nel 1804 venne eretto il comune di Santa Maria Maggiore e Crana, e ad esso furono uniti nel 1928 il comune di Buttogno e quelli in seguito ricostituiti di Craveggia e Toceno.\nMonumenti e luoghi d'interesse.\nChiesa Parrocchiale di Maria Santissima Assunta.\nCostituita da una sola ampia navata \u00e8 considerata la chiesa pi\u00f9 bella e grandiosa dell'Ossola insieme a quella di Domodossola e della vicina Craveggia. L'interno \u00e8 decorato con affreschi di due importanti pittori vigezzini quali Lorenzo Peretti di Buttogno e Giuseppe Mattia Borgnis di Craveggia, considerati i padri indiscussi dell'affresco vigezzino.\nChiese di San Giovanni Evangelista e di San Rocco.\nSi trovano nella frazione Crana, lungo la strada che collega Santa Maria Maggiore con il vicino comune di Toceno. Si tratta di due chiese intersecate e caratterizzate da stili distinti: la Chiesa di San Giovanni Evangelista e l'Oratorio di San Rocco.\nLa chiesa di San Giovanni Evangelista, pi\u00f9 ampia, risale al 1483, anche se venne quasi completamente riedificata nel 1744. L'intera spesa per la costruzione della chiesa fu sostenuta da Gian Paolo Feminis, inventore dell'Acqua di Colonia originario di Crana. L'altare maggiore della chiesa ospita una pala d'altare del XVII secolo raffigurante san Giovanni Battista e la Vergine. L'affresco della cupola, risalente al 1745, \u00e8 considerato tra le opere migliori del pittore craveggese Giuseppe Mattia Borgnis. Sono del Borgnis anche gli ovali del corpo della chiesa con i santi Defendente, Bernardo da Mentone, Sebastiano e Vittore.\nL'oratorio di San Rocco, pi\u00f9 piccolo rispetto alla chiesa di san Giovanni Evangelista, fu costruito per ex voto dalla popolazione di Crana per lo scampato pericolo da una terribile ondata di peste del 1529-1530. L'interno dell'oratorio \u00e8 interamente affrescato dal pittore lombardo del XVI secolo Giovanni Battista da Legnano, che ha dipinto dodici scene sulla vita di San Rocco.\nChiesa di San Lorenzo a Buttogno.\nSorge alle porte di Buttogno, frazione di Santa Maria Maggiore situata su un soleggiato e panoramico terrazzamento alluvionale. L'attuale chiesa risale alla met\u00e0 del '600, il piccolo portico \u00e8 del 1775 e il campanile del 1776. Oltre alle seicentesche cappelle laterali dedicate alla Beata Vergine della Mercede e al Santo Crocifisso \u00e8 degno di nota l'affresco del catino absidale raffigurante il trionfo di San Lorenzo, realizzato dal pittore vigezzino Lorenzo Peretti nel 1803. Gli affreschi del presbiterio (il martirio di san Lorenzo e il miracolo di sant'Antonio) sono invece di Carlo Giuseppe Peretti, figlio di Lorenzo, che segu\u00ec i cartoni preparativi del padre.\nTorre de Rubeis (o Torre Simonis).\nLa Torre, situata nel centro storico di Santa Maria Maggiore ed affacciata sulla Piazza Risorgimento, risale al XIV secolo. La potente famiglia de Rubeis, che contendeva ai de' Balchonus i remunerativi diritti di gestione dei trasporti, costru\u00ec la propria casa con torri e, per la sosta dei muli e dei cavalli, una stalla e un grande cortile circondato da un muro di pietra. La Torre rimase di propriet\u00e0 della famiglia de Rubeis fino alla loro estinzione nel '700 e pass\u00f2 alla famiglia Simonis attraverso la D. (domina) Maria Elizabeth de Rubeis (1681-1761), moglie del D. (dominus) Gio Battista de Simonis di Vallario. La Torre ospita oggi una collezione privata di 136 disegni che rappresentano rilievi e ricostruzioni delle antiche case della Valle Vigezzo. Nel periodo estivo vengono organizzate visite guidate a cura del FAI.\nVilla Antonia.\nVilla Antonia, costruita nel XVIII secolo dalla famiglia Rossetti, \u00e8 attualmente la sede del comune. I primi proprietari decisero di costruire la villa ispirandosi agli edifici transalpini, con un tetto spiovente e i tasselli sottogronda decorati. Inoltre, essendo pittori, arricchirono la loro abitazione con diversi affreschi e l'adornarono molto: sono pregevoli in particolar modo i vetri piombati dipinti con motivi naturalistici e realizzati a Zurigo nel 1780. Il parco della villa \u00e8 caratterizzato da una collezione di faggi rossi che fanno contrasto cromatico con le altre essenze verdi. \u00c8 attualmente pubblico ed \u00e8 la sede di numerose iniziative organizzate dalla locale Pro Loco.\nMuseo internazionale dello spazzacamino.\nSanta Maria Maggiore ospita all'interno della settecentesca Villa Antonia, nel centro storico del paese, una realt\u00e0 unica in Italia: il Museo dello spazzacamino. Inaugurato nel 1983 e rinnovato nel 2005, il museo propone ai visitatori un originale percorso multisensoriale allo scoperta del duro lavoro dello spazzacamino che fu fondamentale per i vigezzini nel corso di diversi secoli (dal XVI al XX secolo).\nCasa mandamentale o vecchio municipio.\nIl vecchio municipio (o Casa mandamentale), situato nella centralissima piazza Risorgimento, era l'antica sede del Pretore della Valle Vigezzo. Successivamente ha ospitato il consiglio della Valle e il consiglio comunale. L'edificio \u00e8 decorato con colori geometrici ed \u00e8 composto da diverse parti di epoche diverse: la torretta laterale, con le vecchie prigioni, \u00e8 la parte pi\u00f9 antica, la piccola sala con gli archi a tutto sesto \u00e8 del XVII secolo, mentre la parte rivolta a sud \u00e8 del XIX secolo. Recentemente \u00e8 stato trasformato in un'area espositiva a disposizione del comune, che ogni anno organizza numerose mostre.\nScuola di Belle Arti Rossetti Valentini.\nSi trova nel centro storico di Santa Maria Maggiore, in via Rossetti Valentini 1. L'edificio scolastico, ottocentesco, risponde perfettamente ai canoni tipici dell'architettura vigezzina (si consideri, ad esempio, il caratteristico tetto in piode). La Scuola ospita un'esposizione permanente di opere dei pittori vigezzini dalla met\u00e0 del '700 a tutto il '900 (tra gli altri si possono ricordare in particolare Giacomo Rossetti, Enrico Cavalli, Giovanni Battista Ciolina, Gian Maria Rastellini, Maurizio Borgnis, i fratelli Silvio e Dario Giorgis, Lorenzo Peretti Junior e Carlo Fornara). La Scuola \u00e8 attiva dal 1869 e organizza ancora oggi corsi di pittura e di intarsio del legno. Tra i numerosi docenti e allievi della scuola, il pi\u00f9 noto \u00e8 probabilmente Carlo Fornara (1871-1968), per un certo periodo collaboratore di Giovanni Segantini e vicino alla corrente pittorica divisionista.\nCultura.\nProdotti tipici.\nAcqua di Colonia.\nGiovanni Paolo Feminis, nato a Crana (frazione di Santa Maria Maggiore) nel 1666 \u00e8 unanimemente considerato l'inventore dell'Acqua di Colonia. Feminis lasci\u00f2 la Valle da ragazzo ed emigr\u00f2 in Germania, prima a Rheinberg, poi a Magonza e infine a Colonia, dove apr\u00ec una distilleria, invent\u00f2 ed inizi\u00f2 a commerciare la sua \"aqua mirabilis\" (successivamente nota come Acqua di Colonia). La sua \"aqua\" era venduta come antidoto a diversi mali e fu riconosciuta efficace da diversi medici del tempo e dalla stessa Universit\u00e0 di Colonia. Feminis mor\u00ec a Colonia senza rivedere Santa Maria Maggiore, tuttavia fu benefattore di diverse opere in Valle Vigezzo, come la costruzione della chiesa parrocchiale di Santa Maria Maggiore e della chiesa di Crana. Giovanni Maria Farina, nato a Santa Maria Maggiore nel 1685 e lontano parente del Femminis, si dedic\u00f2 alla diffusione dell'Acqua di Colonia, attraverso la casa produttrice \"Johann Maria Farina - Gegen\u00fcber dem J\u00fclichs-Platz\", da lui fondata.\nCucina.\nFormaggi tipici.\nI formaggi tipici di Santa Maria Maggiore sono prodotti soprattutto dalla Latteria Vigezzina (situata in via Pittor Belcastro, nella zona del Centro del Fondo), che raccoglie e trasforma il latte prodotto dai soci di tutta la Valle Vigezzo. Tra i vari tipi di formaggi possiamo ricordare il Montagna (ottenuto da latte vaccino parzialmente scremato, dalla consistenza morbida e pastosa e dal sapore dolce e delicato), lo Spazzacamino (ottenuto da latte vaccino, dalla consistenza morbida, pastosa e fondente al palato, dal sapore dolce con sentore lievemente acidulo), la Pioda di Santa Maria Maggiore (ottenuta da latte caprino, dal sapore dolce, intenso e gradevole), lo \"Spress\" vigezzino (ottenuto da latte vaccino e latte caprino in proporzione non inferiore al trenta per cento, dalla consistenza pastosa, morbida e fondente al palato, dal sapore dolce con un delicato sentore caprino caratteristico). Nella cucina vigezzina questi formaggi sono tradizionalmente accompagnati dal Pane di Coimo, pane rustico dalla forma rotonda e quasi piatti, preparato con farina di segale integrale e farina di grano tenero e prodotto nell'omonimo paese, frazione della vicina Druogno.\nStinchett.\nGli \"Stinchett\", simili ai rund\u00ectt tipici di Malesco, sono un prodotto tipico della Valle Vigezzo, la cui peculiarit\u00e0 \u00e8 stata riconosciuta ufficialmente dal comune di Santa Maria Maggiore. Si tratta di una sfoglia molto sottile a base di farina ed acqua cotta velocemente su una piastra di ferro rovente e successivamente lievemente imburrata e salata. La preparazione degli Stinchett, piuttosto impegnativa, richiede un lungo periodo di riposo dell'impasto. Gli Stinchett vengono preparati durante tutte le feste che si tengono a Santa Maria Maggiore e negli altri paesi della Valle Vigezzo. In occasione della Rassegna \"Fuori di Zucca\" (il terzo fine settimana di ottobre) in piazza Risorgimento vengono preparati gli Stinchett alla zucca.\nEventi.\nMostra del capretto tipico vigezzino.\nConsiderata una mostra unica nel suo genere, si tiene ogni anno presso il Centro del Fondo di Santa Maria Maggiore la domenica precedente la Pasqua (domenica delle Palme) ed \u00e8 organizzata dall'Associazione Allevatori Agricoltori della Valle Vigezzo. All'interno della manifestazione vengono organizzate dimostrazioni di mungitura con prove aperte ai bambini fino a 12 anni. Durante la mostra viene allestito un mercatino in cui \u00e8 possibile acquistare prodotti tipici. Inoltre, in occasione della mostra alcuni ristoranti di Santa Maria Maggiore offrono dei pranzi tradizionali a base di capretto tipico.\nRassegna \"Sentieri e Pensieri\".\nNel mese di agosto si tiene in Piazza Risorgimento la Rassegna \"Sentieri e Pensieri\", una programmazione culturale firmata dal Salone Internazionale del Libro di Torino, caratterizzata da incontri, presentazioni di libri, concerti e reading a ingresso gratuito. Durante l'intera durata della manifestazione \u00e8 allestita una libreria dedicata sia ai libri trattati nella rassegna sia ad altri testi dedicati soprattutto alla storia locale, agli sport alpini e alla cultura montana. Alle passate edizioni di \"Sentieri e Pensieri\" hanno partecipato, tra gli altri, Annamaria Barbera, Luca Bianchini, Piero Chiambretti, Giuseppe Culicchia, Bruno Gambarotta, Nicolai Lilin, Antonio Lubrano, Darwin Pastorin, Eraldo Pecci, Benedetta Tobagi.\nRaduno internazionale degli spazzacamini.\nLa Valle Vigezzo \u00e8 nota, oltre che come Valle dei Pittori, anche come Valle degli Spazzacamini, per gli innumerevoli emigranti che nei secoli scorsi si sono dedicati a questo mestiere in varie parti d'Europa. Per ricordare questa tradizione legata ad un duro e faticoso lavoro ogni anno, nel primo fine settimana di settembre, si ritrovano a Santa Maria Maggiore pi\u00f9 di un migliaio di spazzacamini provenienti da ogni parte del mondo. Al ricordo di tutti coloro che si sono dedicati al mestiere nei secoli passati si uniscono i numerosi e gioiosi eventi di festa. Tra gli appuntamenti del Raduno \u00e8 opportuno ricordare la \"Notte nera\", organizzata il venerd\u00ec sera: negozi aperti fino a tarda ora, punti di degustazione allestiti per le vie del centro storico e varie bande e orchestre che suonano vari tipi di musica fino a tarda ora. L'evento principale del raduno \u00e8 la grande sfilata per le vie del paese della domenica mattina, cui assistono migliaia di turisti e appassionati. Per la sfilata dell'edizione 2014 del raduno sono accorse a Santa Maria Maggiore circa 30.000 persone. Il raduno del 2014 \u00e8 stato segnalato, tra i vari media, da: Ansa, Adnkronos, Rainews, TG1, Repubblica, Corriere, La Stampa, Vanity Fair, Il Post, Corriere di Novara, Cronaca Milano, Varese News, Ticino News, Eco Risveglio, Ossolanews. L'evento nel 2019 riceve l'attenzione internazionale grazie ad un articolo pubblicato dal New York Times che ha mandato dei reporter a documentare l'evento poi raccontato sul giornale.\nMostra bovina della Razza Bruna.\nSi tiene ogni anno presso il Centro del Fondo di Santa Maria Maggiore nel mese di ottobre, \u00e8 organizzata dall'Associazione Allevatori Agricoltori della Valle Vigezzo e dall'Associazione Provinciale Allevatori ed \u00e8 considerata la fiera zootecnica pi\u00f9 importante del Verbano Cusio Ossola. Durante l'esposizione \u00e8 possibile gustare i numerosi prodotti tipici (in particolare formaggi e salumi) e acquistare prodotti di artigianato.\nRassegna \"Fuori di Zucca\".\nSi tiene ogni anno il terzo fine settimana di ottobre nel centro storico di Santa Maria Maggiore. Il borgo si tinge di fantasiose decorazioni arancioni per celebrare il famoso ortaggio autunnale in due giorni di degustazioni, musica e laboratori dedicati bambini. Durante la rassegna \u00e8 possibile degustare gli Stinchett alla Zucca, variante autunnale della tipica specialit\u00e0 vigezzina. Inoltre in un apposito mercato vengono vendute zucche e altri prodotti stagionali della Valle Vigezzo. Nei due giorni della rassegna i ristoranti convenzionati di Santa Maria Maggiore propongono men\u00f9 a tema, dedicati alla zucca.\nMercatini di Natale.\nOgni anno, a ridosso del ponte dell'Immacolata, si tengono nelle vie del centro storico di Santa Maria Maggiore i mercatini di Natale. Composti da circa 200 bancarelle dal caratteristico tettuccio rosso, sono i pi\u00f9 grandi del Piemonte. Ogni anno \u00e8 presente ai mercatini una corposa rappresentativa dell'artigianato della Valle Vigezzo e del Verbano Cusio Ossola. Tra i prodotti tipici che si possono gustare durante questa iniziativa sono degni di nota gli Stinchett, sottilissime cialde a base di farina, arricchite da poco burro e da un pizzico di sale. Durante i mercatini il paese \u00e8 vestito a festa con un maestoso albero di Natale in Piazza Risorgimento e numerosi addobbi e installazioni luminose che valorizzano gli angoli suggestivi del centro storico. Durante la manifestazione diverse bande alpine e jazz suonano per le vie del borgo canti tipici natalizi, inoltre ogni anno si tengono la sfilata dei bovari del bernese, le esibizioni dei corni delle Alpi e diverse altre iniziative collaterali. \u00c8 stato calcolato che l'edizione 2013 dei Mercatini di Natale ha avuto circa 50.000 visitatori. All'edizione 2014 dei Mercatini hanno partecipato circa 100.000 visitatori. L'edizione del 2018 \u00e8 stata la ventesima.\nInfrastrutture e trasporti.\nNel territorio comunale sono presenti le seguenti stazioni ferroviarie lungo la linea Domodossola-Locarno:\nSi tratta di una storica linea ferroviaria (inaugurata nel 1923) di particolare rilievo turistico, chiamata \"Vigezzina\", che collega Domodossola a Locarno (in Svizzera, sul Lago Maggiore), attraversando l'intera Val Vigezzo. I treni circolano mediamente con frequenza oraria durante la giornata (sono tuttavia pi\u00f9 frequenti nel periodo estivo. In particolari occasioni, come il Raduno degli spazzacamini o i Mercatini di Natale, sono solitamente istituite corse straordinarie). Il viaggio in trenino da Domodossola a Santa Maria Maggiore dura circa 45 minuti, mentre da Santa Maria Maggiore a Locarno poco pi\u00f9 di un'ora. La stazione di Santa Maria Maggiore \u00e8 il punto di partenza di un'autolinea che raggiunge in pochi minuti i vicini paesi di Toceno e Craveggia..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni della Valle Vigezzo.\nSport.\nSport invernali.\nDurante l'inverno Santa Maria Maggiore \u00e8 meta soprattutto degli appassionati dello sci di fondo, grazie al tracciato agonistico di 15\u00a0km che si snoda dal Centro del Fondo di Santa Maria Maggiore e raggiunge le vicine localit\u00e0 Malesco e Druogno. Una pista pi\u00f9 piccola di 2,5\u00a0km \u00e8 illuminata a giorno di notte e permette di conseguenza lo sci di fondo notturno. A Prestinone, frazione di Craveggia immediatamente confinante con Santa Maria Maggiore, si trova la stazione di partenza di una moderna cabinovia ad otto posti che raggiunge la Piana di Vigezzo, localit\u00e0 sciistica situata ad una altitudine di circa 1700 metri, dove si trovano 20\u00a0km di piste di varia difficolt\u00e0.\nSport estivi.\nDurante l'estate Santa Maria Maggiore \u00e8 meta di numerosi escursionisti che percorrono i sentieri della Valle Vigezzo. A Santa Maria Maggiore \u00e8 particolarmente frequentato durante il periodo estivo il \"Sentiero delle Bore\", una breve e panoramica escursione, adatta a tutta la famiglia. Negli ultimi anni risulta sempre pi\u00f9 diffuso tra i sentieri valligiani il mountain biking. Viene inoltre praticato il ciclismo soprattutto lungo la strada ciclabile che attraverso la Valle Vigezzo immersa nel verde. In estate \u00e8 attivo il servizio di \"bikesharing\" \u201cOssolainbici\u201d, che consente di noleggiare una bicicletta ed immergersi nel verde della Valle dei Pittori: i cicloparcheggi si trovano in prossimit\u00e0 alle stazioni della Ferrovia Vigezzina di Druogno, Santa Maria Maggiore, Malesco e Re. Presso il fiume Melezzo Orientale viene praticata la pesca (l'attuale patrimonio ittico vigezzino \u00e8 costituito da trote marmorate, fario, iridee salmerini e, in piccola quantit\u00e0, da temoli e barbi).\nSono numerosi anche gli appassionati del volo libero che partono dalla Piana di Vigezzo e atterrano presso il Centro del Fondo. Presso la Pineta di Santa Maria Maggiore si trovano inoltre dei campi da tennis, una piscina estiva e un campo da golf. La Piana di Vigezzo, raggiungibile a piedi (da Arvogno, Toceno, Vocogno e Craveggia) o per via di una cabinovia situata nelle immediate vicinanze di Santa Maria Maggiore, \u00e8 il punto di partenza di numerose escursioni come ad esempio: Laghetti di Muino, giro della Baita Rosa, giro dell'Aple Sdun, Pizzo Ruggia, Schegge di Muino, Bagni di Craveggia, Cima Trubbio, Periplo del Trubbio, Cima del Sassone..\nAppuntamenti sportivi.\nOgni anno, nel mese di agosto, il club di volo libero \"Ali libere Vigezzo. I Barbagianni\" organizza la Festa dell'Aria, che unisce all'esibizione dei voli in parapendio spettacoli con aeromodellini e uccelli rapaci. Nei giorni centrali di agosto si tiene dal 2008 il Torneo di Tennis Vigezzo. A fine agosto Santa Maria Maggiore \u00e8 il luogo di partenza e arrivo della \"Sgamel\u00e0\u00e0 d'Vigezz\". Si tratta di una marcia internazionale sportiva non competitiva cui partecipano centinaia di atleti che si svolge dal 1973. Il percorso della marcia \u00e8 di 26\u00a0km e si snoda attraverso i sette comuni della Valle Vigezzo."}
{"id": "34185", "revid": "1516566", "url": "https://it.wikipedia.org/wiki?curid=34185", "title": "Seppiana", "text": "Seppiana (\"Sapiana\" in piemontese, \"S\u00ebppian-a\" in dialetto ossolano) \u00e8 stato un comune italiano di 166 abitanti della provincia del Verbano-Cusio-Ossola. Si trova in Valle Antrona.\nStoria.\nIl 1\u00ba gennaio 2016 con il comune di Viganella form\u00f2 il nuovo comune di Borgomezzavalle.\nUn tempo era la sola sede parrocchiale di tutta la valle. Nel centro del paese si trova l'antica chiesa parrocchiale di Sant'Ambrogio, dell'XI secolo. Il centro di Seppiana ospita anche un paio di antichi edifici con affreschi, ed un interessante portale ad arco. In localit\u00e0 le Selve si trova poi un crocefisso del XII secolo, mentre in localit\u00e0 San Rocco si trova il seicentesco oratorio.\nSimboli.\nLo stemma del comune di Seppiana era stato concesso con il decreto del presidente della Repubblica del 27 gennaio 2012.\nGeografia antropica.\nAl comune appartenevano le frazioni di Camblione e le piccole localit\u00e0 alpine di Alpe Baldana (condivisa con Villadossola), Alpe Cascina Nova, Alpe Cima al Pr\u00e0, Alpe Crotto, Alpe Mandariola Sopra, Alpe Mandariola Sotto, Alpe i Merli, Alpe San Giacomo (condivisa con Pallanzeno) ed Alpe Zii."}
{"id": "34186", "revid": "125942945", "url": "https://it.wikipedia.org/wiki?curid=34186", "title": "Stresa", "text": "Stresa (\"Stresa\" in dialetto locale) \u00e8 un comune italiano di abitanti della provincia del Verbano-Cusio-Ossola in Piemonte.\nGrazie alla sua posizione sulla costa occidentale del Golfo Borromeo, dirimpetto alle omonime isole, parte del territorio comunale, e all'elegante lungolago ospitante lussuosi alberghi e dimore storiche, Stresa \u00e8 una celebre stazione turistica lacustre ed \u00e8 una delle localit\u00e0 pi\u00f9 visitate dell'intero territorio piemontese.\nGeografia fisica.\nTerritorio.\nIl territorio di Stresa \u00e8 diviso in quattro parti: \u00e8 in parte costiero, in parte insulare, in parte collinare e in parte montano. La parte costiera, affacciata sul lago Maggiore, comprende il nucleo storico di Stresa e la frazione di Carciano; la parte insulare comprende tre delle quattro Isole Borromee (Madre, Bella, Pescatori); la parte collinare comprende una serie di frazioni a dominio del lago Maggiore (Levo, Binda, Campino, Passera, Someraro, Vedasco, Brisino e Magognino); la parte montana comprende la frequentata stazione sciistica del Mottarone, gli alpeggi sottostanti al versante est della montagna e il Giardino botanico Alpinia.\nOrigini del nome.\nIl nome di Stresa apparve per la prima volta scritto su una carta di vendita del 15 gennaio dell'anno 998 come \"STRIXSYA\".\nIn altre carte posteriori \u00e8 \"STREXIA\", pi\u00f9 tardi \"STREXA\", poi \"STRESIA\" e in ultimo \"STRESA\" che le rimase costante.\nIl suo nome deriva dall'estendersi del suo \"fondo\" in lunghezza a guisa di striscia e deriva dall'antico teutonico o longobardo \"STRICH\" che, applicato in nomi di luoghi significa appunto una linea alquanto estesa di terra.\nL'etimo \u00e8 incerto. Olivieri pensa a una forma latina (non attestata) *\"stratensis\" da \"str\u0101ta\", \"strada pavimentata\", o, in alternativa, da \"lastresa\", a sua volta da \"lastra\". Con ogni verosimiglianza, \u00e8 paretimologica una derivazione longobarda.\nStoria.\nDa Stresa, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nLa prima fonte storica che cita l'esistenza di Stresa \u00e8 una pergamena del 998, nella quale il luogo viene chiamato \"Strixia\", forma confermata da una fonte del 1249; nel 1220 compare come \"Strexia\". In questa localit\u00e0, nel 1935, fu costituito un accordo politico e militare fra Italia, Francia e Regno Unito, detto Fronte di Stresa. Dal 3 al 6 giugno 2004 questa citt\u00e0 ospit\u00f2 la cinquantaduesima riunione del Gruppo Bilderberg.\nNel 1927 entrarono a far parte del comune gli ex comuni di Chignolo Verbano, Brisino e nel 1928 Magognino.\nCultura.\nCentro Internazionale di Studi Rosminiani.\nDal 1966 Stresa ospita il Centro Internazionale di Studi Rosminiani, situato all'interno del Palazzo Bolongaro.\nIl Centro, voluto in particolar modo anche da Federico Sciacca, offre ai visitatori un patrimonio culturale, storico e artistico legato alla persona del Antonio Rosmini. Il Centro, riconosciuto con Decreto del presidente della Repubblica del 31 gennaio 1968, promuove svariate iniziative culturali e incontri organizzati. Prevede corsi conosciuti come \"Simposi Rosminiani\" e borse di studio.\nDirettore del Centro \u00e8 padre Umberto Muratore, I.C., studioso del pensiero rosminiano e autore di diverse opere.\nSettimane Musicali di Stresa e del Lago Maggiore.\nLe Settimane Musicali di Stresa sono nate nel 1961 per iniziativa di Italo Trentinaglia de Daverio, nobile avvocato veneziano, spinto a occuparsi di musica, non da interessi personali, ma perch\u00e9 sempre vissuto a contatto con la musica: il padre Erardo era infatti organizzatore musicale, direttore generale del Teatro alla Scala a Milano, sovrintendente del Teatro La Fenice a Venezia e compositore. La famiglia Trentinaglia possedeva una villa a Stresa, dove convenivano spesso musicisti e autori, tra i quali Arturo Toscanini, Umberto Giordano e Gianandrea Gavazzeni, tutti attirati dalle bellezze naturali del Lago Maggiore.\nNel corso di un soggiorno in questa villa, nell'autunno del 1961, Italo Trentinaglia matur\u00f2 l'idea di creare una manifestazione annuale, la quale potesse fare di Stresa la sede di uno di quei festival internazionali di musica classica, che rendevano famose alcune tra le pi\u00f9 belle localit\u00e0 d'Europa.\nIl 27 agosto 1962 le Settimane Musicali di Stresa furono inaugurate da un concerto dell'Orchestra del Teatro alla Scala, diretta da Nino Sanzogno; nelle edizioni seguenti hanno partecipato alla manifestazione molti dei pi\u00f9 importanti musicisti a livello mondiale.\nLa rassegna dei giovani vincitori di concorso ha presentato, nella storia delle Settimane Musicali, artisti che oggi sono famosi concertisti, come Michele Campanella, Garrick Ohlsson, Christoph Eschenbach, Murray Perrahia, Jeffrey Swann, fino ai pi\u00f9 recenti Andrea Lucchesini, Maurizio Zanini e Nikolaj Znaider.\nDopo gli esordi al Palazzo dei Congressi di Stresa, all'Isola Bella nel Salone degli Arazzi e alla Loggia del Cashmere nei giardini dell'Isola Madre, il Festival ha poi ampliato progressivamente i propri orizzonti, portando i suoi concerti in nuove sedi storiche e permettendo cos\u00ec di coniugare la musica con l'arte e con gli scenari del luogo.\nDal 1999 il Festival ha assunto la nuova denominazione di \"Settimane Musicali di Stresa e del Lago Maggiore\"; fra le localit\u00e0 coinvolte, l'Eremo di Santa Caterina del Sasso di Leggiuno, in provincia di Varese, ove ogni anno, per il prologo del Festival, vengono eseguite le Suite per violoncello solo di Johann Sebastian Bach. Nuove sedi concertistiche sono anche l'Auditorium \"La Fabbrica\" di Villadossola, il Castello Visconteo di Vogogna, la Rocca Borromea di Angera, Villa Ponti ad Arona, Villa San Remigio e la Chiesa di Madonna di Campagna a Verbania, la Chiesa Vecchia di Belgirate e la Basilica di San Giulio ad Orta. Dal 1999 al 2001 nel Festival rientr\u00f2 anche la chiesa prepositurale dei SS. Giacomo e Filippo di Laveno, con il suo prestigioso organo Eugenio Biroldi.\nLe Settimane Musicali di Stresa fanno parte dell'Associazione Europea dei Festival.\nMiss Italia.\nStresa, tra il 1946 e il 1949, fu la prima localit\u00e0 in cui si svolsero le finali del concorso di bellezza Miss Italia, successivamente il concorso torn\u00f2 a Stresa solo nel 1958. Le Miss Italia elette furono:\nInfrastrutture e trasporti.\nStrade.\nIl territorio comunale di Stresa \u00e8 attraversato dalla Strada statale 33 del Sempione.\nFerrovie.\nStresa \u00e8 dotata di una stazione ferroviaria situata sulla linea Milano-Domodossola.\nNavigazione.\nStresa \u00e8 uno dei porti di attracco dei battelli turistici della navigazione del Lago Maggiore. Vi \u00e8 inoltre la sede della Capitaneria di Porto del Lago Maggiore.\nFunivia Stresa-Alpino-Mottarone.\nStresa \u00e8 collegata alla stazione sciistica ed al giardino botanico tramite una funivia divisa in due tronconi, il primo tratto conduce da Stresa al Giardino Alpinia, mentre il secondo troncone sale, dal Giardino Alpinia, al Mottarone. La funivia \u00e8 stata riaperta a fine agosto 2016, dopo due anni di lavori. Sulla vetta, che raggiunge i 1491 m s.l.m., sorgono, inoltre, alcuni impianti sciistici.\nLa funivia \u00e8 tristemente nota per l'incidente avvenuto il 23 Maggio 2021,in cui persero la vita 14 persone per una manomissione degli impianti di sicurezza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana del Cusio e del Mottarone.\nSport.\nCalcio.\nLa principale squadra di calcio della citt\u00e0 \u00e8 lo \"Stresa Sportiva\" : fondato nel 1906, adotta i colori sociali bianco e azzurro e vanta quale maggior risultato della propria storia una partecipazione alla Promozione 1920-1921 (all'epoca seconda divisione del calcio italiano, giocata su base regionale) ed una alla Serie D (che costituisce l'unica presenza del club in un campionato su base nazionale).\nAlpyland.\nSi tratta di un alpine coaster. Attrazione aperta quasi tutto l'anno. Chiuso a novembre, da dicembre a marzo solo nel fine settimana. Si tratta di un bob/slittino ancorato a una monorotaia. La pista lunga 1200 m, percorre un dislivello di 100 metri. La velocit\u00e0 \u00e8 regolabile.\nL'attrazione \u00e8 aperta al pubblico ed \u00e8 adatta anche ai bambini pi\u00f9 piccoli che possono scendere in braccio al genitore se minori (minimo 4 anni)."}
{"id": "34187", "revid": "1354930", "url": "https://it.wikipedia.org/wiki?curid=34187", "title": "Toceno", "text": "Toceno (\"Tsen\" in piemontese, \"Zen\" in dialetto ossolano) \u00e8 un comune italiano di 709 abitanti della provincia del Verbano-Cusio-Ossola in Piemonte.\n\u00c8 uno dei comuni che costituiscono la Val Vigezzo; sorge a mezza costa sul versante della valle rivolto a mezzogiorno.\nNel comune di Toceno si trova anche la frazione Arvogno, un piccolo insediamento che si affaccia sulla Valle del Melezzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni della Valle Vigezzo."}
{"id": "34188", "revid": "1354930", "url": "https://it.wikipedia.org/wiki?curid=34188", "title": "Trarego Viggiona", "text": "Trarego Viggiona (\"Tr\u00e0rich\" nel locale dialetto lombardo occidentale) \u00e8 un comune italiano di 410 abitanti della provincia del Verbano-Cusio-Ossola in Piemonte.\nGeografia fisica.\nIl comune si trova nei pressi del Lago Maggiore ma il suo territorio non ne raggiunge la costa. Si sviluppa in parte sulla sinistra idrografica della valle formata dal Rio di Cannero e in parte in Val Cannobina, e culmina con i monte Spalavera e Vad\u00e0 (1.814\u00a0).\nStoria.\nIl comune \u00e8 nato nel 1928 dalla fusione dei comuni Trarego e Viggiona.\nEccidio di Trarego.\nTrarego \u00e8 stato testimone di uno dei pi\u00f9 feroci eccidi avvenuti nella provincia del VCO durante la seconda guerra mondiale: il 25 febbraio 1945 nove partigiani della Volante Cucciolo furono accerchiati dalle milizie fasciste della Milizia Confinaria al comando del Maggiore Martinez e del Capitano Nisi. Nel tentativo di sganciarsi, solo due (Carluccio Castiglioni e Nino Chiovini) riuscirono a salvarsi. Sugli altre sette, riparatisi in una conca a Prom\u00e9, non solo si scaricarono sui feriti e poi sui morti tutte le munizioni, ma si procedette con colpi di calcio dei moschetti e mutilazioni da armi da taglio in vari parti del corpo. Anche due civili, passanti per caso nella zona, furono crivellati da decine di colpi. Portati i corpi dagli abitanti nel cimitero, il maggiore Martinez viet\u00f2 i funerali e minacci\u00f2 di incendiare il paese. Un paesano che aveva commentato ad alta voce l'accaduto fu prelevato e assassinato con decine di colpi e pugnalate pochi giorni dopo.\nI caduti furono: Ivo Borella, 25 anni; Luigi Velati, 21 anni; Corrado Ferrari, 24 anni; Ermanno Giardini, 20 anni; Gastone Lubatti, 19 anni; Luigi Leshiera, 22 anni; Pierino Agrati, 25 anni: partigiani della Volante; Aldo Brusa e Primo Carmine, civili; Giuseppe Clair Gagliani, 54 anni.\nOnorificenze.\nConferimento della Medaglia d'argento al merito civile.\nIl presidente della Repubblica, in data 26 giugno 2008, ha conferito al comune di Trarego Viggiona la Medaglia d'argento al merito civile in memoria delle vittime dell'eccidio di Trarego del 25 febbraio 1945. La richiesta era stata inoltrata nei mesi precedenti dal sindaco Renato Agostinelli citando le pubblicazioni sull'eccidio e \u201cil bellissimo cortometraggio (\"Trarego memoria ritrovata\", di Lorenzo Camocardi) che racconta i tragici fatti della Resistenza, veramente toccante e che ci viene ripetutamente richiesto\u201d. La consegna ufficiale della medaglia \u00e8 avvenuta il 25 febbraio 2009, 64\u00ba anniversario dell'eccidio, tramite il prefetto del Verbano Cusio Ossola.\nCultura.\nMusei.\n\u00c8 presente il Museo Tattile di scienze naturali del Lago e della Montagna ha la particolarit\u00e0 di poter toccare con mano i materiali e gli elementi esposti che rappresentano i vari ambienti naturali della zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute nel comune.\nAltre informazioni amministtrative.\nIl comune fa parte dell'unione di comuni del Lago Maggiore."}
{"id": "34189", "revid": "1354930", "url": "https://it.wikipedia.org/wiki?curid=34189", "title": "Trasquera", "text": "Trasquera (\"Trasquera\" in piemontese e in dialetto ossolano) \u00e8 un comune italiano di 183 abitanti della provincia del Verbano-Cusio-Ossola, in Val Divedro. Nella frazione di Iselle \u00e8 situata la dogana che segna il confine con la Svizzera sulla Strada Statale del Sempione; vi \u00e8 presente una caserma della Guardia di Finanza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione montana di comuni Alta Ossola.\nSport.\nSci di fondo.\nA Trasquera, una volta, si trovava la pista di sci di fondo \"La Sotta\"."}
{"id": "34190", "revid": "1354930", "url": "https://it.wikipedia.org/wiki?curid=34190", "title": "Trontano", "text": "Trontano (\"Truntan\" in dialetto ossolano) \u00e8 un comune italiano di abitanti della provincia del Verbano-Cusio-Ossola in Piemonte.\nDista 132\u00a0km da Milano, 46\u00a0km da Verbania e 6\u00a0km da Domodossola.\nGeografia fisica.\nTerritorio.\nIl comune \u00e8 composto da numerose frazioni sparse sulla costa della montagna. Il centro abitato principale \u00e8 collocato a 520 m s.l.m. sulla strada che da Domodossola va verso la Valle Vigezzo.\nIl territorio comunale \u00e8 attraversato dai seguenti corsi d'acqua: fiume Toce, Rio Graglia, Rio Mergologgio, Rio Pelciatino, Rio Ogliana, Rio Porcelli, Rio Lanca, Rio Melezzo Occidentale.\nI monti principali sono il Monte Togano ed il Monte Tignolino.\nMonumenti e luoghi d'interesse.\nAree naturali.\nParte del territorio comunale \u00e8 compreso nel Parco Nazionale della Val Grande.\nInfrastrutture e trasporti.\nIl comune di Trontano \u00e8 servito dalle seguenti stazioni sulla linea Domodossola-Locarno:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'Unione dei comuni montani Media Ossola."}
{"id": "34192", "revid": "1632387", "url": "https://it.wikipedia.org/wiki?curid=34192", "title": "Valstrona", "text": "Valstrona (\"Stron-a\" o \"Valstron-a\" in piemontese, \"Struna\" o \"Val Struna\" in lombardo) \u00e8 un comune italiano sparso di abitanti della provincia del Verbano-Cusio-Ossola situato nella Valle Strona. La sede amministrativa del comune \u00e8 a Strona dove si trovano gli uffici comunali, l'ufficio postale, la farmacia e la scuola media.\nStoria.\nIl comune di Valstrona nasce dall'unione, avvenuta con il regio decreto 22 dicembre 1927, n. 2521, di tutti i piccoli comuni della valle, che vennero cos\u00ec soppressi: Germagno, Loreglia, Luzzogno, Fornero, Massiola, Sambughetto e Forno. La sede comunale fu portata nella localit\u00e0 Strona di Luzzogno. Nel 1929 fu inglobato anche il comune di Campello Monti.\nNel dopoguerra furono ricostituiti i tre comuni autonomi di Germagno, Loreglia (con la frazione di Chesio) e Massiola, mentre le rimanenti localit\u00e0 rimasero accorpate nel comune di Valstrona.\nSimboli.\nLo stemma del comune di Valstrona \u00e8 stato concesso con decreto del presidente della Repubblica del 29 luglio 1993.\nOnorificenze.\nValstrona \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nGeografia antropica.\nFrazioni.\nStrona.\nNella frazione si concentra la parte nevralgica ed amministrativa di tutta la valle.\nLuzzogno.\nNella frazione si trova la chiesa parrocchiale di San Giacomo Apostolo che \u00e8 il pi\u00f9 antico edificio di culto della valle, edificato nel 1455. Inoltre nella frazione si incontra l'oratorio di S. Marta, oltre che numerose cappellette sparse sul territorio,ben tenute che dimostrano la forte devozione che si nutre per i vari santi venerati.\nA circa 20 minuti a piedi da Luzzogno si trova il Santuario della Madonna della Colletta, che all'interno conserva una grande raccolta di ex voto.\nInuggio.\nL'abitato di Inuggio \u00e8 un piccolo paese di circa 50 persone, situato a 825\u00a0m s.l.m. e si raggiunge percorrendo una strada, asfaltata da poco, che si diparte dalla strada che collega Strona e Luzzogno. Inuggio deriva dal dialetto: \"i nus\", ovvero le noci, o bosco di noci. Il suo patrono, S. Antonio abate, \u00e8 venerato in una piccola chiesetta in fondo al paesino.\nFornero e Piana di Fornero.\nFornero \u00e8, insieme a Sambughetto, l'unico centro abitato situato sulla destra orografica della vallata. A Fornero ha origine la tradizione di intaglio e tornitura del legno con ancora diverse attivit\u00e0 in paese. Sul fondovalle, di fronte a Fornero si trova l'abitato di Piana di Fornero legato anche esso alla tradizione dell'artigianato del legno.\nSambughetto.\nL'abitato di Sambughetto \u00e8 situato in una posizione arroccata sul pendio meridionale della valle dove si trovano alcune delle pi\u00f9 interessanti grotte della Valstrona, in particolare la Caverna delle Streghe: in questa e nella soprastante Grotta dell'Intaglio sono stati ritrovati ricchissimi reperti paleontologici. Nell'edificio della vecchia scuola elementare \u00e8 in progettazione l'apertura di un Museo Naturalistico dedicato sia ai reperti (fra i quali tracce della presenza dell'ursus spelaeus) sia al particolare fenomeno tipico della Valle Strona della presenza di rocce degli strati pi\u00f9 profondi della crosta terrestre, ad un tipo di minerale fu anche dato il nome di stronalite.\nForno e Piana di Forno.\nA Forno, presso la Chiesa Parrocchiale dei Santi Pietro e Paolo \u00e8 allestito il Museo di Arte Sacra, una particolare raccolta di quadri, paramenti e oggetti di uso religioso per la gran parte di origine estera provenienti da localit\u00e0 in cui emigrarono i valstronesi molti dei quali si contraddistinsero per la lavorazione del peltro.\nCampello Monti.\nCampello Monti, in titzschu \"Kampel\", antica colonia Walser, costitu\u00ec a lungo una dipendenza valsesiana del comune di Rimella. Era importante per le cave di nichel e oro. \u00c8 anche punto di partenza di numerose escursioni alpine che hanno come meta, per esempio, la cima e il laghetto di monte Capezzone. Nel 1929 il comune di Campello Monti venne distaccato dalla provincia di Vercelli e aggregato a quella di Novara .\nEconomia.\nIl comune di Valstrona \u00e8 rinomato per la produzione di tele derivanti dalla canapa, usate per vari oggetti quali indumenti, ecc., oltrech\u00e9 per la lavorazione del legno.\nAmministrazione.\nAltre informazioni amministrative.\nValstrona fa parte dell'Unione montana della Valle Strona e delle Quarne.\nAderisce all'Ecomuseo del Lago d'Orta e Mottarone."}
{"id": "34195", "revid": "1516566", "url": "https://it.wikipedia.org/wiki?curid=34195", "title": "Viganella", "text": "Viganella (\"Viganela\" in piemontese e in dialetto ossolano) \u00e8 stato un comune italiano di 207 abitanti della provincia del Verbano-Cusio-Ossola e della Valle Antrona.\nIl 1\u00ba gennaio 2016 Viganella form\u00f2, con la limitrofa Seppiana, il nuovo comune di Borgomezzavalle.\nOrigini del nome.\nUn'ipotesi fa risalire il nome di Viganella da \"vignanella\" (\"piccola vigna\"), ma altri studi lo fanno derivare da \"vicana\" con riferimento alle terre comuni (della \"vicinia\") degli insediamenti rurali di epoca medioevale.\nStoria.\nSimboli.\nLo stemma comunale era stato concesso con decreto del presidente della Repubblica del 27 novembre 2002.\nGli elementi raffigurati simboleggiano le principali attivit\u00e0 economiche locali: un maglio, mosso dall'energia idraulica, ricorda la lavorazione del ferro, documentata fin dal XIII secolo; una pianta di vite l'attivit\u00e0 vitivinicola, molto diffusa, soprattutto in passato. La vite \u00e8 anche un riferimento al toponimo, assonante con \"vignanella\" (\"piccola vigna\"), che \u00e8 tra le ipotesi di etimologia del nome del paese.\nMonumenti e luoghi d'interesse.\nIl centro di Viganella ospita la parrocchiale della Nativit\u00e0 di Maria Vergine, del XVI secolo, ed alcuni antichi edifici di interessante architettura. In tutto il territorio comunale si trovano poi numerose cappelle ed alcuni oratori, tra i quali spiccano i seicenteschi edifici di San Domenico e San Giulio.\nA partire dal 17 dicembre 2006 il piccolo centro ha conosciuto grande fama per l'installazione nelle sue vicinanze di un grande specchio (di metri 8x5), destinato ad illuminarlo, dato che, dall'11 novembre al 2 febbraio di ogni anno, il paese si trova completamente in assenza di sole a causa della montagna prospiciente.\nLa costruzione dello specchio \u00e8 costata circa 100.000 euro. Alla fine del 2015 il sistema fu disattivato a causa della mancanza di manutenzione. A novembre del 2016, tuttavia, lo specchio \u00e8 stato riparato ed \u00e8 tornato in funzione.\nEscursionismo alpino.\nInteressante meta turistica \u00e8 la capanna Colma (dei Prei), in Valle Antrona, posta a 1570\u00a0m s.l.m. con 12 posti letto.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 54 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nAl comune appartenevano 4 frazioni: Bordo, Cheggio, Prato, Rivera e Ruginetta. In esso erano situate anche le piccole localit\u00e0 alpine di Alpe Baitone, Alpe Barco, Alpe Barco Sotto, Alpe Beola, Alpe Brig, Alpe Casalaccio, Alpe Casale, Alpe Casalvera, Alpe Cavallo, Alpe Erbalunga (maggiormente in Calasca-Castiglione), Alpe Gora, Alpe Grap, Alpe Gurbegia, Alpe La Piana, Alpe Pianezzo, Alpe Piazzana, Alpe Prei ed Alpe Saler."}
{"id": "34196", "revid": "1354930", "url": "https://it.wikipedia.org/wiki?curid=34196", "title": "Vignone", "text": "Vignone (\"Vijon\" in piemontese, \"Vignun\" in lombardo) \u00e8 un comune italiano di abitanti della provincia del Verbano-Cusio-Ossola.\nMonumenti e luoghi d'interesse.\nComplesso monumentale di San Martino, costruito tra il XVI ed il XVIII secolo che comprende la chiesa parrocchiale (terminata nel 1615 su una precedente chiesa romanica), la cappella ossario ed il cimitero a perimetro ottagonale che ospita al centro l'oratorio della Beata Vergine Addolorata.\nLa chiesa parrocchiale ospita un organo Mascioni del 1892 in buono stato di conservazione, dotato di un manuale, pedaliera di due ottave e 28 registri. All'interno della chiesa due gessi dello scultore milanese Alessandro Lafor\u00eat (1863-1937) e un ciclo pittorico di Enrico Francioli (1814-1886).\nLa Casa degli Archi, nel centro della frazione di Bureglio, un edificio risalente al XVII secolo con una ben conservata corte ora adibito a iniziative culturali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFa parte dell'unione montana dei comuni di Arizzano, Premeno e Vignone."}
{"id": "34197", "revid": "37401", "url": "https://it.wikipedia.org/wiki?curid=34197", "title": "Villadossola", "text": "Villadossola (\"Vila\" in dialetto ossolano) \u00e8 un comune italiano di abitanti della provincia del Verbano-Cusio-Ossola.\nStoria.\nDa Villadossola, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nGi\u00e0 nominata nel medioevo \"Uilla\" o \"Villa\", fu la principale terra del feudo d'Antrona. Dapprima concessa ai vescovi-conti di Novara dall'imperatore Lotario, all'et\u00e0 del Barbarossa (XII sec.) unitamente ad altre plaghe ossolane fu possesso di Guido conte di Biandrate alleato imperiale; dopo la Pace di Costanza divenne pertinenza del comune di Novara.\nNel 1332 entr\u00f2 nel dominio dei Visconti, nuovi signori di Milano; estintosi quel ramo ducale pass\u00f2 a Francesco Sforza (1450). Dopo il mezzo secolo Sforzesco subentrarono i francesi; prevalsero infine gli imperiali di Carlo V ed ebbe inizio il dominio spagnolo. Ai primi del '700 il conflitto per la successione spagnola si concluse con il predominio austriaco, sancito ad Utrecht nel 1713. Con il Trattato di Worms anche Villadossola fu concessa ai Savoia, che avevano sostenuto i diritti della sovrana. \nAlla fine del '700 Pietro Maria Ceretti, fabbro di Intra, onde sfruttare i minerali ferrosi estratti in Valle Antrona, impiant\u00f2 a Villadossola forni e magli, dando inizio all'insediamento industriale siderurgico in zona. Il breve intermezzo napoleonico favor\u00ec il piccolo centro , il cui destino urbanistico fu segnato dalla costruzione della moderna, importante rotabile del Sempione.\nDopo a restaurazione decisa a Vienna (1815) Villadossola con tutto l'alto novarese torn\u00f2 ai Savoia. Tre anni pi\u00f9 tardi fu inclusa nella provincia ossolana, successivamente aggregata a quella di Pallanza, infine inserita definitivamente nel novarese. Nel 1862 ebbe denominazione di \"Villadossola\". Nel 1888 fu costruita la Ferrovia Domodossola-Novara ed il borgo ottenne la sua stazione.\nNel 1859 i Ceretti fecero sorgere in luogo un altoforno per la produzione di ghisa (40q. al giorno); nel 1871 i vetusti magli vennero sostituiti con un laminatoio idraulico; nel 1892 fu fondata una bulloneria, primo nucleo della \"Metallurgia Ossolana\", poi SISMA; anche la Ceretti si potenzi\u00f2 nel 1899 con un nuovo laminatoio azionato elettricamente.\nNel 1928 ha inglobato l'ex comune di Tappia.\nL'8 novembre 1943, due mesi dopo l'Armistizio ebbe luogo una delle prime insurrezioni contro l'occupazione tedesca e la neonata Repubblica Sociale Italiana. Gli insorti occuparono i punti strategici della cittadina e gli stabilimenti industriali. Dopo alcuni iniziali successi, i nazi-fascisti ebbero il sopravvento. L'episodio venne duramente represso e si ebbero numerose vittime tra i morti in combattimento, i civili colpiti dal bombardamento aereo e i fucilati.\nNel 2009 Villadossola \u00e8 stata insignita del titolo di \"citt\u00e0\", ottavo comune del VCO a ricevere tale titolo. Per l'occasione, all'ingresso della citt\u00e0 \u00e8 stato apposto un nuovo cartello che ricorda anche il gemellaggio con Mercato Saraceno (1\u00ba maggio 2010).\nOnorificenze.\nNel 1953 l'ANPI confer\u00ec a Villadossola la Medaglia d'oro al merito partigiano, con la seguente motivazione:\nMonumenti e luoghi d'interesse.\nLa chiesa di San Bartolomeo \u00e8 uno dei monumenti romanici pi\u00f9 importanti dell'Ossola. La primitiva struttura del IX secolo, nonostante l'ampliamento seicentesco, \u00e8 ben riconoscibile nell'edificio attuale a tre navate. Ha struttura a pianta basilicale e abside semicircolare, impreziosista all'esterno da finestre, archetti e lesene. L'interno presenta pregevoli affreschi e intagli in legno. Il campanile, di et\u00e0 romanica, \u00e8 a sette piani con monofore, bifore e trifore.\nAltra interessante chiesa romanica \u00e8 la Chiesa della Beata Vergine Assunta nella frazione di Piaggio.\nLa vecchia parrocchiale della Noga, dedicata alla Vergine del Rosario, \u00e8 un elegante edificio seicentesco. Edificata dal 1663, conserva in fondo al presbiterio una tela con \"Il martirio di San Bartolomeo\" (1741) ed alcuni affreschi in volta e due tondi (\"Maria Maddalena e Resurrezione di Lazzaro\") di Bernardino Peretti (1876).\nA sud del centro abitato si trovano i ruderi dell\"'Oratorio di San Maurizio\", romanico, risalente all'XI secolo. Il campaniletto, staccato, \u00e8 di poco posteriore alla primitiva costruzione e molto deteriorato. aveva aula rettangolare ed abside semicircolare (poi squadrato in una ristrutturazione dopo la pestilenza del 1630).\nEconomia.\nIn passato importante centro industriale, specie nella siderurgia (con la SISMA) e nell'industria chimica (dapprima con la Societ\u00e0 elettrochimica del Toce e poi con la Rhodiatoce), ha risentito della generale crisi industriale del territorio ossolano e molte fabbriche sono state adibite ad uso diverso, come nel caso del teatro cittadino, denominato \"La Fabbrica\" e ritenuto per grandezza e qualit\u00e0 degli spettacoli il maggior teatro provinciale, o hanno smesso la loro attivit\u00e0.\nL'impronta industriale della cittadina \u00e8 dimostrata dalla presenza, nella zona settentrionale del comune, di un intero quartiere, il \"Villaggio SISMA\", una volta riservato alle famiglie degli operai impiegati nell'industria. Oggi Villadossola \u00e8 un centro la cui economia si basa sul terziario e solo in minor maniera sull'industria. Dalla cittadina si incunea tra le montagne la pittoresca valle Antrona, attraversata dal torrente Ovesca.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Virtus Villadossola che milita nel girone A piemontese-valdostano di Prima Categoria.\nPallavolo.\nDa svariati anni \u00e8 attiva la societ\u00e0 sportiva Auxilium Villadossola. Sia il settore giovanile che la prima squadra femminile partecipa ai campionati provinciali e regionali del Centro Sportivo Italiano\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione di comuni montana delle Valli dell'Ossola.\nNote.\n5. Fichtenau, Heinrich, von, L'impero carolingio, Gius, Laterza &amp; Figli, Bari, 2000."}
{"id": "34198", "revid": "125526145", "url": "https://it.wikipedia.org/wiki?curid=34198", "title": "Villette (Italia)", "text": "Villette (\"Vil\u00e9t\" in lombardo e in dialetto ossolano) \u00e8 un comune italiano di 272 abitanti della provincia del Verbano-Cusio-Ossola.\n\u00c8 il pi\u00f9 piccolo comune della Valle Vigezzo e sorge su un terrazzo di origine glacio - lacustre, lungo il versante meridionale della Costa di Faedo, in posizione assolata.\nVillette \u00e8 nota per i suoi orologi solari (circa 30 \"meridiane\", in prevalenza a geometria verticale), sia storici, che di recente realizzazione.\nIl paese \u00e8 composto da tre nuclei abitati: Gagliago (ad Ovest), Vallaro (al centro) e Londrago (a Est).\nIl Rio della Valle di Casa separa le localit\u00e0 di Gagliago e Vallaro.\nGeografia fisica.\nIl territorio comunale di Villette occupa una piccola porzione del corridoio glaciale della Valle Vigezzo, tra i territori di Malesco e Craveggia (a ovest) e Re (ad est), estendendosi da nord a sud tra il rilievo del Monte Ziccher e la dorsale della Costa della Colmine (tra le localit\u00e0 passo Scopello/Pian dei Sali e il Monte Netto). Il fondovalle pianeggiante situato a sud e sudovest dell'abitato \u00e8 impegnato, in parte, dall'ampio alveo del torrente Melezzo Orientale; la piana alluvionale di fondovalle si restringe progressivamente procedendo da ovest verso est. Il punto pi\u00f9 elevato \u00e8 costituito dalla vetta del Monte Ziccher (1966 m s.l.m.); la quota minima, di 664 m s.l.m., si registra lungo l'asta del T. Melezzo Orientale a Sud della stazione ferroviaria di Re, nei pressi della localit\u00e0 Nivo.\nL'abitato di Villette \u00e8 inserito sulla superficie di un antico terrazzo sospeso, di origine composita glaciale e alluvionale, che si interpone tra il ripido e brullo versante meridionale della Costa di Faedo e la piana di fondovalle; tale ripiano naturale, caratterizzato da sviluppo est - ovest ed esposto a solatio, \u00e8 connotato da morfologia dolce, presenta pendenze moderate ed \u00e8 modellato in depositi di copertura di spessore via via crescente da monte verso valle (pochi metri nella fascia superiore del nucleo edificato; alcuni decametri in corrispondenza della parte bassa ed a sud dell'insediamento).\nInfrastrutture e trasporti.\nIl paese \u00e8 collegato alla Strada statale 337 mediante due brevi tratte di Strada Provinciale (SP 70/c di Villette e SP 145 di Villette bis).\nNel territorio comunale \u00e8 presente la stazione di Villette della Ferrovia Domodossola-Locarno, circa 1,2 km a valle del centro abitato, in localit\u00e0 Al Piano di Villette.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione montana di comuni della Valle Vigezzo."}
{"id": "34199", "revid": "260676", "url": "https://it.wikipedia.org/wiki?curid=34199", "title": "Vogogna", "text": "Vogogna (\"Avg\u00f2gna\" in dialetto ossolano) \u00e8 un comune italiano di abitanti della provincia del Verbano-Cusio-Ossola, situato al centro della Val d'Ossola, in Piemonte.\nIl comune fa parte del circuito dei borghi pi\u00f9 belli d'Italia e insignito dal 2011 della Bandiera arancione dal Touring Club Italiano.\nGeografia fisica.\nTerritorio.\nParte del suo territorio \u00e8 compresa nel Parco nazionale della Val Grande ed \u00e8 anche sede dell'Ente Parco.\nStoria.\nLe origini.\nIl toponimo potrebbe trarre origine dal nome dall'antico popolo che abitava queste terre prima dei Romani, i Galli Agoni: Vallis Agonum, valle degli Agoni. Una lapide risalente al 196 d.C. testimonia la presenza romana a Vogogna e l'esistenza di una strada romana, di cui ignora il nome ma che viene convenzionalmente detta via Settimia. Questa strada collegava l'Ossola e il passo del Sempione con Novaria e Mediolanum. L'epigrafe, molto danneggiata e solo parzialmente leggibile si trova tra il ponte della Masone e Dresio testimonia dei lavori di ristrutturazione di un tratto di strada.. Il testo, molto danneggiato si interpreta: \"Via fatta per (decreto di?)\u2026con sesterzi sotto il secondo consolato di Caio Domizio Destro e Publio Fusco con curatori dell\u2019opera Marco Valerio e Salvio; fornitore dei marmi\u2026 \u00e8 stato ? per (ordine) di Venusto conduttore pubblico di \u2026\"\nCapitale dell'Ossola Inferiore.\nIl paese, citato per la prima volta in un documento notarile del 970 d.C., rimane un villaggio di contadini fino al XIII secolo, quando Vogogna, per la sua collocazione geografica, viene scelto come capoluogo dell'Ossola Inferiore, in seguito ad un'alluvione che distrugge Pietrasanta\".\nNel 1014 l'imperatore Arrigo II dona il contado dell'Ossola al vescovo di Novara. Vogogna diventa vassalla di Vergonte, poi Pietrasanta. A seguito della distruzione di quest'ultima (1328) a causa di una disastrosa alluvione, diviene il centro della vita politico-amministrativa della Bassa Ossola e quindi sede della Giurisdizione dell'Ossola Inferiore che comprendeva le Quattro Terre: Masera, Trontano, Beura e Cardezza, conservandola fino al 1818 quando il mandamento passer\u00e0 a Ornavasso.\nSviluppo e decadenza.\nNel 1342 passa sotto il controllo dell'Arcivescovo di Milano e viene destinata a baluardo a difesa del ducato. Nel 1348 i Visconti vi costruiscono il castello e ristrutturano mura e rocca.\nNel 1375, la rivalit\u00e0 tra Domodossola, capitale dell'Ossola Superiore, e Vogogna, culmina con il sacco di quest'ultima da parte degli avversari. Nel 1411 Vogogna respinge gli invasori svizzeri ma nel 1416 si allea con questi contro l'Ossola \nSuperiore.\nTra il 1450-1535, durante la signoria degli Sforza e sotto il governo dei Borromeo (1416-1600) Vogogna diventa un fiorente borgo, centro di traffici e commerci lungo l'antica strada del Sempione che lo attraversa. Il periodo di relativa floridezza economica e rilevanza militare, durer\u00e0 fino all'inizio della dominazione spagnola 1535-1706).\nLa decadenza del paese si aggrava durante il governo austriaco (1706-1743), e quello dei Savoia (1743-1789). Nel 1819, Vogogna perde la giurisdizione sull'Ossola Inferiore e diventa semplice comune.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nFa parte dell'unione di comuni montana delle Valli dell'Ossola.\nSport.\nCalcio.\nLa principale squadra di calcio della citt\u00e0 \u00e8 \"S.D. Vogogna 1982 Calcio\" che milita nel girone A piemontese-valdostano di 1\u00aa Categoria. \u00c8 nata nel 1982."}
{"id": "34210", "revid": "2054809", "url": "https://it.wikipedia.org/wiki?curid=34210", "title": "Integrated Services Digital Network", "text": "Integrated Services Digital Network, o ISDN, \u00e8 una rete di telecomunicazioni digitale che consente di trasmettere servizi di voce (fonia) e trasferimento dati su un unico supporto. La definizione tecnica dell'ISDN, che investe diverse componenti delle reti, risale alle raccomandazioni ITU-T della serie I del 1984 e comprende numerose altre pubblicazioni dello stesso ITU-T e dell'ETSI (\"European Telecommunications Standard Institute\") fatte negli anni successivi.\nCaratteristiche.\nUna rete ISDN \u00e8 quindi una rete digitale anche integrata nei servizi, in cui le diverse parti, il terminale, la rete di accesso, la rete di trasporto, sono realizzate per offrire gli stessi servizi. Elementi fondamentali per il supporto di tali servizi sono il protocollo di segnalazione della rete di trasporto ISUP e della rete di accesso DSS1, che fanno parte della pila di protocolli del sistema di segnalazione a canale comune n\u00ba7 insieme ad altri descritti nelle Racc. ITU-T serie Q. Attraverso tali protocolli vengono trasportate le informazioni che consentono l'espletamento dei diversi servizi; un esempio per tutti l'identit\u00e0 del chiamante, che viene trasportata dai protocolli di segnalazione dalla rete del chiamante verso la rete e il terminale del chiamato.\nServizi.\nI servizi supportati dall'ISDN sono classificati in:\nServizi portanti, teleservizi, servizi supplementari, possono essere forniti in diverse combinazioni anche in dipendenza del tipo di accesso BRI o PRI, combinazioni descritte nelle Racc. ITU-T I.230-I.259 e dalle corrispondenti raccomandazioni ITU-T della serie Q. Ai servizi supplementari iniziali si sono poi aggiunti nuovi servizi come ad esempio la richiamata su occupato (CCBS - Call Completion on Busy Subscriber).\nL'ISDN, sviluppato in un'epoca precedente alla tecnologia xDSL e analogamente a questa, migliora lo sfruttamento dei cavi in rame esistenti, permettendo ad esempio di fornire 2 canali bidirezionali a 64kbit/s ed un canale dati a bassa velocit\u00e0 16kbit/s su unico doppino in rame, dove nel tradizionale accesso telefonico viene normalmente fornito un unico canale di fonia. Quest'ultima configurazione, realizzata su un'unica coppia di fili in rame, viene chiamata \"accesso base\".\nCanali.\nPer la fornitura dei servizi suddetti l'ISDN supporta tre tipi di canali, il canale B, il canale H e il canale D:\nAccesso.\nNella parte di rete che serve l'utente, cio\u00e8 la rete di accesso, sono previsti 2 tipi di configurazione di accesso:\nTutti i canali a 64\u00a0kbit/s offerti possono essere utilizzati contemporaneamente per effettuare e/o ricevere pi\u00f9 chiamate telefoniche.\nLe segnalazioni di chiamata sono effettuate tramite il canale D e i canali B trasportano i dati quando le due utenze sono connesse. Quando una chiamata viene stabilita si instaura un flusso di dati sincrono e bidirezionale di 64\u00a0kbit/s che viene mantenuto fino al termine della chiamata. Possono svolgersi chiamate fino alla disponibilit\u00e0 di altri canali dati liberi, sempre verso uno stesso punto o verso altre utenze. I canali \"B\" possono essere utilizzati in multiplex in modo da ottenere sostanzialmente una connessione con velocit\u00e0 pari a quella iniziale moltiplicata per il numero di canali disponibili - fino a due nel caso di un accesso BRI o fino a 30 con l'accesso PRI.\nApparecchio di rete.\nLato utente, il segnale ISDN non viene fornito direttamente all'apparecchio come avveniva con la telefonia analogica, ma passa attraverso un terminatore di rete chiamato NT (\"Network Terminator\"). Nel caso dell'accesso BRI, l'NT ha il compito di adattare la linea proveniente dalla rete, che viaggia sul classico doppino telefonico chiamato Bus U, all'impianto ISDN interno, che viene realizzato con un cavo a 4 coppie chiamato Bus S, a cui \u00e8 possibile connettere telefoni e apparati ISDN. Le configurazioni di riferimento per l'interfaccia utente-rete sono descritte in nella Racc. ITU-T I.411.\nISDN in Italia.\nSull'accesso BRI ISDN sono disponibili una serie di servizi come la segnalazione del numero telefonico di chi chiama (Caller ID) e il \"multinumero\", cio\u00e8 la possibilit\u00e0 di avere fino ad otto numeri telefonici sullo stesso accesso base, ciascuno assegnato ad un apparecchio diverso (es. uno per il telefono, uno per il fax, uno per il modem in ingresso...). La tecnologia digitale utilizzata da ISDN garantisce una qualit\u00e0 audio molto elevata, eliminando completamente la diafonia e buona parte dei disturbi presenti nella tradizionale telefonia. Sempre sull'accesso base (BRI), che comprende 2 canali B a 64\u00a0kbit/s, \u00e8 possibile collegarsi ad Internet sia ad una velocit\u00e0 di 64\u00a0kbit/s, pagando una semplice telefonata, sia, se il Provider utilizzato lo permette, a una velocit\u00e0 di 128\u00a0kbit/s, sostenendo per\u00f2 il costo di due chiamate contemporanee. Inoltre sono disponibili i servizi di avviso di chiamata, conferenza a tre, presentazione dell'identit\u00e0 del chiamante (Caller ID), trasferimento di chiamata e per alcuni Operatori anche il servizio di richiamata su occupato.\nIn Italia \u00e8 stata sviluppata una modifica alla NT standard, chiamata NT1+, che ha al suo interno anche un Terminal Adapter (TA) a/b, capace di gestire due porte analogiche, permettendo cos\u00ec di connettere direttamente all'NT1+ apparati analogici come telefoni tradizionali o fax di gruppo 3. L'installazione della borchia ISDN deve essere richiesta al proprietario della rete. La tecnologia mette a disposizione il cosiddetto doppio canale: voce e dati (fax-internet) utilizzabili congiuntamente.\nUn'ulteriore configurazione degli accessi \u00e8 il \"punto-punto\" e \"punto-multipunto\" che in buona sostanza esprime il modo di dialogare della rete con uno o pi\u00f9 terminali lato utente. La configurazione \"punto-punto\" \u00e8 adottata in presenza, lato utente, di centralini PABX collegati sia su accesso primario che in pool di accessi base. La configurazione punto-multipunto \u00e8 adottata ad esempio negli accessi base in cui sul bus ISDN sono collegati dispositivi con numeri diversi (MSN) quali telefoni isdn, modem isdn, fax G4. La differenza tecnica che contraddistingue anche le due tipologie \u00e8 il cosiddetto TEI, che viene utilizzato nel protocollo ISDN, per il quale una punto-punto \u00e8 fisso a zero, mentre sulla punto-multipunto \u00e8 variabile e deciso dalla centrale pubblica.\nUn accesso base mononumero pu\u00f2 essere configurato sia punto-punto o punto-multipunto.\nLa linea ISDN \u00e8 indispensabile in quelle situazioni in cui pi\u00f9 utenti devono utilizzare contemporaneamente il telefono (chiamate in uscita) e, altrettanto, pi\u00f9 soggetti esterni devono poter accedere telefonicamente (chiamate in entrata), flussi fax compresi. Infatti, una singola linea ISDN (che fornisce 2 canali di conversazione) supporta fino a 7 numeri aggiuntivi oltre al capolinea. In questo modo \u00e8 possibile la selezione diretta (ovvero la possibilit\u00e0 di chiamare un interno senza passare attraverso l'operatore di centralino o un risponditore automatico) da parte del chiamante (esterno) di 7 interni (il capolinea \u00e8 riservato al centralino). Pertanto, aziende, enti, strutture simili, sono i soggetti che tipicamente utilizzano una linea ISDN associata a servizi multinumero (in questi casi un centralino PABX \u00e8 obbligatorio per smistare le chiamate contemporanee entranti e uscenti). Nel caso di strutture molto complesse le linee ISDN possono anche essere pi\u00f9 di una (hotel, contact center, grandi aziende, enti pubblici) e l'architettura della relativa rete telefonica \u00e8 assai complicata.\nDiffusione.\nL'ISDN ha avuto la sua maggiore diffusione nell'utenza privata alla fine degli anni novanta in quanto consentiva di usufruire dei servizi telefonici aggiuntivi sopraesposti e di un traffico dati da Internet che era superiore a quello offerto dai tradizionali modem analogici dial-up a 56\u00a0kbit/s potendo infatti arrivare fino ai 128\u00a0kbit/s. La pi\u00f9 recente tecnologia xDSL, pur essendo compatibile sotto certe condizioni, con la tecnologia di accesso ISDN, ha spostato l'attenzione su quest'ultima per le maggiore prestazioni di velocit\u00e0 di upload/download di scambio dati.\nDa sottolineare per\u00f2 che la portata/diffusivit\u00e0 dell'ISDN va misurata anche dal fatto che i terminali mobili GSM danno supporto ai servizi supplementari ISDN (avviso di chiamata, trasferimento di chiamata, presentazione del numero del chiamante) e che ancora oggi la segnalazione di rete utilizzata nelle reti fisse e mobili \u00e8 ISUP."}
{"id": "34211", "revid": "1516566", "url": "https://it.wikipedia.org/wiki?curid=34211", "title": "Agliano Terme", "text": "Agliano Terme (\"Ajan\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nA circa 19\u00a0km da Asti, sorge Agliano, situato su un colle tra le valli Nizza e del Tiglione in una posizione panoramica.\nOrigini del nome.\nIl suo toponimo, di origine romana, deriva dal gentilizio \"Allius\", e appare per la prima volta nei testi medioevali sin dal 993 come \"Alljanus\", poi come \"Aglanus\".\nStoria.\nL'origine latina \u00e8 dimostrata da alcuni reperti archeologici ritrovati sul luogo, per esempio la lapide incisa in onore di Antonio Scapula, probabilmente lo stesso inviato in Britannia verso la met\u00e0 del I secolo d.C. al fine di sedare un'insurrezione. L'iscrizione fu rinvenuta nelle fondamenta dell'antica Chiesa dei SS. Michele e Bovo. Ma gli storici di Agliano giudicano il Medioevo come l'epoca di maggior interesse.\nIl Medioevo.\nLa notoriet\u00e0 di Agliano ebbe inizio con la terza casata dei signori di Agliano: Bonifacio di Agliano, figlio di Belda e di Guglielmo di Moncucco, spos\u00f2 la vedova di Manfredo I Lancia, che trasferendosi ad Agliano port\u00f2 con s\u00e9 la figlia Bianca avuta dal primo marito. L'imperatore Federico II di Svevia, colpito dalla splendente bellezza di Bianca, se ne innamor\u00f2 perdutamente e, nonostante fosse gi\u00e0 ammogliato, ebbe da lei tre figli: Costanza (1230 -1307) che spos\u00f2 Giovanni III Ducas Vatatze, imperatore d'Oriente, Manfredi (1232 \u2013 1266) poi succeduto al padre al governo del regno di Sicilia e Violante (1233-1264) che and\u00f2 in sposa a Riccardo Sanseverino conte di Caserta.\nIl Rinascimento.\nNel 1531 Agliano pass\u00f2 ai Savoia. Nel 1629 la popolazione del paese fu decimata dalla peste, mentre a causa degli spagnoli si deve la definitiva distruzione del castello, gi\u00e0 assediato dalla famiglia Solaro di Asti nei primi anni del XIV secolo, ed in seguito ricostruito grazie alla nobile famiglia astigiana dei Guttuari, a lungo feudataria.\nOnorificenze.\nNel 1998 l'ANPI confer\u00ec ad Agliano Terme la Medaglia d'oro al merito partigiano per il suo ruolo avuto durante la Resistenza.\nMonumenti e luoghi d'interesse.\nSui ruderi del castello fu edificata la chiesa di San Pietro, successivamente demolita nel 1770. Sulla piazza del paese, da cui si pu\u00f2 godere un suggestivo panorama dell'Astesana, sorgono due chiese: per prima si incontra la parrocchiale di San Giacomo Maggiore, costruita per sostituire le tre precedenti intitolate a San Michele, a San Pietro e a San Gaudenzio. Venne successivamente riedificata nel 1657 da tutta la comunit\u00e0 dopo la distruzione del precedente edificio dovuta agli spagnoli. Al suo interno si possono osservare numerosi altari in marmo policromi, costruiti verso la met\u00e0 del Settecento, e il pregevole crocefisso ligneo quattrocentesco. Poco distante possiamo trovare la Confraternita di San Michele risalente all'epoca barocca, attualmente sconsacrata.\nIn piazza Castello \u00e8 possibile ammirare la Torre del Antico Castellano che risiedeva l\u00ec. Quella torre attualmente \u00e8 visitabile ed \u00e8 di propriet\u00e0 dell'acquedotto\nNella frazione Molizzo, situata a nord vicino al comune di Montegrosso, sorge su una collina, circondato da cipressi secolari, il santuario dell'Annunciazione, originariamente sede di monaci eremiti. L'origine del toponimo della frazione, secondo alcuni storici, potrebbe essere collegata a qualche esponente della famiglia Giordano di Agliano che nel principato del Molise, nel Regno di Napoli, ebbe incarichi ed onori.\nVicino alla frazione Monsarinero \u00e8 possibile ammirare la chiesa di S. Sebastiano e Bovo. La chiesa sorge su un antico cimitero di origine romana (individuabile per ritrovamento di una lapide). La frazione probabilmente prende il nome dalla chiesa demolita di San Michele e Bovo dove fu edificata l'attuale chiesa.\nSorgenti termali.\nAgliano oggi \u00e8 rinomata per le sue sorgenti termali, la Fons Salutis e la Fonte San Rocco dalla quale sgorga acqua salso-magnesica alla temperatura di . Se bevute, le sue acque sono attualmente efficaci nei casi di malattie infiammatorie del sistema digerente, del fegato e delle vie biliari, se inalate sono salutari per i problemi alle prime vie respiratorie.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 131 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti e associazioni.\nBanda musicale \"Maria Gianussi\".\nCon la Banda di Asti \u00e8 la pi\u00f9 longeva della provincia essendo stata fondata nel 1847.\nHa avuto una intensa attivit\u00e0 fino agli anni '60 seguiti poi da momenti altalenanti di stasi operativa.\nHa un organico stabile di oltre 30 musicisti arrivando, nei concerti, sino a 45 elementi.\nCultura.\nEventi.\nAd Agliano vengono organizzate le seguenti feste:\nCinema.\nAd Agliano Terme sono state girate alcune scene del film \"Il diavolo sulle colline\" di Vittorio Cottafavi.\nGeografia antropica.\nFrazioni.\nBanchetti, Bansella, Bologna, Brusasacco, Crena, Dani, Dogliani, San Rocco, Goretta, Lovetta, Monsarinero, Mola - Francia, Molizzo, Monta`, Ogniprato, Paludo, Salere, San Bernardino, San Rocco, Vialta, Vianoce, Monsarinero, Spessa.\nEconomia.\nOltre all'attivit\u00e0 termale Agliano non dimentica l'agricoltura: si coltivano i cereali, fra cui frumento, la vite, dalla quale si ottiene dell'ottimo barbera. Dal 1996 \u00e8 stato dichiarato Comune Termale; in precedenza era noto come Agliano d'Asti. Va ricordato che Agliano \u00e8 uno dei pochi comuni astigiani, oltre al capoluogo, che offre un'istruzione secondaria, infatti \u00e8 presente un istituto alberghiero.\nInfrastrutture e trasporti.\nLa localit\u00e0 \u00e8 servita dalla stazione di Agliano-Castelnuovo Calcea, posta lungo la ferrovia Asti-Genova.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34212", "revid": "1516566", "url": "https://it.wikipedia.org/wiki?curid=34212", "title": "Albugnano", "text": "Albugnano (\"Albugnan\" o \"Arbunan\" in piemontese) \u00e8 un comune italiano di abitanti della provincia di Asti in Piemonte.\nViene definito il \"balcone del Monferrato\", sia per la sua altitudine, sia per il vasto panorama che offre dal suo famoso Belvedere, punto pi\u00f9 elevato dell'intero territorio monferrino.\nGeografia fisica.\nSituato nel basso Monferrato, con la casa comunale a 549 metri di altezza sul livello del mare, fra il Rio Nevissano a ovest e il Rio Meisina a est, si sviluppa su una superficie di 950 ettari dominando con le sue belle case padronali settecentesche gran parte di quest'area viticola.\nViene definito il \"balcone del Monferrato\", sia per la sua altitudine, sia per lo stupendo panorama che offre, dal quale si possono ammirare verdi boschi e vigneti, innumerevoli paesi e villaggi non essendo la vista limitata che dalla catena montuose all'orizzonte, che spaziano dalle Alpi Marittime fino alle Alpi Cozie. A breve distanza corre la strada statale Asti-Chivasso.\nOrigini del nome.\nL'origine del toponimo, attestato fin dal 1290, viene fatta risalire al prediale derivato dal nome \"Albinius\", o \"Albonius\" o anche \"Albucius\". Tuttavia la menzione di una \"Vallis Albignana\" del XII secolo potrebbe anche far pensare ad una origine del termine dalla conformazione fisica del terreno di colore biancastro, dal latino \"Albus\".\nStoria.\nLe colline di Albugnano sono ricche di fossili che gli agricoltori ritrovano spesso durante l'aratura. In seguito a ritrovamenti archeologici, risulta che queste terre erano gi\u00e0 abitate ai tempi della dominazione romana, forse dai patrizi di quel grande impero, abitanti di Augusta Taurinorum, che avevano su questi colli le loro ville. Il paese fu dominato dai Marchesi del Monferrato che lo circondarono di mura, ma venne assediato e conquistato dagli astigiani nel 1292, e reso ai monferrini l'anno successivo.\nLe fortificazioni vennero restaurate nel 1320 durando fino al XVI secolo, quando vennero distrutte dai francesi ad opera del maresciallo Brissac. Oggi di tali opere militari non rimane pi\u00f9 traccia.\nLa storia si intreccia con quella dell'abbazia di Vezzolano, quasi sempre titolare dei diritti sul territorio del comune, diritti gradualmente passati sotto l'egida delle famiglie feudatarie a cominciare dai signori di Brozolo nel 1002. La sovranit\u00e0 sul territorio pass\u00f2 ai Savoia a partire dal XVII secolo, venendo infeudato ai Benso prima, poi ai Gonteri ed infine ai Serra. In seguito divenne feudo dei canonici di Vezzolano fino al 1800, anno in cui l'ente venne soppresso dal governo napoleonico.\nA inizio '900 nel paese di Albugnano soggiorn\u00f2 la regina Margherita di Savoia, a cui venne intitolata l'omonima via del centro storico.\nSimboli.\nLo stemma e il gonfalone del comune di Albugnano sono stati concessi con decreto del presidente della Repubblica del 21 novembre 1996.\nLo stemma del paese \u00e8 visibile anche nel trittico posto sull'altare di Vezzolano, dove si trova la statua di Carlo VIII di Francia. Lo scudo rosso era l'arma dei Paleologi di Monferrato, protettori di Vezzolano, mentre i tre gigli furono concessi da Carlo VIII quale riconoscimento per l'ospitalit\u00e0 ricevuta. Nel suo viaggio in Italia egli fu accolto a Torino, Chieri ed Asti dove dovette fermarsi alcuni mesi per malattia, per proseguire per Pavia. Carlo VIII ritorn\u00f2 a Chieri nel 1495, ospite dei Solaro. Secondo la tradizione, in questa occasione visit\u00f2 Vezzolano e concesse i tre gigli per le cure del canonico cerusico erborista di Vezzolano che l'aveva guarito durante il precedente soggiorno ad Asti.\nMonumenti e luoghi d'interesse.\nL'abbazia di Vezzolano.\nLa canonica di Santa Maria di Vezzolano, altissimo esempio dell'arte romanico-gotica, fondata il 27 febbraio 1095 tramite atto, \u00e8 posta in una fresca conca coltivata e presenta uno stile architettonico fondato sulla bicromia di fasce alternate di mattoni e pietra arenaria. La facciata ospita statue e medaglioni di ceramica policroma. All'interno, originariamente a tre navate prima che quella destra venisse inglobata nel chiostro, \u00e8 rimarchevole l'abside, riccamente decorata di bassorilievi policromi; il chiostro conserva affreschi di particolare pregio che rappresentano uno dei pi\u00f9 interessanti cicli pittorici del Trecento piemontese.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 83 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nDurante la seconda domenica di giugno viene celebrata la festa di Sant'Antonio da Padova per ricordare la fine, per intercessione del santo, di un'epidemia bovina avvenuta nel XVII secolo. Un corteo parte dalla parrocchiale che segue un carro trainato da dei buoi avviandosi verso la Cappella di Sant'Antonio situata a circa un km dal paese in direzione sud-est. Durante la processione la marcia si interrompe per procedere a incanti allo scopo di raccogliere denaro per sostenere le spese della manifestazione, tra cui l'accompagnamento della banda musicale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34213", "revid": "1632387", "url": "https://it.wikipedia.org/wiki?curid=34213", "title": "Antignano", "text": "Antignano (\"Antignan\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nSi trova a circa da Asti, sulla strada che porta da Variglie ad Alba. \u00c8 un paese piccolo, affacciantesi sulle colline dell'Astesana.\nOrigini del nome.\nSul suo toponimo la documentazione medioevale propone diverse varianti: si va da \"Anteljanus\", che compare alla fine del X secolo insieme ad \"Anterjanus\", ad \"Antessianus\" e ancora \"Antonianus\". Pi\u00f9 tardi si \u00e8 assestato nel nome ufficiale italiano: \"Antegnanus\", \"Antignanus\". Non \u00e8 ben chiaro a quale nome gentilizio si possa accostare: probabilmente \"Antenius\" o \"Antelius\", comunque entrambi di origine latina. Da notare che Antignano \u00e8 anche un noto quartiere di Livorno.\nPare ragionevole ritenere che il nome attuale, anzich\u00e9 da incerta fonte medievale, derivi piuttosto, in modo trasparente e convincente, da quello dei legionari \"antesignani\" \u2014 truppe leggere d'\u00e9lite, costituenti l'avanguardia di una legione \u2014 ai quali l'avamposto di Antignano era stato, fin dal tempo della sua costituzione, affidato dal \"municipio\" romano \u2014 allora una sorta di colonia \u2014 nel significato attuale e non romano del termine \u2014 con funzioni anche militari) di Hasta Pompeia; e infine, diviso in appezzamenti, ai medesimi legionari veterani trasferito in propriet\u00e0, anche in premio del servizio da essI reso in tale rischiosa posizione, confinante con i Celti e i Liguri, ostili e mai del tutto domi; i veterani legionari vi avevano introdotto, con un successo che dura tuttora, la vite, come tutti i veterani romani facevano in mezza Europa. Attraverso i secoli Antignano ha sempre adempiuto a tale vocazione difensiva che ancor oggi si manifesta con i resti del castello sulla sommit\u00e0 del suo colle.\nStoria.\nLe prime notizie certe si hanno a partire dall'anno 870, quando compare tra i possedimenti di Ludovico II, imperatore del Sacro Romano Impero.\nSulla base di recenti studi (prof. Renato Bordone) si pensa che il paese fosse sede di una pieve fino alla fine del X secolo circa, probabilmente la pieve di San Giovanni, chiesa tuttora esistente e vicina al centro del paese, menzionata gi\u00e0 in un documento del 964. Partendo dal presupposto che in tutti i paesi la chiesa fosse nel centro abitato, si pu\u00f2 ipotizzare che il primo nucleo di Antignano sorgesse attorno alla chiesa di San Giovanni.\nNell'anno 1000 venne edificata la nuova chiesa parrocchiale dedicata a santo Stefano, attuale cappella cimiteriale, ed il centro abitato si spost\u00f2 attorno ad essa. Durante la realizzazione del nuovo centro abitato fu costruito anche il castello, di cui si ha traccia solo in un documento del 1165.\nTra il X e XI secolo vennero infeudati come signori del paese i De Antignano, molto legati al vescovo di Asti; si pensa infatti che fino ad allora il paese abbia goduto di una certa libert\u00e0 d'azione e che, in seguito all'arrivo dei nuovi signori, il suo destino venne legato alle sorti della citt\u00e0 di Asti.\nIn un documento del 1159 l'imperatore Federico I Barbarossa annovera tra i luoghi sottomessi al vescovo di Asti anche il paese di Antignano.\nNonostante quest'ultimo cercasse di limitare molto le signorie locali, i De Antignano riuscirono comunque a mantenere una certa autonomia: nel 1165 il castello era ancora sotto il loro diretto controllo (a differenza dei vicini paesi di Celle, Revigliasco e Variglie) e come si evince da un documento del 1237 erano signori di quattro vassalli.\nQuando nel XIV secolo Asti passa sotto gli Orl\u00e9ans, Antignano segue il destino della citt\u00e0 e il 18 maggio 1387 giura fedelt\u00e0 ai nuovi signori.\nNel 1419 Giovanni Turco, comandante dell'esercito del signore del Monferrato, dopo aver inutilmente tentato di occupare la cittadella di Asti, assedi\u00f2 Antignano.\nSconfitto fu costretto alla fuga e all'abbandono delle macchine d'assedio, che i cittadini Antignanesi portarono in parata per le vie di Asti.\nTra la fine del 1400 e l'inizio del 1500 il paese si sposta nell'attuale sito dove viene ricostruito il paese e un nuovo castello; in un documento del 1585 risulta che la chiesa parrocchiale di Santo Stefano fosse ormai all'esterno del paese e in stato di abbandono e che gli abitanti utilizzassero per le funzioni religiose l'oratorio della Beata Vergine Maria, probabilmente la cappella del Castello, demolita nel 1908 ormai pericolante per realizzare l'attuale chiesa parrocchiale.\nDi questo secondo castello \u00e8 possibile ancora vedere parte del muro di cinta di fronte alla barocca chiesa di San Rocco.\nNon si hanno notizie dei signori di Antignano dal XIV secolo fino al 1618.\nDurante la dominazione Orleanese si pensa che fossero dei podest\u00e0 ad amministrare il comune, tra i quali venne nominato nel 1386 Francesco Ponte.\nNel 1618 Antignano \u00e8 ormai sotto il controllo dei Savoia che nominano come feudatario Gaspare Berlinghieri.\nI Berlinghieri terranno il paese fino al 1646 quando pass\u00f2 ai Malabayla o Malabaila. Nel 1700 signori dal paese sono i Roero di San Severino, che dalla met\u00e0 del XVIII secolo ripassano la signoria ai Malabaila.\nNel 1797 Durante i moti rivoluzionari che portarono alla fondazione Repubblica Astese (1797) fu un attivo partecipante un antignanese tale Giuseppe Merlone, poi fucilato assieme agli organizzatori della rivolta il 22 agosto.\nIl paese tenne un comportamento ambiguo nei confronti della repubblica: infatti i cittadini ,nonostante nutrissero un parere favorevole nei confronti dei repubblicani, preferirono non schierarsi dalla parte di questi ultimi per timore delle rappresaglie che ne sarebbero scaturite dai Savoia.\nIl 18 maggio 1846 Antignano diede i natali a Francesca Armosino. Nata nella frazione Saracchi, al tempo sotto il comune di Antignano e ceduta in seguito a quello di San Martino alla fine del 1880, discendente da una nobile famiglia armena emigrata in Italia per sfuggire alle persecuzioni dei turchi contro i cristiani, Francesca fu l'ultima moglie di Giuseppe Garibaldi, da cui ebbe tre figli: Manlio, Clelia e Rosita (morta a diciotto mesi).\nNell'archivio storico del comune sono presenti due lettere riguardanti il Generale. La prima \u00e8 la missiva inviatagli dalla comunit\u00e0 antignanese per felicitarsi delle nozze con l'Armosino, la seconda \u00e8 la risposta di Garibaldi alla comunit\u00e0.\nNel 1880 lo stesso Garibaldi venne ad Antignano per visitare le propriet\u00e0 della moglie.\nSimboli.\nLo stemma e il gonfalone del comune di Antignano sono stati concessi con decreto del presidente della Repubblica del 7 marzo 2001.\nCultura.\nUn evento importante \u00e8 la \"Via Crucis\" che si svolge il venerd\u00ec Santo e alla quale partecipano 130 figuranti in costume d'epoca e una cinquantina di tecnici. Ogni anno ad aprile si svolge per le vie del paese una suggestiva rappresentazione: decine di persone in costume ripercorrono i vari momenti della passione di Cristo, dalla preghiera nell'orto di Getsemani fino alla Crocefissione. Tutte le fasi storiche vengono commentate e seguite da una voce narratrice e da tre voci per i dialoghi dei personaggi.\nGeografia antropica.\nOltre al centro, il comune di Antignano comprende tre frazioni: Perosini, Nicola e Gonella.\nEconomia.\nAntignano \u00e8 noto, oltre che per la produzione di ottima Barbera e Grignolino, anche per la produzione di un'antica variet\u00e0 di mais \"Mais otto file di Antignano\".\nAree naturali.\nNel comune \u00e8 presente la Riserva naturale delle Rocche di Antignano, facente parte del Parco Paleontologico Astigiano. La riserva si trova presso la frazione Perosini e fiancheggia il corso del fiume Tanaro. \nInfrastrutture e trasporti.\nTra il 1882 e il 1935 il comune fu servito dalla tranvia Asti-Canale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34214", "revid": "124823787", "url": "https://it.wikipedia.org/wiki?curid=34214", "title": "Secchia", "text": "La Secchia, ma spesso anche al maschile sottintendendo \"il fiume\" (\"al S\u00e8cia\" in dialetto reggiano, dialetto modenese e dialetto mantovano, \"Situla\" in latino), \u00e8 un importante fiume dell'Italia settentrionale che scorre per gran parte in Emilia e, nel tratto finale, in Lombardia.\n\u00c8 per lunghezza (172\u00a0km), bacino e portata media (42\u00a0m\u00b3/s), il principale affluente di destra del Po dopo il Tanaro.\nIl suo bacino (ampio 2.292\u00a0km\u00b2) \u00e8 curiosamente identico come estensione, a quello del Panaro.\nCorso del fiume.\nNasce dall'Alpe di Succiso sull'Appennino tosco-emiliano nel comune di Ventasso in provincia di Reggio Emilia.\nLa sua sorgente \u00e8 situata in una conca fra montagne di altezza comprese fra i 1700 ed i 2100 m s.l.m. ad un'altitudine di 1450\u00a0m s.l.m. Un sentiero di media difficolt\u00e0 la collega al passo del Cerreto. Il luogo si presenta come un anfiteatro naturale delimitato da aspre montagne arenariche fra le quali si trova una piccola piana ricoperta di un folto manto erboso ed \u00e8 attraversato da numerosi ruscelli che formano il primo tratto del fiume. Ai bordi di questa piana circolare si trovano boschi di faggio popolati da cinghiali, lupi, caprioli, volpi e daini.\nPoco pi\u00f9 a valle riceve dal lato idrografico destro parte delle acque superficiali del Monte Cusna, tramite il torrente Ozola e Secchiello, la restante parte viene raccolta dal torrente Lama, affluente del Dolo.\nA partire dalla confluenza dei torrenti Dolo e Dragone (che avviene nei pressi di \"Cerredolo\"), prende a delimitare i confini tra le province di Reggio Emilia e Modena. In localit\u00e0 La Volta di Saltino (comune di Prignano sulla Secchia) raccoglie le acqua del torrente Rossenna.\nNel comune di Castellarano passa per la \"stretta del Pescale\", raggiunge la Pianura Padana nei pressi di Sassuolo, raccoglie il Tresinaro nei pressi di Rubiera, quindi entra in provincia di Modena, attraversa le casse di espansione e sfiora la zona occidentale della citt\u00e0 di Modena.\nIl corso del fiume nel tratto appenninico ha un andamento da sud-ovest a nord-est, come la maggior parte degli affluenti di destra del Po.\nDopo Modena rallenta scorrendo sinuoso lungo un alveo incassato da stretti argini bagnando il comune di Concordia sulla Secchia ed entrando poi, nella parte terminale del suo corso, in Lombardia.\nQui bagna Quistello andando poi a confluire nel Po poco a meridione di Mantova in localit\u00e0 Mirasole di San Benedetto Po, nei pressi della foce del Mincio.\nDa Quistello verso la foce gli argini sono pi\u00f9 distanti ed i meandri vengono utilizzati come aree golenali.\nIl corso a nord della via Emilia sub\u00ec molte variazioni: si ritiene che in epoca romana scorresse pi\u00f9 a occidente di oggi fino a Cavezzo, poi deviava bruscamente ad est ed entrava nel Po a Bondeno. Con lavori protrattisi dal 1288 al 1360 fu costretto nell'attuale alveo, attraverso un accordo fra le citt\u00e0 di Parma, Reggio Emilia, Modena, Mantova e Ferrara che diedero, in virt\u00f9 di questa alleanza, il nome al paese di Concordia situato appunto sul Secchia.\nProbabilmente la deviazione del corso inferiore fino a Mirasole fu completata nel 1336 per consentire la bonifica della zona di San Benedetto Po.\nIl Fiume anticamente piegava verso Est a San Possidonio scorrendo fra Quarantoli, Gavello e Burana dove si gettava nel Fiume Bondeno (ramo del Po oggi non pi\u00f9 esistente) e da questo nel ramo principale del Po.\nNel periodo e nei territori del Ducato di Modena, seguendo la filosofia enunciata negli \"Statuti delle Acque della Comunit\u00e0 di Modena\", vennero eseguiti molteplici lavori per modificare l'asta del corso inferiore del Secchia. Fondamentalmente erano interventi di tagli (\"drizzagni\") dei meandri con lo scopo di limitare l'erosione degli stessi e preservare le terre golenali (\"saldini\").\nRegime.\nCome tutti i corsi d'acqua appenninici il fiume Secchia alterna fortissime magre estive a imponenti piene primaverili e soprattutto autunnali.\nLa sorgente ed il tratto superiore del suo corso si trovano in un'area geografica con le pi\u00f9 alte precipitazioni medie annuali italiane, dovute anche alle perturbazioni provenienti dal Golfo di Genova.\nRispetto agli altri affluenti appenninici del Po si distingue per la sua copiosit\u00e0 di portate in primavera (caratteristica comune anche al Panaro) grazie al notevole innevamento di cui gode il suo alto bacino per gran parte dell'anno.\nVersa alla foce 42\u00a0m\u00b3/s di portata, la pi\u00f9 alta (escluso il Tanaro) tra gli affluenti di destra del Po.\nLe sue piene autunnali, particolarmente violente e limacciose (che in casi eccezionali possono raggiungere ampiezze superiori ai 2.000\u00a0m\u00b3/s.), vengono in parte controllate nel tratto a monte di Modena (Campogalliano) da un complesso sistema di casse di espansione coinvolgenti una superficie di 1.000 ha circa, con una capacit\u00e0 di invaso di circa 15 milioni di mc.\nLe piene del Secchia solitamente anticipano di poco quelle del Po e vengono gestite nel corso inferiore aprendo selettivamente i canali del Consorzio della Bonifica Parmigiana Moglia-Secchia che si immettono nel fiume a Bondanello (frazione di Moglia) ed a San Siro (frazione di San Benedetto Po).\nDighe e centrali idroelettriche.\nNel bacino del fiume Secchia sono ubicati diversi sbarramenti per la produzione di energia elettrica e l'irrigazione:\nSia la diga di Fontanaluccia che quella di Riccovolto furono costruite dal Consorzio di Bonifica Parmigiana-Moglia per soddisfare le richieste di energia elettrica delle idrovore utilizzate per bonificare la Pianura Padana.\nIl tratto alto del fiume risulta stranamente ancora privo di sfruttamento.\nGeologia.\nIl corso appenninico del fiume avviene nella Val Secchia, suddivisibile in Alta, Media e Bassa, dopo Sassuolo scorre in Val Padana.\nNel bacino idrografico di sinistra dell'Alta Val Secchia c'\u00e8 la sorgente termale di Santa Lucia, utilizzata nelle Terme di Cervarezza dell'ex comune di Busana, ora fuso con altri tre dell'alto appennino reggiano nel comune di Ventasso.\nPi\u00f9 a valle, tra i Comuni di Castelnovo ne' Monti e Villa Minozzo, il fiume passa tra particolari formazioni geologiche chiamate Gessi Triassici, discendendo la valle del Secchia sul suo lato sinistro \u00e8 presente la Pietra di Bismantova.\nSempre nel comune di Villa Minozzo la Secchia riceve da destra le acque delle Fonti di Poiano, principale risorgente carsica dell'Emilia-Romagna con una portata d'acqua di circa 600 l/s, caratteristiche per elevata salinit\u00e0 (cloruro di sodio e sature di solfato di calcio).\nNella bassa Val Secchia sul lato idrografico destro sono presenti in superficie molti fenomeni geologici: salse, manifestazioni di petrolio, manifestazioni di gas, sorgenti sulfuree.\nNel comune di Polinago, bacino del torrente Rossenna, \u00e8 presente un fenomeno geofisico di risalita di fango e gas chiamata \"Salsa della Canalina\". Prima di giungere nella Pianura Padana vi sono diverse sorgenti di acqua salsa nelle colline che fanno da spartiacque tra la Secchia e la Fossa di Spezzano sfruttate per le Terme della Salvarola, in particolare c'\u00e8 una sorgente salso sodica (detta \"sarsa\") di Montegibbo nel comune di Sassuolo e le Salse di Nirano nel comune di Fiorano Modenese, queste ultime gi\u00e0 citate da Plinio il vecchio in Naturalis historia (Libro II, 85) in occasione del terremoto del modenese del 91 a.C.:\nNel settembre del 1920 un potente terremoto sconquass\u00f2 l'Alta Valle del Secchia e tutta la Lunigiana, creando numerose frane.\nNella parte appenninica del bacino del fiume Secchia sono frequenti eventi franosi: una frana nell'alveo del fiume, il 23 aprile 1960 in localit\u00e0 Cerredolo, cre\u00f2 un ampio e temporaneo lago (Lago del Cerredolo).\nTra le numerose frane presenti nel bacino della Secchia v'\u00e8 da citare la frana di Tolara, Lezza Nuova, Valoria e di Ca' Lita.\nLe frane appenniniche di Morsiano in Val Dolo e Cerr\u00e8-Sologno hanno esposto tronchi antichi interrati datati tra 4000 e 13.500 anni fa.\nDa Sassuolo, proiettato verso la Pianura Padana, il sottosuolo presenta un ampio deposito di materiali alluvionali grossolani (\"conoide della Secchia\") estesa dal comune di Campogalliano fin sotto alla Citt\u00e0 di Modena. Da questa conoide iniziavano le risorgive fino all'altezza di Carpi-Cavezzo, un tempo chiamati \"padugli\".\nCome per le altre conoidi alluvionali dell'Emilia-Romagna ed in genere tutta l'area pedemontana prossima alla Via Emilia, anche questa zona \u00e8 soggetta a notevole subsidenza.\nAll'altezza di Rubiera, in una delle numerose cave di ghiaia della zona, sono stati rinvenuti i resti di un'importante tomba monumentale romana.\nSempre a Rubiera lungo il Tresinaro sono comparsi durante degli scavi in seguito all'alluvione del 2005 i segni del \"diluvium\", narrato da Paolo Diacono nell'Historia Langobardorum che colp\u00ec l'Italia nel 589 d.C. e seppell\u00ec il \"piano romano\" sotto circa 2,5 metri di ghiaia e sabbia.\nTra Novi di Modena e Mirandola, trasversalmente alla Secchia, cos\u00ec come a Correggio, sono presenti diversi pozzi di petrolio ed un oleodotto attraversa la Secchia in localit\u00e0 Le Caselle, presso il comune di San Possidonio, il sottosuolo di quest'area \u00e8 caratterizzato dalla presenza di una faglia attiva.\nIn aperta pianura sul lato destro del Secchia nel territorio di Mirandola vi sono delle ampie valli salse (dette Valli Mirandolesi) estese da Cavezzo a San Martino Spino.\nSul lato sinistro, nei comuni di Reggiolo e Novellara, sono presenti delle zone vallive arginate \"le Valli di Novellara e Reggiolo\", facenti parte della Consorzio della Bonifica Parmigiana Moglia-Secchia quali casse di espansione.\nCome per il fiume Panaro il tratto in Pianura Padana \u00e8 fortemente canalizzato ed \u00e8 considerabile \"pensile\" rispetto al piano del terreno circostante.\nAffluenti.\nI principali corsi d'acqua tributari del Secchia, dalla sorgente sono:\nCanali e bonifiche.\nIl tratto in Pianura Padana del fiume ha una stretta relazione con svariati canali di bonifica.\nEsistevano diversi canali storici, utilizzati dalla Citt\u00e0 di Reggio Emilia e di Modena, oggi solo parzialmente attivi.\nAll'altezza di Moglia riceve il Canale Lama, poco pi\u00f9 a valle in localit\u00e0 Bondanello riceve il Canale Bondanello. A monte della sua foce nel Po a San Siro riceve l'Emissario della Bonifica Parmigiana Moglia, tutti canali facenti parte della Consorzio della Bonifica Parmigiana Moglia-Secchia.\nIn localit\u00e0 Bondanello per scopi irrigui parte delle acque della Consorzio della Bonifica Parmigiana Moglia-Secchia vengono fatte passare sotto alla Secchia tramite una \"botte\" e immesse nel Canale Gronda Sud. In localit\u00e0 San Siro poco dopo aver ricevuto l'Emissario della Bonifica Parmigiana Moglia, il Canale Collettore Principale del \"Consorzio di Bonifica Terre dei Gonzaga in Destra Po\" viene fatto passare al di sotto della Secchia tramite una \"botte\", in periodi di secca della Secchia e del vicino fiume Po \u00e8 visibile in questa sede un salto di acqua.\nPoco dopo l'attraversamento della SS 496 da San Benedetto Po a Quistello l'Emissario della Bonifica Parmigiana Moglia \u00e8 collegabile tramite un canale trasversale al Canale Collettore Principale del \"Consorzio di Bonifica Terre dei Gonzaga in Destra Po\", unione utile per le sopracitate necessit\u00e0 di gestire le piene della Secchia.\nIl Canale Sabbioncello (Consorzio della Bonifica Burana-Leo-Scoltenna-Panaro) dal suo punto di presa nel Po presso Quingentole a San Possidonio ha un corso grosso modo parallelo alla Secchia, ma andamento inverso nel periodo estivo: da nord a sud.\nStoria.\nIn un'antica mappa sull'Italia Gallica del 1590 di Ortelius il fiume Secchia \u00e8 probabilmente citato come Gabellus (\"Gavello\", anche se alcuni autori ritengono che il termine sia attribuibile al Crostolo), a Est di Brixellum (l'attuale Brescello) e tra il corso del fiume Po e le citt\u00e0 di Modena e Reggio Emilia vengono disegnate delle montagnole, forse l'attuale area dei \"dossi e delle valli\" estesa da Brescello a Bondeno.\nNel novembre del 1702 per l'anniversario della cacciata da Mirandola i francesi inondarono per vendetta lo Stato Mirandolano tagliando la Secchia, in quel momento gonfia di acque, in localit\u00e0 Botte di Moro, nel modenese.\nAlluvione della Secchia del 2014.\nIl 19 gennaio 2014, a seguito delle abbondanti precipitazioni e a causa dell'erosione dell'argine di destra in prossimit\u00e0 della frazione San Matteo di Modena, la Secchia ha esondato, creando un'apertura di circa 80 metri. Le acque hanno invaso Bastiglia, gli abitati di Albareto, Villavara e parte del territorio di Sorbara (Bomporto), e hanno raggiunto il giorno seguente Bomporto, Gorghetto e San Michele.\nL'alluvione ha provocato ingenti danni all'agricoltura e alle attivit\u00e0 economiche della zona, gi\u00e0 duramente colpita dal terremoto dell'Emilia del 2012.\n957 le persone evacuate e tratte in salvo dalle squadre di soccorso, un migliaio gli sfollati. Una vittima tra i soccorritori.\nLa quantit\u00e0 d'acqua esondata, stimabile in oltre 20 milioni di metri cubi, ha sovraccaricato la fitta rete di canali, causando allagamenti diffusi in diverse aree rurali nei comuni di Camposanto, Medolla, San Felice sul Panaro e Finale Emilia.\nRiferimenti nell'arte e nella cultura di massa.\nIn alcune localit\u00e0 ci si riferisce al fiume Secchia con l'articolo femminile \"la\" mentre in altre con l'articolo maschile \"il\". A Concordia, nonostante il paese si chiami \"Concordia sulla Secchia\", gli abitanti si riferiscono al fiume al maschile, chiamandolo \"il Secchia\".\nModena ha dedicato una Fontana (del Graziosi) ai suoi fiumi, che la delimitano ad est (Panaro) e ad Ovest (Secchia). La Secchia \u00e8 rappresentata da una fanciulla e il Panaro da un giovane. Due statue, una raffigurante la Secchia e l'altra il Crostolo, sono presenti anche ai lati del ponte di San Pellegrino sul Crostolo a Reggio Emilia.\nUn antico detto popolare delle zone bagnate dal fiume recita cos\u00ec: \"Secchia per le piene e Panaro per le vene\".\nDal Fiume Secchia prende il nome la societ\u00e0 sportiva Pallamano Secchia, nata dalla fusione di altre due societ\u00e0, Pallamano Rubiera e Pallamano Modena, i cui comuni sono divisi geograficamente proprio dal fiume che \u00e8 diventato il simbolo di questa unione."}
{"id": "34215", "revid": "1930301", "url": "https://it.wikipedia.org/wiki?curid=34215", "title": "Aramengo", "text": "Aramengo (\"Aramengh\" in piemontese) \u00e8 un comune italiano di abitanti della provincia di Asti in Piemonte.\nGeografia e toponimo.\nIl comune \u00e8 situato in una zona collinare del Monferrato, nella parte nord della provincia di Asti, al confine con quella di Torino.\n\u00c8 situato vicino alla ex-statale Chivasso-Asti, e dista quattro km dalla pi\u00f9 vicina stazione ferroviaria della linea che collega le medesime citt\u00e0. Il territorio del comune si estende sulla dorsale posta fra le valli formate dai torrenti Versa e Stura ad est e il rio Meinia a ovest; sia il capoluogo che le frazioni sono situate ad altezza compresa fra i trecento e i quattrocento metri sul livello del mare.\nL'origine del nome deve essere collegata ad una voce di tipo germanico, dato il suffisso \"-engo\", (peraltro comune ad altri numerosi centri abitati della stessa zona), dal tedesco \"-ing\". La radice potrebbe indicare un nome personale, sempre di origine tedesca, oppure fare riferimento ad un eremo, di cui tuttavia non esiste pi\u00f9 memoria storica.\nStoria.\nLe vicende del luogo sono collegate nel tempo alla famiglia Radicati, signori feudali di un territorio molto vasto comprendente numerosi comuni limitrofi.\nL'alta sovranit\u00e0, oltre ad una porzione di dominio feudale, spett\u00f2 prima ai marchesi del Monferrato intorno al 1429 e successivamente ai duchi di Savoia. Tuttavia i Radicati cedettero progressivamente delle quote di dominio feudale a diversi signori tra i quali i Curtet di Grosso, i Biglione di Pogliano, i Borda di Piobesi e altri ancora fino a giungere ai Balbiano di Aramengo, proprietari di diversi immobili nel comune anche ai giorni nostri.\nAramengo fu anche feudo del conte Francesco Morelli (1761\u20131841).\nSimboli.\nLo stemma del Comune, concesso dal Presidente della Repubblica il 18 luglio 2006, si blasona:\nIl barbo \u00e8 ripreso dallo stemma dei Balbiano che era \"di rosso, al barbio coronato d\u2019oro; al capo dell'Impero\".\nLuoghi e monumenti di interesse.\nTra gli edifici di pregio presenti nel comune possiamo trovare la Parrocchiale di Sant'Antonio Abate, la chiesa romanica di San Giorgio (Frazione Masio), la Chiesa della Madonna della Neve (frazione Marmorito) e il Santuario di Santa Maria (frazione Gonengo). \nChiesa Parrocchiale Sant'Antonio Abate.\nLa Chiesa di Sant'Antonio Abate \u00e8 interessante edificio in stile tardo barocco costruito tra il 1770 e il 1791, collegato ad un campanile di ampie dimensioni; l'interno di impronta neoclassica si trovano il ricco altare e pregevoli legni intagliati, soprattutto nella parte absidale e nella sagrestia. Nella parrocchiale si trovano anche dei pregevoli dipinti del Guglielmo Caccia, detto il Moncalvo. \nChiesa San Giorgio.\nLa piccola Chiesa campestre di San Giorgio, situata nella localit\u00e0 Masio, \u00e8 di origine romanica risalente alla fine del 1200, notevole soprattutto per la parte absidale. La chiesa \u00e8 stata recentemente restaurata ed \u00e8 inserita nel progetto escursionistico della \"Rete del Romanico\" che, grazie ai volontari, ne permettono la visita con alcune aperture nel periodo estivo.\nChiesa della Madonna della Neve.\nLa Chiesa della Madonna della Neve fu eretta nel 1839 ed \u00e8 stata chiesa parrocchiale fino al 1986.\nBig Bench.\nDi pi\u00f9 recente costruzione, si segnala la presenza della Panchina Gigante \"Bonardina\" in frazione Marmorito, installazione artistica che rientra nell\u2019iniziativa Big Bench Community Project con il numero 90.\nCuriosit\u00e0.\n\"Andare a ramengo\", originariamente forma dialettale della frase \"andare ramingo\", ha, nell'intercalare del gergo colloquiale italiano, il significato di \"andare in rovina\" (e perci\u00f2 non avrebbe nessuna attinenza con Aramengo);\nAltre fonti la legano invece proprio al comune astigiano, che nel medioevo, essendo il \u00abcomune pi\u00f9 periferico del ducato\u00bb, venne prescelto quale luogo di confino per i \u00abcondannati per reati relativi al patrimonio \u2013 e soprattutto gli autori di fallimenti \u2026\u00bb.\nSociet\u00e0.\nEvoluzione demografica.\nLa popolazione residente si \"\u00e8 dimezzata\" in cento anni, a partire dal 1911.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di 45 persone, pari all'8% del totale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nLa popolazione si dedica principalmente all'agricoltura, oltre ad attivit\u00e0 industriali e commerciali al di fuori del territorio comunale, soprattutto a Torino e Chivasso.\nNelle aziende agricole \u00e8 diffuso l\u2019allevamento dei bovini di razza piemontese. Altri prodotti tipici sono i salumi, il miele e il rinomato tartufo bianco.\nLa produzione vinicola vede in particolare la produzione di vini tipici della zona, tra i quali il Barbera, la Freisa ed il Cortese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34216", "revid": "1516566", "url": "https://it.wikipedia.org/wiki?curid=34216", "title": "Azzano d'Asti", "text": "Azzano d'Asti (\"Asan\" in piemontese) \u00e8 un comune italiano di 381 abitanti della provincia di Asti in Piemonte, situato su una delle colline a sud del Tanaro dal quale \u00e8 attraversato nella parte pianeggiante del territorio comunale. Si presume un'origine romana per cui il toponimo deriva dal nome gentilizio del possidente, \"Aius\" o \"Agius\".\nStoria.\nViene per la prima volta menzionato in un documento dell'anno 897 e, prima dell'anno 1000, risulta provvisto di un castello. Nel comune ebbe sede il monastero benedettino di San Bartolomeo, fondato nel 937 per volere di Berengario II e del vescovo Bruningo. Nel 1158 il borgo fu riconosciuto dal Barbarossa come parte del comune di Asti. Nei decenni successivi, Azzano fu tra i territori contesi tra i Visconti e il Marchese del Monferrato. Nel 1620, sotto il Ducato di Savoia, il paese fu concesso in feudo alla famiglia Capra.\nSimboli.\nLa croce simbolo di Asti \u00e8 accompagnata in punta da un'azza, arma inastata diffusa in epoca medievale, che ha assonanza con il nome del paese.\nMonumenti e luoghi d'interesse.\nDurante la venne distrutto un castello su cui venne edificata l'attuale casa del parroco. La Parrocchiale di San Giacomo Apostolo conserva l'abside medioevale dell'edificio, in precedenza intitolato a Santo Stefano e ricordata, con la chiesetta romanica demolita a causa dei lavori di ampliamento del cimitero, in un diploma del 1041. Il Monastero di San Bartolomeo fu raso al suolo nel 1801.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 16 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nLe risorse economiche del comune si basano soprattutto sull'agricoltura con prevalenza delle colture del mais e della vite. La festa patronale di San Giacomo si svolge nella domenica pi\u00f9 vicina al 25 luglio (giorno del Santo Patrono).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune fa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e che hanno i cittadini che si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano e sei frazioni."}
{"id": "34219", "revid": "1516566", "url": "https://it.wikipedia.org/wiki?curid=34219", "title": "Berzano di San Pietro", "text": "Berzano di San Pietro (\"Bersan\" in piemontese) \u00e8 un comune italiano di 409 abitanti della provincia di Asti in Piemonte.\nStoria.\nLa forma originaria del nome \u00e8 \"Briscianum\", derivato da un nome di persona di tipo gallo-romano. Il paese \u00e8 ricordato nei documenti fin dal 1148 e fu posto nel 1226 sotto l'alto dominio dei marchesi del Monferrato, mentre fu possesso della Canonica di Vezzolano. Pass\u00f2 sotto il dominio sabaudo nel 1631.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 48 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nGemellaggi.\nBerzano di San Pietro \u00e8 gemellato con:"}
{"id": "34221", "revid": "125382589", "url": "https://it.wikipedia.org/wiki?curid=34221", "title": "Bruno (Italia)", "text": "Bruno (\"Brun\" in piemontese, ) \u00e8 un comune italiano di 309 abitanti della provincia di Asti in Piemonte. Di questo borgo venne infeudata col titolo di marchese la famiglia Fa\u00e0 di Bruno.\nGeografia fisica.\nTerritorio.\nCon una superficie di 8,9\u00a0km\u00b2 e un'altitudine massima, sul bricco davanti al cimitero, di 234 metri, il territorio di Bruno si pu\u00f2 dividere in due parti: la parte collinare che lo collega a Mombaruzzo dove sorge il borgo antico e l'altra che sorge sulla pianura del Belbo. La vegetazione oltre a essere l'immagine della fertilit\u00e0 del terreno, \u00e8 anche il risultato dell'opera dell'uomo nel corso dei secoli.\nSecondo alcuni studi il territorio di Bruno era un tempo ricoperto da querce e abeti, sostituiti poi dalle faggete che oggi ricoprono gran parte dei boschi. Con lo spopolamento delle campagne le coltivazioni si sono concentrate nelle zone pi\u00f9 fertili come le pianure alla base del Belbo e sulle colline dove si coltiva la vite che produce vini di pregio, dal barbera al moscato.\nBoschi di castagne, querce e acacie ricoprono il resto delle colline, le pianure invece sono coltivate a mais, grano e foraggio con alcune piantagioni di pioppi.\nTra i corsi d'acqua che interessano Bruno troviamo il Belbo a nord, il Ghisone a est, la Gherlobbia e il Rio a sud-ovest. Il Rio nasce dalle Rocche, agglomerati di argilla e sabbia che formano nel terreno fenditure scoscese che si modificano negli anni con il passaggio dell'acqua, la naturale pendenza del terreno convoglie le acque piovane verso Alessandria.\nDal punto di vista geologico coesistono due formazioni tipiche dell'astigiano:\nSituato nell'area centrale Torino-Milano-Genova Bruno \u00e8 facilmente raggiungibile tramite l'importante snodo autostradale e ferroviario di Alessandria.\nStoria.\nLe prime testimonianze di un centro abitato a Bruno risalgono al'et\u00e0 del bronzo (I millennio a.C.), come testimoniano i due vasi cinerari ritrovati in localit\u00e0 Breia. Non ci sono dati certi sulla fondazione del paese ma le ricerche pi\u00f9 accreditate fanno derivare l'origine del nome dalle parole in lingua celtica Brigo-dunum, cio\u00e8 colle della fortezza, castello. In effetti ci sono testimonianze di un possibile insediamento dei Celti nel Monferrato intorno al IV sec. a.C., si suppone che questi venissero dal centro Europa in cerca di terre e vino. Rimangono poche le testimonianze di epoca romana, ma pare che Bruno si trovasse su una strada romana secondaria del III sec. a.C.\nI Longobardi lasciano come unica testimonianza i nomi dei corsi d'acqua passanti vicino a Bruno, Gherlobbia (recinto dell'ovile), Ghisone (propriet\u00e0 di Wiso). Nel X secolo si stabiliscono sulle colline alcuni insediamenti di Saraceni provenienti dalla Francia. Il nome odierno Bruno nasce intorno all'anno mille.\nGli Aleramici (967-1305).\nLa storia del Monferrato incomincia con la dinastia aleramica, si assume come primo atto la donazione fatta dall'imperatore Ottone I al marchese Aleramo di sedici grandi aziende agrarie nelle zone del Tanaro e dell'Orba. Aleramo e suoi discendenti dovettero conquistarsi uno spazio in mezzo ai grandi comuni della zona (Alessandria,Vercelli, Asti). \u00c8 questo il periodo in cui Ottone I, in seguito a varie vittorie contro gli Ungari, gli Slavi e i Duchi di Germania, restaura il Sacro Romano Impero Germanico, proclamandosi imperatore. Imponendo la politica dei vescovi-conti anche in Italia provoca il risentimento dei grandi signori laici che si ribellerano ai suoi discendenti Ottone II, Ottone III ed Enrico II. Nel 1002 verr\u00e0 eletto Arduino D'Ivrea che verr\u00e0 per\u00f2 deposto gi\u00e0 nel 1014 per poi morire nel 1015, Bruno all'epoca si poteva gi\u00e0 dire una presenza importante dell'ambiente medievale piemontese. Come abbiamo gi\u00e0 accenato il nucleo di Bruno nasce intorno all'anno mille, come risulta dal diploma di Enrico II, il castello e altri possedimenti erano gi\u00e0 in possesso dell'abbazia di Fruttuaria, donata dal conte Girardo. I monaci di tale abbazia erano noti come architetti e costruttori e il loro dominio sulla zona si limitava alla riscossione delle rendite fondiarie.\nNel 1164 Barbarossa sottomise Bruno al marchese del Monferrato Guglielmo il Vecchio, suo alleato nella lotta contro i comuni e il papato. Federico di Svevia ricostituisce l'impero e dal 1154 scende in Italia ripetutamente per imporre ai comuni e ai feudatari i diritti imperiali e nel 1162, in seguito alla distruzione di Crema e Milano, viene scomunicato da papa Alessandro III, in seguito a vari scontri tra papato, comuni e impero si giunge infine nel 1183 alla pace di Costanza.\nIl castello pass\u00f2 nel 1202 alla famiglia Carena, feudataria di Lanerio (Nizza Monferrato), citt\u00e0 con la quale fece parte del Consortile di Acquosana. Nel 1224 Bruno (oltre ad altre terre) venne ceduto dal marchese del Monferrato Guglielmo VI all'imperatore Federico II come pegno a garanzia di un prestito di 9\u00a0000 marchi d'argento necessari per finanziare una crociata. Per\u00f2 risulta anche che nel 1265 Bruno fosse ancora un possedimento dell'abbazia di Fruttuaria, quindi le fonti sono contraddittorie. Nel 1240 Federico II infeud\u00f2 Bruno ai marchesi di Occimiano, diritto mai esercitato.\nNel 1247 Bruno insieme con altri comuni firm\u00f2 una convenzione per regolare i Bandi Campestri, multe contro quei forestieri che avessero danneggiato i boschi comuni al di l\u00e0 della zona detta Cervino che probabilmente segnava i confini di Bruno.\nI Paleologhi (1306-1533).\nTemprati dalle battaglie contro l'Impero e i grandi feudatari, tra il 1200 e il 1300, molti comuni diventano statuti locali creando dei mercati autonomi, questo porter\u00e0 allo sviluppo di una nuova classe dominante, il mercante-banchiere, primo modello della futura borghesia. Con la crescita economica si diffonde l'arte e la cultura, si creano le prime universit\u00e0 e un nuovo costume.\nL'Umanesimo viene introdotto nel Monferrato a partire dalla prima met\u00e0 del '400 da Guglielmo VIII Paleologo che pone la sua corte a Casale, che circonda di artisti e letterati, rendendola prima capitale dello stato Monferrato. Con il Po a nord e gli Appenini a sud il Monferrato si trover\u00e0 stretto in una morsa mortale tra i Savoia, l'Acaia, lo Stato di Milano e Alessandria, costretto a difendere costantemente i suoi confini. Quando si parla di comuni medievali bisogna fare distinzione tra comuni autonomi e comuni soggetti ad autorit\u00e0 intermedia, nel nostro caso il Marchese del Monferrato, che poteva infeudare a sua volta dei vassalli come per esempio i Fa\u00e0.\nLe altre istituzioni presenti a Bruno erano i Consoli, capi del consiglio comunale sostituiti intorno al 1700 dal sindaco, e il Castellano, amministratore della giustizia sostituito in seguito dal Podest\u00e0 che veniva nominato direttamente dal feudatario e risiedeva nel comune.\nNel 1305 muore senza discendenza maschile il Marchese del Monferrato Giovanni I il Giusto, il marchesato passa quindi a una delle sorelle del defunto, Violante, moglie dell'Imperatore di Bisanzio Andronico II Paleologo. Nel 1306 Teodoro I, in qualit\u00e0 di erede del Marchesato del Monferrato, manda una lettera ai vassalli e ai comuni dipendenti per comunicare il suo arrivo da Costantinopoli per prendere possesso dei territori del Marchesato, tra questi viene menzionato Castellano e comuni Bruguni. Nel 1328 i Guelfi astigiani, guidati dalla famiglia Solero, assalirono le forze ghibelline barricate nel castello di Bruno e, dopo la vittoria, lo distrussero parzialmente. Nel 1338 il castello e tutto il territorio saranno affidati come vassallaggio da Teodoro I a Guglielmo Scarampi, di famiglia nobile astigiana e dotto scrittore. Nel 1355, l'imperatore Carlo IV di Lussemburgo nomina il marchese Giovanni II suo vicario nel Monferrato e gli conferma tutti i territori ereditati, tra cui Bruno; in questo periodo Bruno verr\u00e0 colpito da numerose calamit\u00e0: nel 1364 un terremoto, pochi anni dopo un'invasione di locuste che distrugger\u00e0 i raccolti e nel 1370 un'epidemia di peste oltre a quella pi\u00f9 famosa del 1348.\nNel 1430 Bruno avrebbe dovuto essere annesso al Marchesato di Incisa ma in seguito ad alcuni disordini gli Scarampi saranno riconfermati pi\u00f9 volte come feudatari di Bruno.\nSono eventi rilevanti anche le continue liti tra Bruno, Mombaruzzo e Cassine per i confini dei Boschi delle Sorti,o principalmente tra i Fa\u00e0 e gli abitanti che reclamavano il diritto al sorteggio, privilegio dato solo ai Particolari ( le famiglie storiche ), casta a cui era quasi impossibile essere ammessi; questo elemento potrebbe aver contribuito a mantenere solida la cultura e l'identit\u00e0 brunese.\nI Gonzaga (1536-1708).\nSi pu\u00f2 affermare tranquillamente che di sicuro \" la storia non pass\u00f2 per Bruno \", a Bruno nel periodo del marchesato dei Fa\u00e0 oltre all'epidemia di peste del 1631 non ci fu alcun evento eclatante ma con l'arrivo dell'umanesimo e il periodo del Rinascimento anche Bruno cambi\u00f2 lentamente, urbanizzandosi e avvicinandosi all'et\u00e0 moderna. Durante il XVII secolo il Monferrato diventa il campo di battaglia di Francia e Spagna, cosa che si ripercuote enormemente sulle classi pi\u00f9 deboli iniziando un periodo di carestia che durer\u00e0 fino al '700. Il ramo francese dei Gonzaga prese il controllo del Marchesato del Monferrato intorno al 1627 facendo affidamento sulla Francia di Richelieu e del Re Sole, ma nonostante l'impegno perdurato per tutto il '600 e gli inizi del '700 i Gonzaga non riusciranno a conservare il Monferrato che sar\u00e0 perduto nel 1708.\nGli antichi documenti dell'archivio storico del comune , risalenti alla fine del 1500, testimoniano dell'esistenza di un consiglio comunale di 6 membri \"originari\" e 6 membri \"aggiunti\", sotto il controllo del podest\u00e0 e dei consoli. Oltre al notaio, al maestro, al camparo e al medico, gi\u00e0 presenti dal '500, dopo gli anni disperati della peste della prima met\u00e0 del '600, verranno aggiunti tutti i servizi necessari al paese: il becchino, i gabellieri del sale, il fabbro (anche veterinario), il barbiere (che era anche una specie di chirurgo) e il podest\u00e0, nominato dal feudatario. Un paese, che dopo la peste contava ormai qualche centinaio di abitanti, per avere tali servizi doveva avere un notevole reddito. Infatti, oltre ai guadagni dei campi, Bruno disponeva dei Boschi delle Sorti che fornivano legname da costruzione e da ardere e di una notevole rendita proveniente dai titoli pubblici presso il Banco di San Giorgio di Genova. La rendita per\u00f2 non baster\u00e0 per coprire le spese provocate dalle peste e dalle guerre del '600, quindi il consiglio comunale decider\u00e0 di vendere i titoli pubblici nel 1719 per estinguere un mutuo aperto nel 1636. Il periodo della peste del 1630 rimane comunque il pi\u00f9 drammatico nella storia del marchesato che verr\u00e0 attraversato da guerre, epidemie e saccheggi; le guerre nel marchesato si protrarranno per molto tempo. I Gonzaga governavano il Monferrato in modo vessatorio, riempiendo i cittadini di tasse e opprimendo le libert\u00e0 comunali; questo era dovuto alle ingenti spese di stato a cui erano sottoposti. Nel 1655 il consiglio comunale \u00e8 costretto ad imporre una tassa straordinaria per pagare i debiti contratti per il mantenimento dei soldati, tassa che probabilmente ha avuto comunque una sua efficacia vista la presenza di documenti risalenti alla fine del '500, segno che erano stati evitati o limitati i saccheggi e quindi le distruzioni degli archivi. In generale, le disponibilit\u00e0 economiche della comunit\u00e0 di Bruno non dovevano essere esigue visto che durante tutto il corso del secolo \u00e8 stata capace di pagare tutte le tasse e i contributi richiesti.\nI Fa\u00e0.\nSecondo la leggenda i Fa\u00e0 giunsero in Italia dall'Inghilterra nel VII secolo al seguito di San Colombano che oper\u00f2 in Lombardia, dove fond\u00f2 l'abbazia di Bobbio. Si pu\u00f2 pi\u00f9 realisticamente ipotizzare che abbiano origini locali, Fa\u00e0 deriverebbe dalla forma dialettale \"fea\" che significa pecora, o anzi che abbiano origini celto-galliche, dove \"fea\" significa fata ( a dimostrazione di questo c'\u00e8 anche il fatto che il simbolo araldico della famiglia \u00e8 proprio una fata ). Nel 1357, primo dato certo, troviamo Giovanni Battista Fa\u00e0, notaio di Fontanile da cui si pu\u00f2 presuppore abbia origine il casato. Nel 1570 Giovanni Matteo Fa\u00e0, detto Horatio, acquista il castello e due terzi del feudo da Cesare Scarampi; successivamente, nel 1580, acquista il resto del feudo. Nel 1585 inizia la prima lite tra la Comunit\u00e0 di Bruno e i Fa\u00e0; la comunit\u00e0 invia una supplica, probabilmente a Guglielmo Gonzaga, per impedire che Horatio Fa\u00e0 ottenesse la prerogativa della caccia nel feudo; probabilmente le suppliche furono ascoltate dai Gonzaga perch\u00e9 nelle prerogative dei marchesi nel 1604, non rientra quella della caccia. Un altro episodio problematico per la comunit\u00e0 fu il matrimonio tra Ferdinando Gonzaga, duca di Mantova, e Camilla Ardizzina Fa\u00e0. Le nozze furono celebrate nel 1616 e come regalo di nozze il duca fece affrescare le stanze del piano nobile del castello da pittori manieristi ispiratisi alla corte di Mantova. Inoltre il duca regal\u00f2 a Camilla anche il Marchesato di Mombaruzzo. Camilla fu poi ripudiata e costretta a ritirarsi nel monastero del Corpus Domini di Ferrara dove mor\u00ec nel 1662. Un episodio ancora pi\u00f9 eclatante fu l'assalto al castello di Bergamasco da parte del famigerato Ortensio Fa\u00e0, parroco di Carentino, compiuto il giorno di Pasqua del 1686 e conosciuto con il Nome di \"Eccidio di Bergamasco;\" l'abate riusc\u00ec a scappare, mentre l'unico a pagarne le conseguenze fu il giovane marchese di Bruno Ferdinando che venne arrestato, torturato e condannato, inizialmente gli vennero confiscati anche i beni che furono poi restituiti in virt\u00f9 delle pressioni fatte dai familiari al duca di Mantova.\nI Savoia, primo periodo (1708-1796).\nIl '700 si apre con la guerra di Successione spagnola che termina con i trattati di Utrecht e Rastadt, il primo di questi porter\u00e0 al passaggio del Marchesato del Monferrato dai Gonzaga ai Savoia. Per tutto il secolo si succedettero vari conflitti in cui il Piemonte rimase spesso coinvolto, nonostante ci\u00f2 il '700 fu un secolo di espansione, di sviluppo economico, di riforme e di rinascita culturale. Nella prima met\u00e0 del secolo furono due gli eventi significativi per Bruno: la stesura del Catasto e l'emissione dei Bandi Campestri.\nLe fonti di sostentamento della comunit\u00e0 erano quasi esclusivamente l'agricoltura e l'allevamento, tra le coltivazioni principali troviamo quelle di cereali (frumento, segale, orzo, farro, ecc.), legumi (ravizzoni, ceci, lupini, fagioli, ecc.), alberi da frutto (peri, fichi, noci, castagni, ecc.), e zafferano. Naturalmente erano diffusi i vigneti, dove si coltivavano uve di pregio come il moscatello, la malvasia, l'aleatico e il cortese, anche se la presenza di boschi permetteva una produzione annuale complessiva di sole 1000 brente di vino. La comunit\u00e0 poteva fare affidamento su una novantina di vacche accompagnate da 40 vitelli, che fornivano il latte necessario per l'epoca; il lavoro nei campi e i trasporti erano assicurati da 70 buoi e 100 asini, oltre a questi si allevavano capponi, galline, oche e anatre.\nPeriodo francese (1796-1814).\nNegli ultimi decenni del diciottesimo secolo gli eventi principali sono: la rivoluzione industriale, che cambier\u00e0 significativamente il mondo dal punto di vista tecnologico, e le due grandi rivoluzioni \"atlantiche\" (francese e americana), che affermeranno i diritti del popolo spodestando l'aristocrazia e portando al potere la borghesia. La Francia port\u00f2 con la forza la rivoluzione anche in Italia, cominciando dal Piemonte con la prima campagna napoleonica del 1796; il Piemonte viene inizialmente annesso nel 1798 e completamente accorpato alla Francia nel 1802. Il periodo napoleonico, pur togliendo l'indipendenza al Piemonte, port\u00f2 anche a un rinnovo delle leggi, delle istituzioni e delle classi dirigenti. Napoleone aveva intenzione di francesizzare completamente il Piemonte, quindi i membri del consiglio comunale di Bruno vengono tutti sostituiti, viene adottato il francese come lingua per la corrispondenza ufficiale e viene utilizzato un nuovo calendario.\nSociet\u00e0.\nEtnie e minoranze straniere.\nAl 31 dicembre 2013, la popolazione straniera residente era di 33 persone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34222", "revid": "1516566", "url": "https://it.wikipedia.org/wiki?curid=34222", "title": "Bubbio", "text": "Bubbio (\"Bube\" o \"Bubi\" in piemontese) \u00e8 un comune italiano di 805 abitanti della provincia di Asti in Piemonte.\nCaratteristiche.\nBubbio (dal latino \"bivium\", perch\u00e9 posto sull'incrocio di strade romane tra la Valle Bormida e l'Astigiano), \u00e8 un borgo delle Langhe Astigiane che ha mantenuto intatte alcune importanti caratteristiche urbanistiche, con le vecchie case disposte ai lati della trecentesca Via Maestra, delimitata rispettivamente dal castello e dalla chiesa parrocchiale, e una serie di contrade, vicoli e scalinate che creano scorci suggestivi e angoli di pietra dimenticati dal tempo.\nStoria.\nSimboli.\nIl motto latino \"Dulcia promam\" (\"da me vengano fuori dolcezze\") fa riferimento all'uva bianca, prodotto tipico del territorio specializzato nella coltivazione del Moscato bianco.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 100 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34223", "revid": "1516566", "url": "https://it.wikipedia.org/wiki?curid=34223", "title": "Buttigliera d'Asti", "text": "Buttigliera d'Asti (\"Butijera\" o \"Butijera d'Ast\" in piemontese) \u00e8 un comune italiano di abitanti della provincia di Asti in Piemonte.\nFa parte dell'Unione dei Comuni - Comunit\u00e0 Collinare \"Alto Astigiano\" e dello \"Sportello unico per le attivit\u00e0 produttive Nord Astigiano\"\nStoria.\nNel 1263 il comune di Asti aveva conquistato ai duchi di Biandrate il castello di Mercuriolo e cre\u00f2 un insediamento (\"villa nova\") nel territorio denominato \"Butiglaria\", presso il castello. L'insediamento ebbe ampie autonomie (attestate da uno statuto datato al 1471) che conserv\u00f2 anche dopo il passaggio sotto i Savoia nel 1559. Dal 1619 divenne feudo di Ernst von Mansfeld e pass\u00f2 successivamente nella prima met\u00e0 del Seicento a Matilde di Savoia e a Bernardino Gentile. La propriet\u00e0 del feudo pass\u00f2 quindi ai conti Baronis, e nel 1725 ai conti Freylino (o Freylin).\nIl paese soffr\u00ec a partire dal XVI secolo di epidemie, carestie e passaggi di truppe. Dopo la pace di Aquisgrana la situazione miglior\u00f2: si svilupp\u00f2 una rinomata produzione di vasi in terracotta (\"vasi terracei\") e l'agricoltura, con produzione di cereali e di vino.\nA partire dagli inizi del XX secolo la popolazione diminu\u00ec per l'emigrazione verso Torino (nel 1901 erano recensiti abitanti).\nIl territorio fa parte della zona di produzione del Barbera d'Asti, vino DOC.\nSimboli.\nLa pi\u00f9 antica rappresentazione dello stemma appare sulla copia degli statuti comunali del 1546. Il suo utilizzo fu confermato nel 1614 dai commissari ducali, in seguito all'editto di Carlo Emanuele I sulle armi gentilizie.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2018 la popolazione straniera residente era di 126 persone, pari al 5% della popolazione residente.\nLe nazionalit\u00e0 maggiormente rappresentate in base alla loro percentuale sul totale della popolazione straniera erano:\nAssociazioni locali.\nEsistono inoltre sedi locali dell'Associazione volontari ospedalieri e della Fidas (donatori di sangue) ed un Gruppo Alpini.\nIl comune conserva inoltre l'archivio della \"Societ\u00e0 operaia di Buttigliera d'Asti\", attiva nel periodo 1869-1929.\nGeografia antropica.\nFrazioni.\nIn base ai dati del censimento 2001 la frazione conta complessivamente 284 abitanti, di cui 217 risiedono nella frazione, 21 in borgata Fabbri, 39 in borgata Meliga e 7 in borgata San Bartolomeo\nIn base ai dati del censimento 2001 la frazione conta 143 abitanti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34226", "revid": "254401", "url": "https://it.wikipedia.org/wiki?curid=34226", "title": "Calosso", "text": "Calosso (\"Cal\u00f2ss\" in piemontese) \u00e8 un comune italiano di abitanti della provincia di Asti in Piemonte.\nSorge su un'alta collina il cui nome deriva dal gentilizio romano \"Callocius\" o \"Callucius\", come indicato dall'Olivieri nel 1965.\nSi trova poco lontano dai comuni di Canelli e Costigliole d'Asti, fra le valli del Nizza e del Tinella.\nStoria.\nIl primo documento nel quale viene menzionato il paese \u00e8 un atto del 960 che cita un certo Arimanno de Calocio in qualit\u00e0 di testimone di una permuta di terreni da parte di Brunengo, Vescovo di Asti tra il 934 e il 964.\nAll'inizio del XII secolo Calosso entr\u00f2 a far parte del consortile di Acquosana insieme ai signori di Agliano, Vinchio, Canelli, San Marzano e Castelnuovo Calcea. Consorzio nato per tutelare i feudi minori dalle mire espansionistiche delle famiglie astensi (come gli Asinari, i Roero, i Solaro, i Natta ecc.).\nNel 1318 il comune venne coinvolto nelle fasi della guerra civile scoppiata nel circondario di Asti tra i guelfi Solaro e i ghibellini De Castello. I guelfi, oltre al castello di Moasca, distrussero anche il \"castrum\" di Calosso che venne immediatamente ricostruito. Verso la fine dell'indipendenza del Libero Comune di Asti e precisamente nel 1377, l'intero feudo di Calosso viene acquistato dal nobile banchiere astigiano Percivalle Roero. Dieci anni pi\u00f9 tardi, nel 1387, troviamo Calosso tra i possedimenti della dote di Valentina Visconti, andata in sposa a Luigi d'Orl\u00e9ans. In seguito al matrimonio la contea di Asti diventa interamente possedimento francese. Seguiranno centocinquant'anni di dominazione francese.\nNel 1531 Calosso, con la Contea di Asti, entra a far parte dei territori controllati dai Savoia e con l'inizio del Seicento e della Guerra di Successione del Monferrato, viene coinvolto in una serie infinita di occupazioni da parte dei vari eserciti di passaggio. Difatti all'inizio del XVII secolo Calosso venne assediata dagli spagnoli e in seguito recuperata dai Savoia, grazie anche al capitano Catalano Alfieri che, a capo delle truppe francesi, fece cingere di enormi palizzate tutto il castello.\nFortunatamente con la pace dei Pirenei del 1659, Calosso perde la sua importanza strategica e il suo castello, da imponente fortezza cinquecentesca, si trasforma in residenza di campagna della famiglia Roero.\nIl complesso fortificato venne dunque ricostruito diverse volte in seguito alle vicende belliche precedenti. A sud, oltre alla torretta abbassata a base cilindrica collegata al palazzo da un arco, si trova il cosiddetto \"castello vecchio\", dove \u00e8 ubicata la chiesa di San Martino, gi\u00e0 menzionata nel 1203, all'interno della cinta fortificata.\nSimboli.\nLo stemma e il gonfalone del comune di Calosso sono stati concessi con decreto del presidente della Repubblica del 19 luglio 1999.\nAlla croce di Asti si accompagna una ruota, simbolo della famiglia Roero.\nMonumenti e luoghi d'interesse.\nIl castello di Calosso.\nDa pi\u00f9 di un millennio la sua sagoma imponente vigila, dalla sommit\u00e0 della collina che si erge tra le valli del Nizza e del Tinella, sull'abitato di Calosso. Testimonianza longeva delle vicende occorse a questo piccolo borgo, il castello ne segna la storia attraverso le epoche, ripercorribili a ritroso, sino a perdersi nell'Alto Medioevo. Perch\u00e9 da qui, da prima dell'anno 1000, si suole dare inizio alla sua storia, in quanto questo periodo si ritrovano le prime tracce, seppur vaghe, della sua esistenza. Tracce che, bench\u00e9 confuse dai numerosi interventi apportati alla sua struttura originaria in seguito ad eventi bellici e a ristrutturazioni, consentono di fissare i punti salienti dell'evoluzione dell'antico maniero. Sappiamo infatti che nel 1318 il paese di Calosso viene coinvolto nel conflitto tra i guelfi della famiglia Solaro e la fazione ghibellina dei De Castello di Asti. I guelfi distruggono l'intero castrum di Calosso.\nNel 1377, l'intero feudo di Calosso viene acquistato da un nobile banchiere astigiano, il Marchese Percivalle Roero di Cortanze.\nNel 1387 Calosso con il suo castello rientra tra i possedimenti della dote di Valentina Visconti, andata in sposa a Luigi d'Orl\u00e9ans.\nL'11 ottobre 1592, durante una visita pastorale, sant'Alessandro Sauli, vescovo di Pavia (diocesi da cui dipendeva allora Calosso), venne \"sorpreso da una grave e pericolosa malattia nel castello di quel luogo, ove don Ercole Roero avealo alloggiato\" (secondo G.S. De Canis, 1816).\nLa morte del vescovo suscit\u00f2 una tale impressione che nel 1683 la camera del castello venne convertita in pubblico oratorio e, in suo onore ed a perenne ricordo, gli abitanti di Calosso indissero nello stesso giorno la festa patronale.\nAlle porte del 1600, troviamo Calosso assediato dagli spagnoli e in seguito recuperato dai Savoia, grazie anche al capitano Catalano Alfieri che, a capo delle truppe francesi, cinge di enormi palizzate tutto il castello.\nGiungiamo quindi alla Pace dei Pirenei del 1659, data in cui la fortezza calossese perde la sua importanza strategica e viene trasformata dalla famiglia Roero di Cortanze, signori di Calosso, in un'elegante e signorile residenza di campagna, per assumere i connotati ancor oggi riscontrabili. In seguito a queste trasformazioni il castello perde la fisionomia originaria dell'imponente fortezza cinquecentesca che cingeva all'interno delle sue mura l'intero borgo storico, composto, tra gli altri edifici, dalla chiesa di San Martino. Resta la torretta cilindrica e l'arco d'accesso al ricetto. Attualmente di dimensioni ridotte rispetto a quello originale, la struttura \u00e8 riconducibile ad una serie di corpi a forma di L, dominata dalla massiccia torre cilindrica ornata da archetti pensili e merli guelfi perfettamente intatti.\nDi interesse particolare sono poi i bastioni cinquecenteschi, rimasti anch'essi inalterati, che caratterizzano il lato nord della fortezza. Le mura di questo segmento, prospiciente l'ampio parco, presenta ancora le feritoie e le aperture delle casse matte, struttura a prova di bomba, introdotte in seguito all'adozione delle artiglierie, di carattere sia offensivo - finalizzate ad ospitare bocche da fuoco\u00a0\u2013 che difensivo, destinate a mettere al riparo uomini e materiali; inoltre \u00e8 ancora possibile vedere una posterla, stretto e basso passaggio che attraversa le mura. L'accesso al cortile interno \u00e8 presidiato da un portale tipicamente seicentesco che reca, ad ornamento della sezione superiore dello stipite, lo stemma della famiglia Roero, raffigurante tre ruote, e delle famiglia Gavigliani, raffigurante due rose divise da una fascia orizzontale.\nGli attuali proprietari sono i Conti Balladore Pallieri, diretti discendenti dei Roero di Cortanze.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 147 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nLa parrocchia.\nSulla parrocchia di San Martino vi sono scarse notizie documentali. Intitolata a San Martino, vescovo e confessore, innalzata negli ultimi decenni del '600, la chiesa si presenta con una facciata ricca di fregi nella sua parte centrale, alta e slanciata, composta da due corpi sovrapposti ripartiti con lesene e terminanti con un timpano. Verso la fine dell'Ottocento la costruzione barocca venne profondamente rimaneggiata: nel 1896, infatti, l'edificio venne ampliato sui fianchi, a scapito delle cappelle laterali. Fu evidente che allora vennero distrutti gli affreschi settecenteschi attribuiti al De Canis e al periodo giovanile del canellese Giovanni Carlo Alberti, vissuto tra il 1670 ed il 1727. Tra il 1929 e il 1930 vennero realizzati, per espressa volont\u00e0 di Monsignor Bosio, le decorazioni della volta e delle pareti. Sul fianco della vela svetta il campanile di 42 metri.\nCultura.\nEventi.\nLa Fiera del Rapul\u00e9.\nL'amministrazione comunale di Calosso organizza ogni anno la Fiera del Rapul\u00e9, che si svolge generalmente il terzo fine settimana di ottobre e prende il nome dall'operazione di raccolta dei \"rapul\u00ecn\", ovvero i grappoli pi\u00f9 piccoli che restano dopo la raccolta dell'uva.\nLa sagra propone un percorso enogastronomico con degustazione di vini e piatti tipici tra i crot\u00ecn, le cantine scavate nel tufo che custodiscono il vino migliore.\nIl borgo del paese viene per due giorni animato da musiche, mostre e manifestazioni teatrali. La Fiera del Rapul\u00e9 \u00e8 l'occasione ideale per visitare il Castello di Calosso, gentilmente aperto per l'occasione dai proprietari, la Chiesa barocca e il restaurato coro ligneo della Parrocchia di San Martino e le quattro antiche scalinate del centro storico.\nEconomia.\nLe aziende agricole del paese sono assai numerose e fiorenti. La coltivazione maggiormente praticata \u00e8 la vite, e gli alberi da frutta. Numerosi sono i vini DOC, tra i quali possiamo ricordare il Moscato d'Asti e la Barbera d'Asti Superiore.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34228", "revid": "1876278", "url": "https://it.wikipedia.org/wiki?curid=34228", "title": "Aulla", "text": "Aulla (\"A\u00f9la\" nel dialetto della Lunigiana) \u00e8 un comune italiano di abitanti della provincia di Massa-Carrara in Toscana. \u00c8 situato nella storica regione della Lunigiana.\nGeografia fisica.\nAulla si trova in Toscana, nella zona conosciuta come Lunigiana, a pochissimi chilometri dal confine con la Liguria. Il paese si trova in una posizione strategica alla confluenza del torrente Aulella nel fiume Magra, dove la vallata si restringe notevolmente, chiusa tra le colline circostanti. Per questi motivi ad Aulla d'inverno vi \u00e8 sempre la nebbia mentre d'estate il caldo umido \u00e8 insopportabile. Ciononostante \u00e8 un naturale crocevia tra le vie di comunicazione che conducono ai passi della Cisa e del Cerreto, dall'antichit\u00e0 - il paese si trova infatti sul percorso della Via Francigena - sino ai giorni nostri, concentrando in poco spazio il transito di un'autostrada (la A15 Parma-La Spezia), due strade statali (la SS 62 del Passo della Cisa e la SS 63 del valico del Cerreto) e due linee ferroviarie, la Parma-La Spezia e la Aulla-Lucca.\nStoria.\nGi\u00e0 insediamento romano, nel VII secolo a Bibola, sulla collina che sovrasta Aulla, sorgeva un \"kastron\" bizantino a difesa del porto di Luni.\nNel Medioevo la citt\u00e0 crebbe notevolmente in relazione all'antica Via Francigena, che, attraverso l'intera Lunigiana, transitava per \"Aula\" in direzione Passo della Cisa. Nell'itinerario del viaggio di Sigerico la citt\u00e0 rappresentava la XXX tappa e, dall'Arcivescovo di Canterbury, era definita \"Aguilla\". \n&lt;br&gt;Importante via di comunicazione di origine romana era anche la strada delle cento miglia, che, dal porto di Luni, conduceva a Parma, attraversando il territorio e dirigendosi al Malpasso, oggi Passo del Lagastrello.\nNel 1522 Giovanni de' Medici, celebre come \"Giovanni delle Bande Nere\", acquist\u00f2 il feudo di Aulla dai Malaspina. Il condottiero progettava di creare un proprio Stato personale nel nord della Toscana. Fece edificare la Fortezza della Brunella, ma l'opposizione di parte della popolazione lo spinse a rivendere il feudo.\nAulla fu nuovamente ceduta dai Malaspina nel 1543, questa volta alla famiglia Centurione di Genova che, con Adamo, divenne un marchesato indipendente. Il borgo divenne, quindi, una piazzaforte sotto l'influenza genovese.\n&lt;br&gt;Nel 1706, spodestati i Centurione, lo staterello venne ceduto ai Malaspina di Podenzana, che nel 1710 l'annetterono, dopo aver versato alla Camera dell'Impero trentamila fiorini; i Malaspina vi governarono, cos\u00ec, fino al 1797.\nDopo la Restaurazione, Aulla entr\u00f2 a far parte del Ducato di Massa, retto da Maria Beatrice d'Este; alla morte della sovrana, avvenuta nel 1829, i territori del ducato massese furono inglobati dal Ducato di Modena, Aulla compresa.\nNel 1860 fu annessa al Regno di Sardegna. A partire dall'anno seguente, con la proclamazione del Regno d'Italia, segu\u00ec le vicende del nuovo Stato unitario.\nLa citt\u00e0 di Aulla venne duramente provata dal secondo conflitto mondiale e per questo le \u00e8 stata conferita la medaglia d'oro al valor civile. Fu liberata, il 24 aprile 1945, dai reparti partigiani del battaglione Val di Vara, comandati da Daniele Bucchioni, al quale fu conferita, nel dopoguerra, la cittadinanza onoraria della citt\u00e0.\nIl 25 ottobre 2011 un violento maltempo ha colpito il levante ligure (bassa e media val di Vara, val di Magra e Cinque Terre) e la Lunigiana con esondazioni, danni, vittime e dispersi in diverse localit\u00e0 del territorio ligure e toscano. Tra i comuni pi\u00f9 colpiti c'\u00e8 anche Aulla e frazioni dove le precipitazioni intense hanno provocato lo straripamento del fiume Magra che, invadendo con le sue acque gran parte la citt\u00e0, ha causato la morte di due persone - vittime ufficializzate dalla prefettura di Massa-Carrara - e molteplici danni alle abitazioni, alle attivit\u00e0 commerciali, ai collegamenti stradali e agli impianti elettrici, idrici e gas. \u00c8 andata distrutta la biblioteca comunale con quasi tutto il suo patrimonio e la scuola elementare..\nMonumenti e luoghi d'interesse.\nLa citt\u00e0 di Aulla \u00e8 sovrastata dalla collinetta della Brunella e dalla sua fortezza.\nDella citt\u00e0 sono conosciute le statue della \"Meridiana di Pantani\", le Scale di Padre Pio, la statua di Bettino Craxi ed il monumento ai \"martiri di tangentopoli\" costeggiati dai giardini pensili del Comune e gli scavi archeologici presso l'antica abbazia di San Caprasio, che hanno riportato alla luce molti artefatti antecedenti di alcuni secoli, tra cui \u00e8 famoso il capitello con il volto del diavolo che mangia un giglio.\nI principali siti di interesse culturale del comune di Aulla sono:\nVia Francigena.\nAulla costituiva la XXX tappa dell'itinerario di Sigerico della Via Francigena: presso l'abbazia di san Caprasio, nominato patrono dei pellegrini della Via Francigena, sono visitabili gli scavi archeologici e il museo del pellegrino. I pellegrini possono qui trovare ospitalit\u00e0 prima di affrontare il tratto in sicurezza e per il 90% su strada sterrata Aulla-Sarzana, percorribile in sei ore.\nDal passo della Cisa a Sarzana il percorso francigeno \u00e8 segnalato con tracce CAI e tabelle ministeriali.\nLa statua di Bettino Craxi.\nAulla ospita, in piazza Gramsci, un monumento a Bettino Craxi, voluto dal sindaco Lucio Barani nel 2003. Vicino ad essa sono presenti il monumento alla vittime di Tangentopoli e quello a Marco Pantani, sempre opera della longeva amministrazione Barani, che realizz\u00f2 molte originali iniziative. Il monumento al defunto premier italiano, in marmo di Carrara, rappresenta anche un primato, in quanto si tratta della prima statua di Craxi mai eretta in Italia e al mondo.\nCultura.\nCucina.\nFra i piatti tipici pi\u00f9 rappresentativi della zona troviamo le focaccette, i testaroli ed i panigacci. Inoltre, nel suo territorio si produce il vino DOP Colli di Luni ed il rinomato vino da dessert (\"persegh\u00ecn)\".\nEventi.\nLa citt\u00e0 organizza eventi ricorrenti ogni anno, come il Palio della Rosa, che consiste in una serie di prove disputate fra contrade costituite dalle frazioni in cui il comune di Aulla \u00e8 diviso. Un altro evento molto importante \u00e8 il Premio Lunezia, importante festival dedicato a cantautori e cantautrici, che ogni anno premia e fa esibire personaggi celebri: solo per citarne alcuni, Caparezza, Ligabue, Elisa, Anna Oxa, Vinicio Capossela, Claudio Baglioni, i Negramaro, gli Stadio - questi ultimi tre hanno preso parte all'edizione dell'anno 2006.\nIl patrono San Caprasio viene festeggiato ogni anno il 1\u00ba giugno ed alle celebrazioni religiose si unisce la fiera, che per tutta la giornata si svolge tra le vie centrali della citt\u00e0. Nel corso dell'anno si svolgono altre due fiere: la cosiddetta \"Fiera di Primavera\" il 22 marzo ed una terza che si tiene il primo sabato di settembre, in onore di San Severo. Aulla venera infatti anche quest'ultimo santo, seppur in modo minore.\nUna sagra importante per Aulla \u00e8 la sagra della \"focaccetta\" (\"fugaceta\" in dialetto locale), che si svolge durante l'estate nel borgo di Vaccareccia. Le focaccette, piccole focacce cotte nei testi e destinate ad essere riempite di formaggi e salumi, rappresentano una pietanza tipicamente aullese. Un'altra sagra molto importante solitamente organizzata in estate \u00e8 la sagra del \"panigaccio\", che si svolge a Podenzana.\nDal 1993 Aulla elegge il primo sindaco dei ragazzi di Italia, con tanto di elezioni comunali aperte solo ai minori di 18 anni. Primo eletto Achille Fiorentini (13 anni)\nGeografia antropica.\nLe frazioni del comune di Aulla sono: Albiano Magra, Bibola, Bigliolo, Canova, Caprigliola, Gorasco, Olivola, Pallerone, Quercia, Serricciolo, Vecchietto.\nAltre localit\u00e0 minori sono quelle di Bettola, Calamazza, Chiamici, Filanda, Lizzano, Malacosta, Piano di Bibola, Pomarino, Ragnaia, Ripa di Quercia, Sannaco, Stadano Bonaparte, Vaccareccia, Valenza, Venezia di Albiano.\nLa localit\u00e0 di Stadano Bonaparte deve il suo nome alle origini della dinastia di Napoleone, che vengono fatte risalire proprio a questi luoghi. La localit\u00e0 \u00e8 raggiungibile dalla Strada statale 62 della Cisa, imboccando un bivio sul lato sinistro della strada dopo la frazione di Caprigliola per chi proviene da Santo Stefano di Magra; tale bivio \u00e8 invece sulla destra per coloro che provengono da Aulla, e si trova dopo aver oltrepassato il santuario della Madonna degli Angeli.\nEconomia.\nAulla \u00e8 il maggior centro commerciale e industriale della Lunigiana, con numerosi supermercati e grandi magazzini che attirano un elevato numero di acquirenti da tutta la vallata. Le strade, piazze e viali moderni conducono facilmente nel centro della citt\u00e0 e concorrono, insieme alla sua posizione, a renderla un importante luogo di commercio.\nIl centro cittadino brulica di negozi, molti dei quali sono di recente costruzione, e supermercati. Fuori dal centro sono presenti numerose industrie: della carta, delle munizioni, della trasformazione dei prodotti agricoli, dei laterizi e materiali da costruzione.\nInfrastrutture e trasporti.\nStrade.\nAulla pu\u00f2 essere raggiunta in auto grazie all'omonimo casello presente sull'Autostrada A15 Parma-La Spezia. La citt\u00e0 \u00e8 inoltre un importante crocevia tra la Strada statale 62 della Cisa e la Strada statale 63 del Valico del Cerreto.\nFerrovie.\nLa citt\u00e0 \u00e8 servita dalla stazione ferroviaria di Aulla Lunigiana, posta sulla ferrovia Pontremolese e capolinea della linea della Garfagnana. &lt;br&gt;La stazione fu attivata nel 2005, sostituendo il vecchio tracciato della Pontremolese su cui era posta la precedente stazione, dismessa definitivamente tre anni dopo con lo spostamento della linea Lucca-Aulla verso la nuova stazione, situata nel centro cittadino e risalente al XIX secolo.\nIn passato, nel territorio comunale di Aulla furono attive altre tre stazioni ferroviarie: Caprigliola-Albiano, sulla Pontremolese, Pallerone (chiusa al traffico) e Serricciolo, sulla linea della Garfagnana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di atletica: Atletica Lunigiana Aulla. \nIn passato esisteva la societ\u00e0 di calcio U.S Aullese 1919 che raggiunse il suo culmine con il campionato di serie C.\nImpianti sportivi.\nLo stadio cittadino, intitolato a \"Luigi Quartieri\", pu\u00f2 contenere fino ad un massimo di 1.000 spettatori.\nNel 2002 \u00e8 stato costruito un impianto di atletica leggera per ospitare le fasi nazionali dei Giochi Sportivi Studenteschi."}
{"id": "34229", "revid": "1876278", "url": "https://it.wikipedia.org/wiki?curid=34229", "title": "Bagnone", "text": "Bagnone (\"Bagn\u00f2n\" in dialetto della Lunigiana, \"Bondelia\" in Latino) \u00e8 un comune italiano di abitanti della provincia di Massa-Carrara. \n&lt;br&gt;Nell'alta Lunigiana, il comune di Bagnone fa parte del Parco Nazionale dell'Appennino Tosco-Emiliano.\nGeografia fisica.\nTerritorio.\nIl paese \u00e8 attraversato dal torrente Bagnone, affluente di sinistra del Magra. Nasce sul Monte Sillara a 1861 m s.l.m. e i suoi principali affluenti sono il Redivalle, il Banolecchia, la Tanagorda, l'Acquetta, il Mangiola, La Fiumenta e la Pandeza. Il tratto che attraversa il paese \u00e8 caratterizzato da alcune piccole cascatelle. Nel torrente \u00e8 praticata la pesca sportiva con la mosca e nei mesi invernali o dopo periodi piovosi \u00e8 possibile praticare il kayak.\nIl paese \u00e8 distinto in due nuclei: in alto l'abitato di Gutula, che sorge sulla sommit\u00e0 di un ripido colle e su cui domina il castello dei conti Noceti; in basso il Borgo affacciato sul torrente da cui trae il nome.\nClima.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, \u00e8 di +4,3\u00a0\u00b0C; quella del mese pi\u00f9 caldo, luglio, si attesta a +21,8\u00a0\u00b0C.\nOrigini del nome.\nCome testimonia D. Domenico Cattaneo l'origine del nome in latino fu prima \"Bondelia\" e successivamente \"Bagnonum\". Il nome del paese deriva dall'omonimo torrente che scorre non lontano dal castello, attorno al quale sorse il nucleo originario dell'abitato. Il castello aveva una funzione di controllo della viabilit\u00e0 del fondovalle, importante per la presenza del fascio viario della via Francigena ed era in comunicazione visiva con le analoghe strutture fortificate.\nStoria.\nEpoca antica e Medioevo.\nIl territorio fu abitato sin dall'et\u00e0 della pietra e il ritrovamento di una statua stele a Treschietto dimostra la presenza umana durante l'et\u00e0 del bronzo.\nEpoca longobarda e franca.\nDurante l'epoca longobarda il territorio corrispondente all'attuale comune di Bagnone fu parte del Ducato di Tuscia e successivamente, in seguito all'invasione franca e alla riorganizzazione amministrativa su base comitale operata nel 781 da Carlo Magno, della Marca di Tuscia.\nNel 951 Oberto I, conte palatino e di Luni, di origine longobarda, fu investito da Berengario II della Marca Obertenga che comprendeva oltre a gran parte della Lombardia, dell'Emilia, dell'Oltregiogo e della Liguria orientale, anche la Lunigiana e la Garfagnana. Bagnone viene nominato per la prima volta proprio durante il suo governo, in un documento del 963 con il quale l\u2019imperatore Ottone I rinnova la protezione ai Vescovi-Conti di Luni. Oberto ebbe due figli: Adalberto I, capostipite delle casate dei Cavalcab\u00f2 e dei Pallavicino e Oberto II, a cui pass\u00f2 il titolo di conte di Luni. Da quest'ultimo nacquero Ugo, marchese di Milano, Alberto Azzo I, conte di Luni e capostipite degli Este, Berta, moglie di re Arduino d'Ivrea e Oberto Obizzo I.\nI Malaspina.\nIl borgo di Bagnone \u00e8 menzionato una seconda volta in una bolla di Papa Callisto II del 1124 e nella pace stipulata quello stesso anno grazie alla mediazione dei consoli lucchesi tra Andrea, vescovo di Luni e Alberto detto \"il Malaspina\" dopo sette anni di guerra dovuta alla costruzione di un castello sul monte Caprione. Alberto, pronipote di Oberto Obizzo I, fu il fondatore della casata dei Malaspina, famiglia che ricoprir\u00e0 un ruolo di primo piano nelle vicende storiche del borgo.\nNel 1221, previa conferma imperiale da parte di Federico I, Corrado l'Antico e il nipote Opizzino si accordarono per dividersi il patrimonio familiare dei Malaspina: al primo furono assegnati i possedimenti alla destra idrografica del Magra e al secondo quelli alla sinistra. I due fratelli furono cos\u00ec i fondatori rispettivamente dei rami dello \"Spino Secco\" e dello \"Spino Fiorito\", cos\u00ec chiamati in ragione dei loro stemmi.\nNel 1351, sotto il dominio dei Malaspina di Filattiera, Bagnone divenne un feudo indipendente. \nNel 1471 i fiorentini occuparono il paese, imprigionarono Cristiano Malaspina e annessero il borgo alla Repubblica di Firenze.\nEpoca moderna e contemporanea.\nBagnone segu\u00ec poi le vicende del Granducato di Toscana dove rimase fino all'et\u00e0 napoleonica.\nNel 1815 ritorn\u00f2 al Granducato di Toscana, ma nel 1849 fu annesso al ducato di Parma e vi rimase fino all'Unit\u00e0 d'Italia nel 1859. \nInserito nella provincia di Massa e Carrara, il comune raggiunse l'attuale estensione territoriale nel 1894 con l'annessione della frazione di Orturano.\nNel 1904 o 1905 il mezzadro Antonio Bassignani intento all'aratura di un campo di propriet\u00e0 dei conti Noceti rinvenne un meteorite ferroso nei pressi della localit\u00e0 Ca' d'Bernard. Il meteorite rimase accantonato presso il campo per molti anni finch\u00e9 nel 1967 fu portato da Lorenzo Ruschi Noceti dapprima nel Castello di Bagnone e poi posto all'attenzione dell'Istituto di Mineralogia e Petrografia dell'Universit\u00e0 di Pisa che lo identific\u00f2 e decise di acquistarlo. Composto prevalentemente da ottaedrite, con i suoi 48 kg di peso \u00e8 tuttora il pi\u00f9 grande rinvenuto in Italia. Si trova oggi conservato in due grossi frammenti al Museo civico di storia naturale di Milano e al Museo di storia naturale dell'Universit\u00e0 di Pisa.\nSociet\u00e0.\nFrazioni.\nIl comune di Bagnone presenta numerose frazioni in aggiunta al nucleo storico principale qui ordinate per popolazione: Treschietto (138 abitanti), Vico (100), Corlaga (92), Orturano (71), Iera (64), Pastina (53), Groppo (49), Valle-Montale (38), Lusana (33), Stazzone (31), Agnetta (31), Pieve (29), Corvarola (23), Collesino (22), Canneto (22), Leugio (20), Mochignano di Sopra (20), Mochignano di Sotto (20), Monterole (19), Nezzana (19), Gabbiana (18), Castiglione del Terziere (17), Vespeno (16), Canale (9), Compione (6), Cassolana (5), Biglio (4). Altri 392 abitanti risiedono in case sparse.\nCultura.\nArchivio storico comunale.\nL'archivio storico del Comune di Bagnone \u00e8 caratterizzato da una singolare ricchezza e variet\u00e0 di documenti conservati, i quali sono relativi ad un'area territoriale molto pi\u00f9 ampia di quella attualmente delimitata dai confini comunali. La ragione di ci\u00f2 \u00e8 da ricondurre al ruolo svolto da Castiglione del Terziere prima e da Bagnone poi quale sede di una cancelleria comunitativa e quindi punto nevralgico di un tessuto ramificato che comprendeva tra le sue maglie una striscia di territorio che da Rocca Sigillina giungeva ad Albiano e si distendeva ad oriente sino a Codiponte.\nBiblioteca.\nLa biblioteca civica \"G. B. Cartegni\" \u00e8 stata aperta nel 1975 ed ha un notevole patrimonio librario.\nMuseo Archivio della Memoria.\nIl Museo Archivio della Memoria \u00e8 suddiviso in due sezioni, una didattica multimediale dedicata al Novecento e una documentale, ubicata presso l'archivio storico comunale.\nCucina.\nIl piccolo comune toscano ha una lunga tradizione di coltivazione della cipolla nella zona di Treschietto, da cui prende il nome. Inoltre sono da ricordare altre specialit\u00e0 della Lunigiana come i Testaroli, la Torta d'erbi, la Barbotta, lo Sgabeo, la Bomba di riso, la torta di patate, la torta di zucca e patate, la torta di porri, le bistecchine d'agnello, la torta di mandorle, i tortelli alla bagnonese, le lasagne bastarde, la patona.\nGeografia antropica.\nFrazioni.\nIl comune di Bagnone si estende su di un territorio molto ricco di borghi medioevali. Le frazioni possono essere distinte in tre gruppi geografici:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nInfrastrutture.\nCampo sportivo comunale \"A. Negrari\", capienza 390 spettatori."}
{"id": "34230", "revid": "1876278", "url": "https://it.wikipedia.org/wiki?curid=34230", "title": "Casola in Lunigiana", "text": "Casola in Lunigiana (\"K\u00e0sola\" nel dialetto della Lunigiana) \u00e8 un comune italiano di abitanti della provincia di Massa-Carrara in Toscana.\nAppartenne per molto tempo ai Malaspina di Fosdinovo.\nStoria.\nFino al tempo della signoria di Paolo Guinigi il territorio di Casola fu una vicaria della Repubblica di Lucca, con il nome di Casoli d'oltregiogo (a significare come Casola fosse a occidente dello spartiacque che divide la valle del Serchio da quella del Magra). Dopo la guerra che i lucchesi e genovesi combatterono contro i fiorentini al momento della caduta del Guinigi (si veda battaglia del Serchio, Casola venne annessa da questi ultimi diventando parte integrante del Vicariato granducale di Fivizzano. Nel 1847 Casola fu inclusa nel territorio del ducato di Modena e Reggio in virt\u00f9 del trattato di Firenze. \nNel 1859 il comune, reso autonomo dall'amministrazione francese all'inizio del XIX secolo, venne aggregato alla nuova provincia di Massa-Carrara. \n&lt;br&gt;Nel 1863 assunse la denominazione attuale, col determinante \"in Lunigiana\" per distinguerlo da altri comuni omonimi.\nTra l'autunno 1944 e la primavera 1945 Casola in Lunigiana si ritrov\u00f2 nell'immediata retrovia della linea Gotica. Il controllo del suo territorio, pullulante di formazioni partigiane, divenne di cruciale importanza per le truppe nazi-fasciste impegnate a combattere gli Alleati nella vicina Garfagnana. Il 23 novembre 1944, presso la frazione di Regnano, durante un rastrellamento operato dagli uomini della Wehrmacht, vennero fucilati 15 civili.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34231", "revid": "1876278", "url": "https://it.wikipedia.org/wiki?curid=34231", "title": "Comano (Italia)", "text": "Comano (\"Com\u00e0n\" nel dialetto della Lunigiana) \u00e8 un comune italiano di 671 abitanti della provincia di Massa-Carrara in Toscana.\nGeografia fisica.\nTerritorio.\nIl comune fa parte del Parco Nazionale dell'Appennino Tosco-Emiliano.\nStoria.\nComano apparteneva alle terre che Spinetta Malaspina il Grande lasci\u00f2 in eredit\u00e0 ai suoi legittimi eredi al momento della sua morte (1352): Gabriele, Gugliemo e Galeotto Malaspina, figli di Azzolino II (fratello di Spinetta) si poterono quindi fregiare del titolo di Signori di Fosdinovo, Marciaso, Comano e le Terre dei Bianchi.\nSuccessivamente entr\u00f2 a far parte del Marchesato di Fivizzano, per poi andare sotto la Repubblica Fiorentina nel 1478.\nAll'unit\u00e0 d'Italia Comano era una frazione del Comune di Fivizzano e rest\u00f2 tale fino al 26 aprile 1918 quando ne fu distaccato ed istituito in Comune autonomo.\nGeografia antropica.\nIl capoluogo comunale di Comano \u00e8 composto da tre centri abitati principali: \"Comano\" (530\u00a0m s.l.m., 277 abitanti) propriamente detto, \"Castello\" (605\u00a0m s.l.m., 55 ab.) e \"Piano\" (610\u00a0m s.l.m., 123 ab.).\nIl territorio di Comano comprende inoltre numerose localit\u00e0 e centri abitati, perlopi\u00f9 fortemente spopolati. Lo statuto comunale elenca le seguenti localit\u00e0 abitate, senza specificare distinzioni tra frazioni e nuclei abitati: Cabeva, Camporaghena, Campungano, Canola, Casa Pelati, Castello, Castello di Camporaghena, Cassettana, Castagneto di Crespiano, Cattognano, Chiosi, Crespiano, Croce, Felegara, Fontana Rosa, Fumagna, Imocomano, La Costa, Lagastrello, La Greta, La Piana-Groppo San Pietro, La Vigna-Ropiccio, Linari, Montalbino-Battagliolo, Montale, Monterotondo, Piagneto, Piano, Pieve di Crespiano, Prato Castellano, Prota, Scanderaruola, Summocomano, Torsana, Villa di Cattognano.\nBorghi interessanti sono quelli di Camporaghena, Cattognano, Crespiano, Groppo San Pietro, Montale, Prota, Scanderaruola e Torsana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Comano ha sede la squadra dilettantistica Asd Comano 2016, militante nella prima serie UISP Val di Magra/La Spezia."}
{"id": "34232", "revid": "1876278", "url": "https://it.wikipedia.org/wiki?curid=34232", "title": "Filattiera", "text": "Filattiera (\"Falt\u00e9ra\" in dialetto locale) \u00e8 un comune italiano di abitanti della provincia di Massa-Carrara in Toscana.\nIl comune fa parte del Parco Nazionale dell'Appennino Tosco-Emiliano.\nGeografia fisica.\nTerritorio.\nIl territorio del comune di Filattiera si estende per 48,97\u00a0km\u00b2 in una zona montagnosa e collinare, sulla riva sinistra del Magra, nell'alta Lunigiana. Oltre che dal Magra, il comune \u00e8 bagnato anche dal torrente Caprio.\nOriginatasi come centro signorile, Filattiera ha raggiunto l'attuale assetto territoriale nel 1865, quando le furono aggiunte le frazioni di Rocca Sigillina, Cavallana, Lusignana e Gigliana, staccate dal comune di Bagnone.\nOrigini del nome.\nFilattiera corrisponde all'antica \"Filateria\" o \"Feleteria Castrum\",\n il nome deriverebbe dal termine greco \"\u03d5\u03c5\u03bb\u03b1\u03ba\u03c4\u03ae\u03c1\u03b9\u03bf\u03bd\" (dal greco \"\u03d5\u03c5\u03bb\u03ac\u03c3\u03c3\u03c9\", \"difendere\" o \"preservare\") con il quale i bizantini indicavano le torri di guardia poste a sbarramento dei punti strategici dei loro sistemi difensivi. Il paese fu difatti assieme a Filetto una fortificazione bizantina durante le guerre longobardo-bizantine.\nStoria.\nLa zona attorno Filattiera, come la totalit\u00e0 della Val di Magra, \u00e8 il prodotto delle civilt\u00e0 e delle varie dominazioni che si sono di volta in volta succedute: dai Liguri ai Romani, dai Bizantini ai Longobardi fino ai Malaspina e i Medici.\nEt\u00e0 del ferro.\nLa zona \u00e8 stata frequentata gi\u00e0 in epoca preistorica, come testimoniano le sette statue stele trovate nell\u2019area circostante la Pive di Sorano e i numerosi reperti di et\u00e0 del ferro. \nLa zona \u00e8 stata abitata dai Liguri, come mostrano due tombe a casetta dell'et\u00e0 del ferro rinvenute nel 1921 nei pressi della stazione.\nPeriodo romano.\nLa fase romana era insediata a fondovalle ed \u00e8 testimoniata dalla presenza di una \u201cmansio\u201d recentemente indagata archeologicamente. \nNel 109 a.C., l'allora censore Marco Emilio Scauro si occup\u00f2 della creazione della Via Aemilia Scauri, la prima strada che collegava in modo diretto la colonia e porto romano di Luni ai centri abitati della valle Padana (Parma e Piacenza). La via permise lo sviluppo della zona, conducendo verso l'et\u00e0 imperiale alla fondazione di un nucleo abitato strategico per la sua posizione d'osservazione e di difesa sulla via di collegamento. \nPeriodo bizantino.\nBelisario, generale dell'imperatore d'Oriente Giustiniano, a partire dal 535 era incaricato di difendere l'Italia dai Goti. Verso l'anno 540 \nPeriodo medioevale.\nLa strada della Cisa, gi\u00e0 strada romana, in epoca medioevale era percorsa dai pellegrini. Al periodo longobardo risale la Pieve di Sorano. In epoca altomedievale sul colle fu eretto il castello di San Giorgio e a partire dal X-XI secolo si svilupp\u00f2 ulteriormente il borgo.\nNel 1029 e nel 1033 il nome \"Feleteria\" compare per la prima volta in documenti ufficiali.\nNel 1077, con un privilegio dell'imperatore Arrigo IV, Filattiera fu concessa, , a . Gli Estensi a loro volta nel XII secolo la cedettero ai Malaspina. Nel 1221 avvenne infine la divisione del feudo nel tra Obizzino e Corrado Malaspina.\nAl marchese Obizzino toccarono i territori alla sinistra del fiume Magra, con l'eccezione di Villafranca che restava a Corrado assieme ai territori di destra: Il primo feudo, corrispondente a tutta la Lunigiana orientale, ebbe per capoluogo Filattiera, il secondo Mulazzo. Si crearono in questo modo due nuove linee famigliari: la dinastia marchionale alla sinistra del fiume fu denominata dello \"Spino Fiorito\", per via del nuovo stemma di uno cespuglio spinoso fiorito su campo d'oro, mentre l'altra \"dello Spino Secco\".\nLa prolificit\u00e0 della famiglia Malaspina combinata alla loro prassi successoria che garantiva diritto di eredit\u00e0 a tutti i figli maschi port\u00f2 alla frammentazione di rami minori in quasi tutti i centri della zona solo parzialmente compensata dall'estinzione di alcuni per endogamia. Gi\u00e0 nel 1275 infatti si formarono i feudi di Verrucola e Olivola e, alla met\u00e0 del XIV secolo, quelli di Treschietto, Castiglione del Terziere, Malgrate e Bagnone.\nPeriodo moderno.\nCon la progressiva degradazione territoriale il feudo originale and\u00f2 frammentandosi fino a divenire politicamente ed economicamente debole. Questo port\u00f2 a un periodo di incertezza e tensione dei rapporti fra la nobilt\u00e0 della zona e l'impero e i feudatari vicini, con il ramo dello Spino Secco gravitante nella sfera di influenza del ducato Milano e quello dello spino fiorito su quella di Firenze.\nAll'inizio del XVI secolo il marchese di Filattiera e quello di Villa Uccellina giurarono fedelt\u00e0 al duca di Milano, rispettivamente il 29 maggio del 1500 e il 20 luglio 1524. Nel 1532 entrambi i feudatari, Manfredo Riccardo e Camillo Malaspina, furono condannati a morte dal Capitano di giustizia del capoluogo lombardo per vari delitti con l'ordine di confisca dei feudi da parte del Magistrato per le Entrate Straordinarie. Solo Camillo fu giustiziato e un quarto del suo feudo su ordine del magistrato fu concesso a Cesare Malaspina; Manfredo riusc\u00ec invece a fuggire in Toscana, e da qua invase nuovamente il feudo cedendolo a Alessandro de' Medici. In seguito alle proteste del duca di Milano, il duca di Firenze decise di aspettare il consenso dell'imperatore prima di procedere a annettere il territorio. Solo alcuni anni dopo l'imperatore concesse il feudo a Pietro Francesco e Leonardo de Nocetis, che a loro volta lo vendettero a Cosimo I de' Medici.Secondo altre fonti, la cessione avvenne per contratto dal marchese Bernab\u00f2 Manfredi a Cosimo I il 17 marzo 1549, riservandosi i diritti feudali.\nIndipendentemente dai dettagli sulla cessione, a partire dalla seconda met\u00e0 del XVI secolo Filattiera entr\u00f2 a far parte dei possedimenti del Granducato di Toscana del capitanato di Fivizzano, seguendone le sorti.\nPeriodo contemporaneo.\nDopo il 1847 il comune fece parte degli Stati Parmensi.\nMonumenti e luoghi d'interesse.\nArchitetture religiose.\nPieve di Santo Stefano.\nLa Pieve di Santo Stefano a Sorano \u00e8 sita sul fondovalle della Magra, lungo il percorso dell'antica via Francigena. Ha una datazione controversa, che viene fatta risalire attorno al X o XI secolo, ed \u00e8 attestata per la prima volta nel 1148.\nFu costruita usando ciottoli fluviali secondo lo stile romanico su schema basilicale a tre navate, divise da robusti pilastri circolari con capitelli monolitici appena sbozzati, e tre absidi coperte di lavagna. La grande abside centrale \u00e8 affiancata dalle due minori che mostrano, ben visibili all'esterno, evidenti segni dell'aggiunta in epoche successive al corpo originario della pieve; sul lato sinistro \u00e8 presente la possente torre a base quadrata e un campanile a vela.\nAl suo interno sono state trovate durante i lavori di restauro del 1925 due statue stele frammentarie. Una statua, utilizzata come roccia per la costruzione delle murature, \u00e8 ancora visibile all'interno della pieve; \u00e8 stata restaurata e dotata di pannelli indicanti la sua storia.\nChiesa di Santa Maria.\nLa chiesa di Santa Maria \u00e8 situata nel borgo antico di fronte alla sede comunale. Ristrutturata nel XVI secolo, con il graduale spopolamento della zona di Sorano ottenne i privilegi delle pieve di Santo Stefano. La chiesa ha un'abside medioevale e una torre circolare dotata di orologio.\nChiesa di San Giovanni Battista.\nLa chiesa di San Giovanni Battista \u00e8 l'edificio di culto della frazione di Dobbiana. La chiesa risale probabilmente al periodo altomedievale, anche se l'attuale aspetto \u00e8 dovuto ad una ricostruzione voluta dai pontremolesi nel 1426.\nChiesa di San Giorgio.\nSan Giorgio \u00e8 un'antica chiesa castrense che ospita una preziosa testimonianza, la Lapide di Leodegar. Risalente al 752, la lapide narra di Leodegar, un missionario giunto in Lunigiana dove combatt\u00e9 il paganesimo, fond\u00f2 chiese e convert\u00ec popolazioni.\nArchitetture civili.\nOspitale di San Jacopo.\nAll'interno del borgo si conserva l'edificio dell'antico Ospitale di San Giacomo di Altopascio, una delle istituzioni caritatevoli che offriva asilio ai pellegrini sulla via Francigena.\nL'Hospitale \u00e8 indicato da una croce templare rifatta sull'originale e da un marmo che mostra un San Jacopo dinamico in veste medioevale da pellegrino.\nCasa di Pietro Ferrari.\nNell'antico \"Borgo della Chiesa\" (ora via Santa Maria) si trova una casa malaspiniana risalente al Medioevo originariamente adibita a bottega e casa di abitazione. L'abitazione fu la casa natale del generale Pietro Ferrari, come testimonia una lapide murata a ricordo sulla facciata.\nMulini Malaspina.\nI mulini furono realizzati dai Malaspina nella parte bassa del piano del paese. Si tratta di edifici in pietra con volte generalmente a botte, adibiti a ospitare impianti di macinazione ed altre attivit\u00e0 agricole. Risalgono nella forma attuale al XVI e XVII secolo e portano il nome delle facoltose famiglie locali che successivamente li hanno acquistati (il \"Mulino Giuliani\", il \"Mulino Zampetti\", il \"Podere Ferrari\").\nCase-torri.\nNella zona pianeggiante di Caprio e di Ponticello sono inoltre visibili diverse case-torri, caratteristiche abitazioni fortificate, tipicamente usate nei siti agricoli di fondovalle.\nArchitetture militari.\nIl territorio della valle del Caprio ha visto succedersi nell'arco di un millennio delle strutture difensive alquanto variegate, le quali, anzich\u00e9 adattarsi alle nuove esigenze e dominazioni come in altri luoghi, sono state spesso rimpiazzate da nuove installazioni. I complessi militari e difensivi pi\u00f9 antichi sono quindi ancora visibili come sono stati concepiti all'epoca, sebbene una parte versi in stato di abbandono, invasa dalla vegetazione o spogliata di materiali impiegati in altre opere.\nLe infrastrutture difensive principali presenti nel territorio dell'attuale comune sono ascrivibili a due gruppi principali:\nTorre di San Giorgio.\nSulla collina di San Giorgio, di origine fluviale, fu eretta nell'alto Medioevo una struttura difensiva a protezione della via Francigena. Il complesso difensivo si trova sul versante nord-occidentale all'ingresso dell'abitato, e fu costruito con ciottoli fluviali e conci d'arenaria provenienti da una cava posta a pi\u00f9 di cinque chilometri di distanza. Al suo fianco fu edificata la chiesetta dedicata al santo omonimo, risalente al XII secolo.\nIl complesso, a causa delle caratteristiche prettamente difensive, non si prest\u00f2 ad essere riconvertito in una residenza marchionale e fu nel corso dei secoli profondamente ricostruito. Completamente circondato da mura, ne sopravvive oggi la torre in pietra, posta all'estremit\u00e0 sud-occidentale del borgo murato e riconvertita nel campanile della vicina chiesa.\nCastello di Filattiera.\nNella seconda met\u00e0 del XIV secolo i Malaspina proposero la costruzione di un altro castello, che si trova all'ingresso del borgo. \nIl folklore locale vuole che in questo castello viva un cavaliere solitario, denominato goliardicamente \"Fil\" (dal nome della citt\u00e0 in cui \u00e8 collocato il castello); la tradizione avrebbe identificato questo mitico cavaliere come un combattente cristiano, forse un crociato, che, come un Donchisciotte ante litteram, combatte una battaglia ideologica contro la corruzione e i soprusi di un mondo che sta cambiando rapidamente, in difesa della tradizione.\nScavi archeologici.\nScavi nella zona hanno portato alla luce un insediamento romano tardoimperiale.\nAree naturali.\nIl territorio comunale per la sua natura orografica \u00e8 ricco di percorsi di trekking. Il Comune di Filattiera \u00e8 percorso dalla Via Francigena, che per molti tratti ricalca l'originario percorso medievale.\nLungo la strada statale 62 della Cisa all'altezza dell'incrocio per Filattiera vi \u00e8 il \"Percorso Natura Giancarlo Martelli\", un percorso di 3\u00a0km completo di stazioni attrezzate con attrezzi ginnici.\nCultura.\nEventi.\nFuoco di Sant'Antonio.\nLa festa di sant'Antonio abate, che si tiene il 16 gennaio, \u00e8 celebrata con una funzione religiosa, una processione e un'accensione dei fal\u00f2 nelle varie localit\u00e0 del comune (Centro storico, Dorbola e Volpino) che gareggiano nel realizzare la fiamma pi\u00f9 alta. Conclude l'evento un banchetto accanto al castello malaspianiano.\nEstemporanea di pittura \"Scorci di Filattiera\".\nL'Estemporanea di Pittura si svolge la penultima domenica di maggio ed \u00e8 nata nel 2009 In una sola giornata vari artisti ritraggono, con tecniche a loro scelta, gli scorci pi\u00f9 suggestivi del centro storico, concorrendo per l'assegnazione di un premio in denaro.\nFesta della Fame e della Sete.\nLa festa della Fame e della Sete si svolge all'interno delle mura del centro storico del capoluogo, l'ultimo fine settimana di giugno. - Nel 2018 \u00e8 ricorso il 20\u00ba anniversario della festa. \u00c8 uno dei primi eventi della stagione delle feste paesane di tutta l'alta Lunigiana e si \u00e8 notevolmente ingrandita nel corso degli anni.\nLa manifestazione attuale \u00e8 nata nel 1998 ed \u00e8 erede della precedente \"festa del Porco\" organizzata dalla Banda Musicale Filattierese, la cui ultima edizione ebbe un afflusso talmente elevato ed inaspettato da veder esaurire rapidamente le scorte di cibo. La festa fu cos\u00ec scherzosamente rinominata come quella della \"Fame e della Sete\", un nome che rimase fin dall'anno successivo quando si decise di adottarlo per richiamare goliardicamente quel particolare epilogo.\nMotoraduno Alta Lunigiana.\nIl \"Motoraduno Alta Lunigiana\" \u00e8 iniziato nel 2010 con la collaborazione della Federazione Motociclistica Italiana, la Pro Loco Filattiera e la Lokomotiv Cantiere. Si tiene ogni anno in localit\u00e0 La Selva e dura tre giorni.\nGeografia antropica.\nFrazioni.\nLe frazioni del comune di Filattiera sono:\nAltre localit\u00e0 del territorio.\nAltre localit\u00e0 minori che compongono il territorio comunale di Filattiera sono quelle di Arnuzzolo, Calizzana, Campodone, Canale, Cantiere, Chioschi, Dorbola, Macerie, Monteluscio, Pala, Posponte di Lusignana, Rottigliana di Sotto, Sorano, Tarasco, Vignolo di Lusignana, Volpino.\nEconomia.\nAgricoltura.\nIl territorio ospita coltivazioni di grano, orzo e patate. Sono presenti terrazzi adibiti a vigne e a uliveti, anche se il territorio e il clima sono adatti a quest'ultima coltivazione meno che altre zone limitrofe. Nel XIX secolo la produzione di fieno era pari in volume a quella della limitrofa Bagnone, nonostante il territorio di quest'ultima fosse quattro volte superiore. Importante per la zona \u00e8 l'economia del castagno.\nInfrastrutture e trasporti.\nStrade.\nIl territorio di Filattiera \u00e8 attraversato da sud a nord dalla strada statale 62 della Cisa, importante via di comunicazione che collega Sarzana con la citt\u00e0 di Parma. La statale attraversa il centro abitato di Filattiera e le frazioni di Migliarina e Scorcetoli, prima di raggiungere Pontremoli.\nTra le altre strade secondarie si ricordano due strade provinciali, segnatamente la provinciale 33 Gigliana, che collega Filattiera con le frazioni di Gigliana, Lusignana e Rocca Sigillina, e la provinciale 35 Caprio, che invece interessa le frazioni di Scorcetoli, Ponticello e la stessa Caprio.\nFerrovie.\nLa citt\u00e0 \u00e8 raggiungibile in treno con la Ferrovia Pontremolese e all'interno del comune si contano due stazioni ferroviarie: la stazione di Filattiera, a servizio del capoluogo, e la stazione di Scorcetoli, a servizio dell'omonima frazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nFilattiera vanta tre squadre di calcio che giocano le partite di casa nel campo sportivo \"La Selva\". Le squadre sono: la Filattierese che milita in Seconda Categoria, gli Amatori Calcio Filattiera e il Delta del Caprio che militano nel campionato amatoriale.\nPallavolo.\nL'Orsaro Volley milita in Serie D."}
{"id": "34233", "revid": "1876278", "url": "https://it.wikipedia.org/wiki?curid=34233", "title": "Fivizzano", "text": "Fivizzano (: o ; \"Fiuzan\" nel dialetto della Lunigiana) \u00e8 un comune italiano di abitanti della provincia di Massa-Carrara in Toscana. Ampie parti del suo territorio sono comprese in due parchi: il Parco nazionale dell'Appennino Tosco-Emiliano e il Parco naturale regionale delle Alpi Apuane.\nTerra abitata gi\u00e0 dalla preistoria, come dimostra il ritrovamento a 700 metri dal suo centro della statua stele di Verrucola con il vicino menhir preistorico del \"Masso di Nazio\" e il sovrastante sito cerimoniale preistorico, ricco di coppelle, del \"Masso di Santa Caterina\" e ancora la \"Grotta delle Fate\" di Turlago e di ben quattordici statue stele in tutto il territorio comunale, fu insediamento dei Sengauni o Liguri Apuani.\nDevastato dal terremoto del 1920, durante la seconda guerra mondiale Fivizzano fu sconvolta dalle truppe d'occupazione nazifasciste che insanguinarono il territorio comunale con una serie di stragi, come quelle di Mommio, San Terenzo Monti e Vinca, dove complessivamente furono assassinati oltre quattrocento civili. Per i sacrifici e le sofferenze patite durante il conflitto il comune di Fivizzano \u00e8 stato insignito della medaglia d'argento al valor militare e della medaglia d'oro al merito civile.\nGeografia fisica.\nTerritorio.\nFivizzano si trova a 326\u00a0, sulle pendici sud-occidentali dell'Appennino tosco-emiliano nella Lunigiana, sulla Strada statale 63 del Valico del Cerreto.\n\u00c8 situata alla sinistra del torrente Rosaro su un contrafforte pianeggiante che si distende fra il monte Tergagliana ed il monte Grosso, in posizione panoramica verso la valle nella Lunigiana orientale. \u00c8 dominata alle sue spalle dall'alta cima montuosa del \"Gendarme\", il torrione roccioso accanto al monte La Nuda, spesso imbiancato. Il territorio comunale fivizzanese, il secondo pi\u00f9 vasto della provincia di Massa-Carrara dopo quello di Pontremoli, si estende dalle vette dell'Appennino tosco-emiliano, come il monte La Nuda e la Cima Belfiore, a nord-est alle cime delle Alpi Apuane, come il Pizzo d'Uccello, a sud abbracciando le vallate dei torrenti Rosaro, Aulella e Lucido. \nIl territorio fa parte del Parco nazionale dell'Appennino Tosco-Emiliano e del Parco naturale regionale delle Alpi Apuane; tuttavia nel comune insistono alcune cave di marmo, duramente criticate dal movimento No Cav. \nClima.\nPosizionata a 330 metri sul mare, protetta dai monti alle spalle su un pianoro che scende verso il fiume Rosaro, risente dell'aria che gira e si canalizza verso il passo del Cerreto, per cui \u00e8 luogo di frescura e dall'aria salubre.\nGiovanni Targioni Tozzetti nell'anno 1777 cos\u00ec la descriveva nella \"Relazioni d'alcuni viaggi fatti in diverse parti della Toscana\": \u00abSiccome il clima salubre, e l'aria purgata e sottile del luogo influisce sulla buona costituzione dei nervi, e sulla vivacit\u00e0 delle funzioni mentali, cos\u00ec Fivizzano ha sempre prodotto persone di ingegno elevato\u00bb.\nStoria.\nFivizzano \u00abdicesi che sia, dov' era l'antico \"Viracelum\", che pone il Claudio Tolomeo al sinistro lato della Magra, e il Filippo Cluverio favorisce una tale interpretazione credendolo la nostra Verrucola\u00bb. Su tale interpretazione si ciment\u00f2 anche lo storico locale Pier Carlo Vasoli nel 1732. Infatti, nel medioevo, Fivizzano veniva identificata prima come \"Forum Verrucolae Bosorum\" e poi come \"Forum Fivezani\" e questo, assieme alla posizione fisica sulla piantina antica, rimanda alla identificazione di Fivizzano con quel \"Foro Clodi\" della Tavola Peutingeriana. Fivizzano era dunque una tappa e una stazione di sosta, prima di affrontare il valico, su quella strada fra Lucca e Parma (Via Nuova Clodia, quella Strada delle cento miglia che secondo vari storici transitava per il passo del Lagastrello, l'antico \"Malpasso\"), in un punto nodale che incrociava la strada proveniente da Luni.\nInterpretazione questa dello storico e archeologo Ubaldo Formentini che aggiungeva: \u00abIl vocabolo &lt;forum&gt; non va inteso in senso lato, cio\u00e8 nel significato generico che si traduce anche nella parola volgare &lt;fiera&gt;, ma implica il ricordo preciso dell'antica istituzione politico-amministrativa che il vocabolo designa nel linguaggio giuridico romano. Sappiamo infatti che i f\u00f2ri erano istituti quasi municipali che i Romani fondavano lungo il percorso delle grandi strade, per sopperire a necessit\u00e0 di convegno e di scambio fra popolazioni distanti dai grandi centri urbani, a cui attribuivano speciali funzioni amministrative riguardanti, appunto, la cura delle strade e l'organizzazione dei servizi pubblici di trasporto: a ci\u00f2 si univa, sistematicamente l'impianto di un presidio militare. Ecco dunque per qual ragione troviamo, nel luogo di Verrucola -Fivizzano, strettamente uniti, in modo da formare per lungo tempo un organismo solo, un f\u00f2ro ed un castello...Col risorgere della vita municipale e mercantile, nel secolo XII, il f\u00f2ro riprese il suo posto e sal\u00ec, in breve tempo, a prestigio e floridezza di vero e proprio centro urbano\u00bb.\nUna delle prime date in cui compare il nome di Fivizzano nelle carte d'archivio \u00e8 quella del 13 giugno 1229 nel \"Codice Pelavicino\" ed ancora prima in una bolla del pontefice Eugenio III del 1149. Questi dati, per\u00f2, non danno una precisa idea sull'epoca in cui collocare l'origine del paese, perch\u00e9 in tempi pi\u00f9 antichi il paese veniva chiamato col nome del vicino castello della Verrucola, dipendendo dalla Verrucola de' Bosi non solo per la giurisdizione civile ma anche per quella spirituale. I fivizzanesi, infatti, utilizzavano la chiesa proto-romanica della Verrucola per i riti civili e la chiesa di Pognana per le funzioni dei morti e questo fino a quando non fu eretta a parrocchia la loro chiesa, nel 1377.\nNel medioevo, quindi, la sua storia veniva identificata con quella del castello della Verrucola, ampliato nella prima met\u00e0 del secolo XIV dal famoso feudatario Spinetta Malaspina detto \"Il Grande\" e ubicato sulla collina adiacente all'abitato. L'esistenza del villaggio \u00e8 forse antecedente la costruzione del fortilizio, come dimostra l'impianto urbanistico allungato, tipico dei luoghi di presidio dei valichi. Ed \u00e8 proprio per venire incontro alle esigenze di assistenza dei viandanti diretti o provenienti da oltralpe, oltre che di quelle proprie dei residenti, che nel 1352 il marchese Spinetta Malaspina della \"Verucola Bosorum\", del ramo dello \"Spino Fiorito\", con testamento olografo dispose \u00abche uno Spedale per ogni maniera di infermit\u00e0 si erigesse nel &lt;Foro Verrucolae&gt; cio\u00e8 nella citt\u00e0 di Fivizzano\u00bb. Ad amministrare la pia istituzione vennero chiamati i monaci ospitalieri di S. Antonio della Congregazione di Vienne, cittadina romana di Francia, i quali avevano come sigillo una tau da cui il nosocomio ha preso il nome e lo stemma. \u00c8 da rilevare che comunque i monaci antoniani erano gi\u00e0 a Fivizzano dalla prima met\u00e0 del secolo XIII. La prima sede dell'ospedale, il cosiddetto \"Ospedalino\", sorse nel Borgo (oggi via Labindo). La sede fu poi trasferita nell'anno 1724 nel nuovo ospedale costruito su progetto dell'architetto fiorentino Giovan Battista Foggini e sotto la nuova amministrazione della compagnia di Santa Elisabetta, che rendeva conto al vescovo di Luni e Sarzana. Infine, nel 1892, a seguito della chiusura del convento dei francescani, l'ospedale and\u00f2 ad occupare i locali dei religiosi sul \"col di San Francesco\", ove ancor oggi prosegue la sua attivit\u00e0.\nPer la sua importanza strategica a controllo dei passi appenninici, Fivizzano \u00e8 stata pi\u00f9 volte travagliata da incursioni ostili nel corso dei secoli: nel 1317 dai soldati di Castruccio Castracani, che obbligarono il marchese Spinetta Malaspina a rifugiarsi a Verona; nel 1430, quando fu occupato dall'armata dei Visconti di Milano comandata da Niccol\u00f2 Piccinino; nel 1494, quando fu devastata dall'armata del re francese Carlo VIII in marcia su Napoli. &lt;br&gt;Di quest'ultima vicenda scrisse Francesco Guicciardini nella sua \"Storia d'Italia\": \"\u00ab... e accostatosi a Fivizzano, castello de' fiorentini, dove gli condusse Gabriello Malaspina marchese di Fosdinuovo loro raccomandato, lo presono per forza e saccheggiorno, ammazzando tutti i soldati forestieri che vi erano dentro e molti degli abitatori: cosa nuova e di spavento grandissimo a Italia, gi\u00e0 lungo tempo assuefatta a vedere guerre pi\u00f9 presto belle di pompa e di apparati, e quasi simili a spettacoli, che pericolose e sanguinose\u00bb\".\nPer secoli Fivizzano fu governata da un ramo dei Malaspina, fino a quando, nel 1477, pass\u00f2 sotto il dominio di Firenze, complice l'appoggio del marchese Gabriele II Malaspina di Fosdinovo, che fino alla morte di Lorenzo de' Medici fu uno dei pi\u00f9 importanti alleati della Repubblica. Con la dedizione a Firenze, firmata il 7 marzo 1477 alla presenza di Lorenzo il Magnifico, prendeva vita il Capitanato di Fivizzano, comprendente, oltre alle ventisei Ville di Terra e Corte, altri ventuno Castelli che si aggiunsero in seguito a Firenze, nonch\u00e9 l'antica Potesteria di Albiano e Caprigliola. Il Capitolo Primo della Dedizione di Fivizzano a Firenze ripeteva \u00abChe il Comune e la Corte di Fivizzano in ogni tempo possino godere ciascun beneficio, privilegio e favore che godono i veri et originari Cittadini Fiorentini, e quanto alle predette cose sino trattati come se fossero della Citt\u00e0, Contado e Distretto di Firenze\u00bb.\nQuesto territorio, circondato dalle Repubbliche di Lucca e Genova, dai Ducati di Massa e Carrara, Parma e Modena e dal Marchesato di Fosdinovo, divent\u00f2 per i popoli confinanti un importante luogo d'incontro per i loro scambi commerciali.\n\u00ab\"Bello era allora vedere in Fivizzano 5 o 6 fondachi forniti d'Ori, d'Argenti, di scarlatti, e di altre Robbe di grande valore, e altrettanti ricchi spedizionieri, e cambisti di monete, i quali inviavano i suddetti doviziosi generi, e le droghe per la Lombardia\"\u00bb.\nCon il denaro circolarono le idee e le invenzioni; qui si apr\u00ec una delle prime stamperie d'Italia, anche Fivizzano contribu\u00ec alla nascita della stampa a caratteri mobili. Dal 1471 al 1474 Jacopo da Fivizzano e suoi compagni, con il motto \"Comites in amore benigni\" (Compagni nello stesso amore), iniziarono a stampare con caratteri tipografici italiani opere di Virgilio, Cicerone, Sallustio, Giovenale ed altri. In questa piccola cittadina si stamp\u00f2 il \"libro\" (incunabolo) due anni prima di Genova, tre prima di Torino, cinque prima di Bruxelles, sei di Lucca, nove prima di Londra.\nAll'inizio del cinquecento, al tempo di Giovanni dalle Bande Nere furono assoldate in particolare proprio in Fivizzano le \"Bande della Lunigiana\", milizie paesane che diventarono famose come Bande Nere al servizio della Repubblica Fiorentina e da cui uscirono valorosi capitani come Luchino Valazzana da Fivizzano che comandava, nel 1542 su incarico di Cosimo I de' Medici, le Bande di Volterra.\nNel 1478 erano state ricostruite le mura cittadine, che tuttavia nel 1537 non poterono difendere Fivizzano dall'attacco dell'esercito spagnolo, quando il paese ebbe a soffrire un vandalico saccheggio dalle truppe di Carlo V comandate dal marchese del Vasto. La cerchia muraria venne ulteriormente rafforzata nel 1540 per volere di Cosimo I de' Medici, con la sostituzione delle vecchie difese malaspiniane. Qui fu portata anche l'artiglieria del forte del castello di Lusuolo che fu disarmato nel 1650. \nEt\u00e0 moderna.\nNell'anno 1571 nella piazza Maggiore, oggi piazza Medicea, si tenne una singolare disfida fra gli arcieri appartenenti alla Terra e quelli dei quartieri di Guardia, Verrucola, Fittadisio e Montechiaro consistente nel tirare con l'arco una freccia che doveva colpire un bersaglio posto a 30 metri. Nel mese di luglio di ogni anno si ripete, dal 1971, questa manifestazione storica della \"Disfida fra Arcieri di Terra e Corte\" in cui si assiste nella citt\u00e0 imbandierata alla sfilata di oltre trecento costumanti in costume cinquecentesco accompagnati da sbandieratori, musici, cavalieri oltre ai gruppi ospiti provenienti da altre citt\u00e0. L'evento ha portato alla nascita del Gruppo storico di Fivizzano nel 1983 con tanto di sbandieratori la cui fama ha valicato i confini nazionali con all'attivo pi\u00f9 di millecinquecento spettacoli nel mondo.\nDal 1633 fu sede del Governatorato della Lunigiana. Vi fu costruito il Tribunale Supremo e la resistenza del Governo alle Armi e della Giustizia. Ogni mese si radunavano a Fivizzano pi\u00f9 di mille soldati per le esercitazioni e in pi\u00f9 montavano di guardia al Palazzo del Governatore, alle Porte, al loro Quartiere e sulle Mura. Fra i governatori pi\u00f9 illustri ricordiamo: il milanese Lelio Buzzi che acquist\u00f2 l'ospedalino nel borgo dai Frati Antoniani di Vienne per affidarlo alla Compagnia di Santa Elisabetta, il fiorentino Giuliano Capponi che fece costruire nel 1732 in piazza del Campo (attuale piazza Garibaldi) il nuovo ospedale, il pistoiese Alfonso Bracciolini che partecip\u00f2 alla costruzione della fonte di piazza Maggiore, ed ancora i governatori Pestalozzi, Vieri e Velluti che diedero il loro contributo alla crescita del paese.\nNel XVII secolo il fivizzanese Hortensio Cavalcani, giudice di Rota a Firenze, pubblica un prospetto dei dottori fivizzanesi viventi al suo tempo. Erano ottantasei ed alcuni con posizioni di rilievo nelle Universit\u00e0 e nella burocrazia di diversi stati italiani.\nNel 1750 l'imperatore Francesco I di Lorena un\u00ec il Governatorato di Fivizzano al commissariato di Pontremoli. Nel 1772 il granduca Leopoldo II d'Asburgo-Lorena divise la Lunigiana in due vicariati maggiori: quello di Pontremoli e quello di Fivizzano, cre\u00f2 un vicariato minore a Bagnone e due minori podesterie ad Albiano e Calice. Ma il pi\u00f9 grosso vicariato per dimensione \u00e8 quello di Fivizzano a cui \u00e8 stata aggiunta anche la podesteria di Codiponte. \nNel 1786 il granduca Pietro Leopoldo viene in visita in Lunigiana e il 15 luglio \u00e8 a Fivizzano ove viene accolto dal vicario Filippo Cercignani, suoi ministri e notabili. Visita i principali monumenti ed istituzioni e alla sera in suo onore viene data una festa con numerosa orchestra ed illuminato il paese \"con torce alla veneziana\" e con \"lampanini all'uso di Pisa\". Le impressioni che ne ricava sulla Comunit\u00e0 fivizzanese le lascia testimoniate nelle sue \"Relazioni sul Governo della Toscana\" ove annota \u00ab\"...generalmente parlando, la miglior gente e pi\u00f9 quieta, s\u00ec del popolo che dei benestanti, \u00e8 nel vicariato di Fivizzano\"\u00bb.\nLa parentesi napoleonica tra il 1799 e il 1814 vede in particolare l'arrivo delle truppe cisalpine e francesi comandate dal francese Desportes e l'innalzamento in piazza del Campo dell'Albero della libert\u00e0 in data 5 aprile 1799.\nNel dicembre 1790 si alz\u00f2 in volo un globo aerostatico con partenza da piazza Medicea imbandita a festa e a cui parteciparono pi\u00f9 di duemila persone. \u00abLa piazza tutta echeggiante di evviva, e di festose acclamazioni presentavano un bellissimo colpo d'occhio pi\u00f9 facile ad immaginarsi che a descriversi, ed ispiravano nei cuori anche pi\u00f9 ritrosi insoliti moti di giubilo, e di graziose sensazioni. Furono queste raddoppiate sul momento, essendosi felicemente innalzato in aria nello spazio di 5 minuti un grande e vago globo aerostatico, spettacolo se non nuovo, almeno non pi\u00f9 veduto dai subalpini abitatori della Lunigiana\u00bb(resoconto della \"Gazzetta Toscana\" n. 2 del 08/01/1791)\nNel 1802 il conte Agostino Fantoni (nipote di Labindo) invent\u00f2 \"una preziosa stamperia\" e cio\u00e8 una macchina per scrivere, che fu la prima o una delle prime (al mondo) a stampare in modo simile a quanto fa una moderna macchina per scrivere. \u00ab\"Ingegnosissima invenzione con cui si \u00e8 reso caro e memorabile all'Umanit\u00e0\"\u00bb (dalla lettera di Baldassare Vetri in Pisa 29/5/1802). Alcune di queste lettere che sembrano scritte veramente da una moderna macchina per scrivere si possono vedere e consultare presso l'Archivio di Stato di Reggio Emilia. Le lettere sono impresse con una specie di carta carbone; quindi anche in questo esiste un primato: l'uso della prima carta carbone. Quello che \u00e8 singolare \u00e8 che il conte Fantoni invent\u00f2 la macchina per la sorella Carolina, diventata cieca. Orbene anche Giuseppe Ravizza, al quale viene comunemente attribuita codesta invenzione, nel 1846 e cio\u00e8 pi\u00f9 di quaranta anni dopo, propagandava la sua invenzione del cembalo scrivano per motivi umanitari, cio\u00e8 per far scrivere i ciechi.\nAnche Piero Conti, un precursore della macchina da scrivere nel 1823, (al quale si era ispirato il Ravizza) reclamava il suo strumento utile ai ciechi.\nSingolare coincidenza che deve far riflettere sulle origini della scoperta. A favore del Ravizza c'\u00e8 per\u00f2 il brevetto registrato, a favore del Fantoni oltre alle lettere non c'\u00e8 nessuna testimonianza poich\u00e9 la macchina (preziosa stamperia) fu distrutta dagli eredi di Pellegrino Turri, l'ingegnere amico che l'aveva perfezionata.\nIl 7 luglio 1810 con il patrocinio dell'\"Accademia degli Imperfetti\" venne inaugurato il teatro progettato dall'architetto Paolo Bargigli, lo stesso che disegn\u00f2 il teatro Impavidi a Sarzana; il sipario fu dipinto da Francesco Saverio Salvioni di Massa e Luigi Facchinelli di Verona realizz\u00f2 gli scenari. Il teatro di forma ovale aveva seicento posti a sedere con cinquanta palchi divisi in tre ordini. Il teatro rovin\u00f2 poi con il terremoto del 1920 e successivamente l'edificio fu abbassato e diviso per far posto ai locali di una banca e ad un cinema che rimase attivo fino a fine anni settanta.\nNel 1810, a seguito del decreto imperiale che sopprimeva i conventi, anche il convento dei frati francescani che era dove \u00e8 ora l'ospedale fu chiuso come pure la relativa chiesa. I frati vi ritornarono solo dopo la Restaurazione e vi rimasero fino all'anno 1892, allorch\u00e9 il convento venne adibito ad ospedale. Della relativa chiesa dei Frati Minori non vi \u00e8 rimasta traccia in quanto distrutta dal terremoto del 7 settembre 1920.\nIl 27 giugno 1814, secondo le direttive del Congresso di Vienna, Fivizzano torn\u00f2 sotto la sovranit\u00e0 del Granducato di Toscana vedendo cos\u00ec ripristinato il Vicariato.\nNel 1829 iniziarono i lavori per la costruzione della strada del Cerreto, infrastruttura che, una volta ultimata quattro anni pi\u00f9 tardi, favorir\u00e0 lo sviluppo commerciale di Fivizzano. Nel 1832 venne aperta da Agostino Bartoli la tipografia Bartoli &amp; C., dalla quale uscirono opere come \"Commentari della Rivoluzione Francese\", nel 1832, di Lazzaro Papi. Tre anni dopo la cinta muraria fu demolita per far luce ed aria alle case e rimasero in piedi soltanto pochi ruderi, ulteriormente danneggiati dal terremoto del 1920. Ancora visibili nella loro imponenza le tre porte di accesso alla cittadina: la Sarzanese, la Modenese e la Nuova.\nA seguito degli accordi presi nel a Firenze tre anni prima, nel 1847 il granduca di Toscana cedette Fivizzano a Francesco V duca di Modena. Il passaggio di sovranit\u00e0 scaten\u00f2 le proteste della popolazione civile che non solo era vincolata alla Toscana da secolari legami economici e culturali, ma era anche consapevole delle politiche repressive ed antiliberali attuate nel ducato modenese. Le proteste ebbero il loro culmine quando le autorit\u00e0 austro-estensi presero ufficialmente il possesso di Fivizzano. Negli scontri che ne seguirono in piazza Medicea le truppe modenesi spararono contro un gruppo di dimostranti provocando la morte di due giovani e il ferimento di altri tre. \nDopo i moti del 1848 Fivizzano ritorn\u00f2 sotto il Granducato di Toscana con Leopoldo II, che dopo averla visitata, il 6 luglio 1848, la dichiar\u00f2 e la elev\u00f2 al rango di \"citt\u00e0 nobile\". L'anno successivo, a seguito degli insuccessi della campagna militare contro l'Austria e con l'aiuto delle truppe austriache ritorn\u00f2 a Fivizzano il duca spodestato di Modena Francesco V. Gli austro-estensi rimarranno a governare la citt\u00e0 ed il suo territorio fino al maggio 1859, quando con lo scoppio della seconda guerra d'indipendenza italiana Fivizzano sar\u00e0 conquistata senza colpo ferire dalle truppe provenienti dal vicino Regno di Sardegna, stato a cui la cittadina sar\u00e0 annessa l'anno seguente con un apposito plebiscito.\nEt\u00e0 contemporanea.\nNell'ambito delle iniziative del nuovo Regno d'Italia nel 1861 fu redatto un progetto per una linea ferroviaria che doveva unire La Spezia con Reggio Emilia passando appunto per Fivizzano. Il progetto fu illustrato e discusso in Parlamento negli anni immediatamente successivi l'Unit\u00e0 d'Italia, vedr\u00e0 la luce solo nel dicembre 1911, quando fu aperta in localit\u00e0 Gassano la stazione ferroviaria posta lungo la linea per Aulla. Nel 1883 venne ultimata la strada dell'Alto Circondario, deliberata gi\u00e0 dal 1854, che univa Castelnuovo Garfagnana a Fivizzano.\nNella seconda met\u00e0 del XIX secolo, l'arretratezza del tessuto economico locale, unito alla diffusa povert\u00e0, spinse molti abitanti di Fivizzano e delle sue numerose frazioni, per lo pi\u00f9 contadini, a lasciare le loro case e ad emigrare in Francia, in Svizzera, nel Regno Unito, negli Stati Uniti d'America, in Brasile e in Argentina.\nIl 12 giugno 1919, il D.L. N. 1137 sanc\u00ec il distacco della frazione di Viano dal comune di Fosdinovo e la relativa aggregazione al Comune di Fivizzano. L'inizio della validit\u00e0 di tale atto fu fissata per il 27 giugno 1919. Superficie e popolazione ottenute in tale frangente non sono documentate. Il 7 agosto 1919 la Legge n. 1404 sanc\u00ec il distacco di Comano ed alcune frazioni dal Comune di Fivizzano. Comano venne istituito Comune autonomo.\nLa mattina del 7 settembre 1920 Fivizzano ed il suo territorio comunale furono devastati da un violentissimo sisma di magnitudo 6,4 sulla scala Richter, con danni riconducibili al decimo grado della scala Mercalli, che caus\u00f2 trenta morti e centinaia di feriti. Le fonti dell'epoca riportano: \u00abFivizzano non esiste pi\u00f9. Contro Fivizzano localit\u00e0 bella e ridente, la brutale forza della natura scagli\u00f2 colpi furibondi. Non rimase pi\u00f9 alcuna casa abitabile e quelle pochissime che restarono in piedi, al di sopra di spessi cumuli di macerie, grazie a un vero e proprio miracolo, riportarono lacerazioni e squarci talmente profondi che alla scossa successiva, nonostante leggerissima quanto a intensit\u00e0, rovinarono al suolo definitivamente. Tutta la popolazione rimase all'addiaccio, accompagnata in tende di fortuna\u00bb.\nNel 1944, nel pieno della seconda guerra mondiale, Fivizzano, situata a cavallo di importanti arterie di comunicazione come la SS 63 e la SS 445, si ritrov\u00f2 al centro di violenti fatti di sangue. Il territorio comunale, caratterizzato dalla presenza di montagne e boschi, divenne il terreno di combattimento ideale per le formazioni partigiane impegnate nella lotta contro i nazifascisti. Per il sostegno fornito dalla popolazione civile alla Resistenza i tedeschi ed i fascisti bruciarono il villaggio di Mommio uccidendo una ventina dei suoi abitanti. Il 13 luglio 1944, con l'avvicinarsi da sud del fronte, Fivizzano fu colpita da un devastante bombardamento aereo anglo-americano che provoc\u00f2 la morte di trentasei persone. Con l'arresto dell'avanzata alleata in Garfagnana lungo la linea Gotica, i nazisti, impegnati in una dura lotta contro i partigiani per il controllo del territorio, scatenarono grandi rastrellamenti che culminarono in nuova serie di massacri contro i civili. Nella seconda met\u00e0 di agosto 1944 reparti della 16. SS-Panzergrenadier-Division \"Reichsf\u00fchrer-SS\", fiancheggiati dalle Brigate Nere, massacrarono 159 persone a San Terenzo Monti e Bardine ed oltre ne uccisero 170 nel borgo di Vinca e altre 9 nella frazione di Gragnola. Il mese successivo i nazifascisti continuarono i loro massacri come a Tenerano, dove il 13 settembre uccisero dieci persone. Per i massacri di agosto-settembre 1944 il gonfalone del comune di Fivizzano \u00e8 decorato con la medaglia d'argento al valor militare e medaglia d'oro al merito civile. Il Tribunale Militare di Roma ha condannato all'ergastolo nove SS, per le loro responsabilit\u00e0 in queste stragi. Il processo \u00e8 stato avviato in conseguenza del ritrovamento del cosiddetto \"armadio della vergogna\".\nNell'ottobre del 1982 la Regione Toscana indisse un \"referendum\" fra le popolazioni di Gragnola e Cortilia, che chiedevano di passare da Fosdinovo al comune di Fivizzano. Cos\u00ec, il 17 aprile 1983 si tenne il referendum per il passaggio delle frazioni di Gragnola, Cortilia, Regeto e Traggiara dal Comune di Fosdinovo a quello di Fivizzano. Elevata l'affluenza alle urne (86,60 % dei votanti). I \"s\u00ec\" furono 451, pari al 79,4%, mentre i \"no\" solo 118, pari al 20,6%. Le schede bianche 4 e le nulle 6. Con la L. R. N. 50, si sanc\u00ec cos\u00ec il distacco delle frazioni di Gragnola e Cortila dal Comune di Fosdinovo e la loro relativa aggregazione al Comune di Fivizzano, di cui, fino a quel momento, erano exclavi Con una popolazione (all'epoca) di 847 abitanti (Gragnola rappresentava il centro abitato pi\u00f9 rilevante del comune di Fosdinovo, dopo il solo capoluogo), tale cessione ebbe grandi ripercussioni sulla demografia dei due comuni e attenu\u00f2 sia il costante calo demografico del comune di Fivizzano che l'importante crescita demografica iniziata negli anni settanta del comune di Fosdinovo per il decennio degli anni ottanta.\nNell'anno 2001 il territorio a monte di Fivizzano entr\u00f2 a far parte del Parco Nazionale dell'Appennino Tosco-Emiliano.\nIl 21 giugno 2013, alle ore 12:33, il comune Fivizzano fu colpito da una scossa di terremoto di magnitudo 5,2 della scala Richter.\nInfine, nell'anno 2014, poco fuori Fivizzano, dove il paesaggio \u00e8 dominato da boschi di cerri e castagni, venne riconosciuta e fotografata una grande pianta di sughera, segno dei microclimi che regolano le piccole vallate del Comune. Evento raro e singolare la presenza di questa sughera anche in considerazione delle frequenti gelate. Da ricordare il 15 gennaio 1820 quando tutto il territorio fivizzanese, fino a metri 700, fu colpito da una spaventosa ondata di vetro ghiaccio che fece rompere e seccare decine di migliaia di olivi.\nFivizzano \u00e8 stato un \"punto nodale\" di quella fitta rete di vie Francigene o Romee variante montana e tracciato alternativo alla Via Francigena di Sigerico, che dalla Lunigiana, toccando lo xenodochio di San Nicolao sul valico di Tea e attraverso la Garfagnana portava a Lucca.\nGeografia antropica.\nFrazioni.\nIl comune \u00e8 costituito, oltre il capoluogo Fivizzano, dalle frazioni di Agnino, Agnolo, Aiola, Alebbio, Antigo, Arlia, Bardine di Cecina, Bardine di San Terenzo, Bottignana, C\u00e0 Giannino, Campiglione, Canneto, Castelletto, Caugliano, Cecina, Cerignano, Cerri, Certaldola, Ceserano, Colla, Colle di Cerignano, Collecchia, Collegnago, Colognola, Cormezzano, Corsano, Cortila, Cotto, Debic\u00f2, Equi Terme, Escaro, Fazzano, Fiacciano, Folegnano, Gallogna, Gassano, Gragnola, Groppoli, Isolano, Lorano, Magliano, Maglietola, Mazzola, Mezzana, Molina di Equi, Mommio, Moncigoli, Montale, Montecurto, Monte dei Bianchi, Montevalese, Monzone, Motta, Mozzano, Mulina di Equi, Panigaletto, Pian di Molino, Piastorla, Pieve di Viano, Pieve San Paolo, P\u00f2, Pognana, Posara, Pratolungo, Quarazzana, Rometta Apuana, San Terenzo Monti, Sassalbo, Sercognano, Serraruola, Signano, Soliera Apuana, Spicciano, Tenerano, Terenzano, Terma, Traggiara, Turano, Turlago, Uglianfreddo, Vallazzana, Vendaso, Verrucola, Verzano, Vezzanello, Viano, Vinca e Virolo per un totale di 181,18 km\u00b2. Confina a nord con il comune di Comano, a nord-est con quello reggiano di Ventasso, ad est con quello lucchese di Sillano Giuncugnano e con Casola in Lunigiana, a sud con quello di Carrara e ad ovest con quelli di Fosdinovo, Aulla e Licciana Nardi.\nInfrastrutture e trasporti.\nStrade.\nFivizzano si trova lungo la strada statale 63 del Valico del Cerreto. Il territorio comunale \u00e8 inoltre attraversato dalla strada statale 445 della Garfagnana, che, attraverso la Foce dei Carpinelli, collega la valle dell'Aulella con la Garfagnana, e dalla strada statale 446 di Fosdinovo, che parte da Massa, attraversa Carrara e termina nella statale 63 presso Soliera.\nFerrovie.\nNel territorio comunale di Fivizzano sono presenti cinque fermate lungo la linea ferroviaria Aulla - Lucca, denominate Fivizzano - Rometta - Soliera, Fivizzano - Gassano, Gragnola, Monzone - Monte dei Bianchi - Isolano ed Equi Terme.\nLe stesse sono servite dalle corse svolte da Trenitalia sulla ferrovia Lucca-Aulla, nell'ambito del contratto di servizio con la Regione Toscana.\nMobilit\u00e0 urbana.\nIl servizio di trasporto pubblico \u00e8 garantito con autocorse svolte dalla societ\u00e0 CTT Nord.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34235", "revid": "1876278", "url": "https://it.wikipedia.org/wiki?curid=34235", "title": "Fosdinovo", "text": "Fosdinovo (\"Fosdin\u00f2o\" nel dialetto della Lunigiana) \u00e8 un comune italiano di abitanti e di della provincia di Massa-Carrara, parte della regione storica della Lunigiana e sita all'interno del bacino idrografico della Val di Magra.\nAbitato fin dalla preistoria, ebbe la sua epoca d'oro tra il XIV ed il XVIII secolo, quando fu capitale di un marchesato indipendente e retto dal pi\u00f9 importante ramo della famiglia Malaspina dello Spino Fiorito, i cui marchesi erano vicari imperiali in Italia. Ci\u00f2 ha lasciato profonde tracce nell'architettura, nell'arte e nella cultura locale. Il centro, che pass\u00f2 quasi indenne attraverso le turbolenze degli ultimi secoli medievali e del Cinquecento toscano, visse periodi di benessere, arricchendosi talmente tanto che nel 1666 venne autorizzato dal Sacro Romano Impero a coniare monete proprie. Nell'area solo Massa e Tresana possedevano un privilegio simile.\nAl termine dell'occupazione napoleonica della Toscana, nei primi anni dell'Ottocento, Fosdinovo venne strappata ai Malaspina e posta dal Congresso di Vienna (1814) sotto l'autorit\u00e0 del Ducato di Massa, e poco dopo sotto quella del Ducato di Modena, governato allora dagli Estensi. La famiglia di origine ferrarese fece subito del comune la capitale della Lunigiana ducale. Nel 1859 il comune entr\u00f2 a far parte del Regno d'Italia. Sempre nelle campagne e nei piccoli centri del fosdinovese vi furono poi numerosi scontri tra partigiani ed Alleati da un lato e forze tedesche dall'altro che culminarono nei rastrellamenti di fine novembre 1944 e negli ultimi scontri e bombardamenti del 23 aprile 1945.\nIl comune \u00e8 stato insignito nel 2014 della Bandiera arancione dal Touring Club Italiano. Fosdinovo \u00e8 l'ottavo comune pi\u00f9 popoloso, il settimo pi\u00f9 densamente popolato e l'undicesimo pi\u00f9 grande della sua provincia.\nGeografia fisica.\nTerritorio e confini.\nIl territorio comunale di Fosdinovo si estende per . L'altitudine del comune, sito nella zona altimetrica di collina interna, varia da un minimo di (che rappresenta anche l'altitudine minima della Lunigiana) ad un massimo di , presentando quindi un'escursione altimetrica di 931 metri. Fosdinovo si trova in posizione centrale e dominante rispetto ad ogni versante e ad ogni direzione, solo leggermente pi\u00f9 a sud del baricentro territoriale.\nConfina, in senso orario, con i comuni di Aulla, Fivizzano e Carrara della provincia di Massa e Carrara e con i comuni di Luni, Castelnuovo Magra e Sarzana della provincia della Spezia, seppur il confine con il comune di Luni sia ridotto a sole poche decine di metri presso il forte sul monte Bastione.\nGeologia e morfologia.\nSotto il punto di vista morfologico, il territorio di Fosdinovo \u00e8 suddivisibile in tre settori:\nIdrografia.\nTutti i corsi d'acqua presenti nel territorio comunale fanno parte del bacino idrografico del fiume Magra (Val di Magra). Quelli pi\u00f9 rilevanti sono il torrente Isolone, che scorre nel sud-est del territorio, il torrente Calcandola, sul confine con Sarzana, ed il torrente Bardine, affluente di sinistra del torrente Aulella. Altri torrenti sono: il Costia (affluente del Bardine), il Fabiano (che nasce in localit\u00e0 Lavandaro, per poi bagnare l'omonima localit\u00e0), il Larone (al confine col comune di Sarzana), il Pesciola (affluente del Bardine e situato nella valle fra Pulica e Marciaso) ed il Tortiglia ad oriente. Sono torrenti generalmente molto pescosi e principalmente ricchi di trote (in particolare, la trota fario). Vi sono infine anche alcuni canali come il Padula, a nord-ovest di Tendola, ed il Capriola, presso Ponzanello.\nClima.\nA Fosdinovo vi \u00e8 un clima caldo e temperato, nel versante meridionale mitigato dalla presenza del mare, con estati temperate e ventilate ed inverni miti con alcuni picchi di freddo. Le precipitazioni ricorrono pi\u00f9 d'inverno che d'estate e solo in pochi giorni dell'anno possono esservene di nevose.\nLa temperatura media del comune di Fosdinovo \u00e8 e la piovosit\u00e0 media annuale di d'acqua.\nIl comune di Fosdinovo presenta 2687 GG e si trova quindi in zona climatica E. Gli impianti termici possono dunque essere accesi 14 ore al giorno, dal 15 ottobre al 15 aprile.\nLa diffusivit\u00e0 atmosferica \u00e8 media (Ibimet CNR 2002).\nToponimo.\n\"Fosdinovo\" \u00e8 il nome del capoluogo dell'omonimo comune, ma nei primi secoli della sua storia esso veniva indicato con altre accezioni. In particolare, quando nel 1084 comparve per la prima volta in un documento scritto (un atto di donazione del 22 marzo 1084, conservato nell'Archivio Capitolare di Lucca), in quanto citt\u00e0 natale del notaio, viene chiamato \"Fosdenova\" Nell'atto, Gerardo fu Gottito si impegn\u00f2 ad offrire alla Chiesa e all'ospedale di San Martino di Lucca i suoi beni, se fosse morto nel corso dell'anno successivo. Il documento fu redatto da un certo Paolo, notaio di Fosdenova.\nAltro toponimo usato per tutto l'XI e il XII secolo nel codice Pelavicino, in alternanza con Fosdenova, fu \"Faucenova\", da \"faux nova\", foce nuova. Questo secondo toponimo sembra derivare dal fatto che Fosdinovo doveva rappresentare un nuovo passaggio, un nuovo passo, una nuova foce, che dal mare si apriva e continua ad aprirsi verso la Lunigiana interna e l'Appennino tosco-emiliano.\nUn'altra accezione che fu usata per riferirsi al paese fu \"Fosdenove\".\nNel 1324, ne \"La vita di Castruccio Castracani di Nicol\u00f2 Pagnini\", il paese viene citato con un toponimo in latino (forse per la prima volta): Fosdenovum, dalla forma \"fosdeum\" del verbo \"fodio\" (scavare), ossia dall'attuale \"fosso\". E proprio tale termine designa uno spazio rilevantissimo del paese, il Fosso, piazza da sempre centro di aggregazione e, dal XVIII secolo, anche area sportiva del paese.\nTramite tale termine il toponimo del paese passer\u00e0 dal femminile al maschile, giungendo al pi\u00f9 tardo \"Fosdenovo\" ed, infine, all'attuale Fosdinovo.\nStoria.\nLe tracce pi\u00f9 antiche dell'uomo nel territorio di Fosdinovo non risalgono molto indietro nella preistoria: una statua stele dell'et\u00e0 del ferro (gruppo C, chiamata \u201cFosdinovo 1\u201d) proviene propriamente dal territorio fosdinovese, precisamente nella campagna in Via Boccognano.\nCon la fondazione di Luni (177 a.C.) e la definitiva affermazione dell'occupazione romana, il territorio di Fosdinovo presentava un utilizzo agricolo con piccole fattorie prospicienti la piana costiera.\nNulla sappiamo del destino di Fosdinovo durante l'epoca della crisi dell'Impero romano, del periodo goto e dell'epoca di Giustiniano.\nDurante il Medioevo il castello e l'abitato sono gi\u00e0 menzionati nel 1084. La nascita di Faucenova, antico nome di Fosdinovo, \u00e8 certamente legata al controllo di un nuovo valico, un nuovo passo, una nuova \"foce\", tra la zona costiera e le valli interne della Lunigiana.\nAgli albori del XIV secolo, i Signori di Fosdinovo, i De la Musca, risultano citati, secondo i maggiori studiosi, nel Preambolo dell'Atto della Pace di Castelnuovo (6 ottobre 1306), un trattato frutto del personale impegno diplomatico di Dante Alighieri. Al tempo il borgo non era ancora malaspiniano e pu\u00f2 essere indicato come un protettorato del vescovo-conte di Luni. In forza di quella citazione si \u00e8 scritto molto bene che \"una presenza di Dante a Fosdinovo non soltanto \u00e8 probabile, ma addirittura storicamente richiesta\" (Galanti, 1985).\nIl passaggio dai Domini ai Malaspina \u00e8 graduale e fino al 1340 Spinetta Malaspina il Grande non sar\u00e0 effettivamente Signore di Fosdinovo, anche se gi\u00e0 nel 1308 aveva poteri giurisdizionali. Nel 1340 Spinetta acquist\u00f2 tutti i diritti dei nobili fosdinovesi per il prezzo di 500 fiorini d'oro e divent\u00f2 Signore incontrastato del feudo. I suoi successori reggeranno lo stato con il titolo di marchesi di Fosdinovo.\nNel 1797, il marchese Carlo Emanuele Malaspina di Fosdinovo, dopo le prime vittorie di Napoleone Bonaparte contro gli Austriaci, ader\u00ec favorevolmente all'abolizione dei feudi imperiali imposta dal corso con il decreto del 2 luglio 1797, rinunciando alla podest\u00e0 sovrana sulle terre.\nA seguito della Restaurazione Fosdinovo entr\u00f2 prima all'interno del Ducato di Massa e Carrara, per poi andare a far parte, nel 1815, del dominio degli Estensi, ossia il Ducato di Modena e Reggio (1829). Dal 1816 al 1847 fu la capitale della Lunigiana estense, che verr\u00e0 unita nel 1849 alla provincia modenese di Massa e Carrara, erede del precedente ducato anch'esso annesso a Modena, nel 1829. Seguir\u00e0 cos\u00ec il destino dello stato modenese, entrando a far parte del Regno d'Italia nel 1859.\nPer tutta l'estate del 1944 fino a met\u00e0 settembre il Castello di Fosdinovo fu occupato dall'esercito tedesco. Il 23 aprile 1945 Fosdinovo fu infine liberata.\nSimboli.\nLa descrizione araldica dello Stemma del Comune di Fosdinovo \u00e8 la seguente: \"D'azzurro, alla lupa d'argento rampante, con le zampe anteriori appoggiate ad un monte di verde, il tutto movente alla campagna al naturale\".\nLa figura della lupa \u00e8 presente anche nei pi\u00f9 antichi sigilli del Comune. Secondo la tradizione, il primo nucleo abitato del Comune fu una colonia romana e la lupa sta l\u00ec a ricordarlo e a suggellare il legame con Roma.\nAltro simbolo del Comune \u00e8 il Gonfalone, che riporta al suo centro lo Stemma, su un drappo partito di azzurro e bianco.\nAltri simboli, pi\u00f9 concreti, sono il Castello Malaspina e il simbolo dei Malaspina dello Spino Fiorito. I colori ricorrenti sono l'argento, l'azzurro ed il verde.\nOnorificenze.\nNel 2014 il comune \u00e8 stato insignito della Bandiera arancione dal Touring Club Italiano.\nSociet\u00e0.\nLingue e dialetti.\nA Fosdinovo, la lingua parlata fino a met\u00e0 del secolo scorso era il fosdinovese, dialetto facente parte del gruppo dei dialetti lunigianesi. Attualmente, il suo uso si \u00e8 di molto ristretto e viene adoperato per lo pi\u00f9 dagli anziani e in alcune rappresentazioni teatrali.\nReligione.\nPatrono.\nIl patrono di Fosdinovo \u00e8 da tempo immemore San Remigio, vescovo di Reims che converti Clodoveo I, re dei Franchi, creando i presupposti per l'evangelizzazione in Francia ed in tutta l'Europa occidentale. Il suo culto venne portato nel monastero di San Abbondio a Berceto dal vescovo francese San Moderanno, che vi si ritir\u00f2 e l\u00ec mor\u00ec santamente. Da Berceto il culto di San Remigio pass\u00f2 a Fosdinovo, ove sono presenti le reliquie del Santo portate ivi il 1\u00ba ottobre del 1701 da Lucca (da allora, festa patronale del paese), che da allora divenne il giorno della festa patronale del Santo. Tale evento port\u00f2 in seguito, in tutta Italia, a chiamare \"remigini\" i bambini che iniziavano la prima elementare per la prima volta, poich\u00e9 fino al 1977 la scuola elementare cominciava proprio il 1\u00ba ottobre. Per sua intercessione, fu ottenuta la liberazione dalla peste nel 1739, e molte grazie personali in ogni tempo. La bella statua marmorea di San Remigio, che troneggia dietro l'altare maggiore della chiesa parrocchiale che prende il suo nome, risale al secolo XIII.\nStoria parrocchiale di Fosdinovo.\nAl tempo in cui la Diocesi di Luni si estendeva fino alla Lunigiana e quindi anche fino a Fosdinovo, esso rappresentava, nel XIV secolo, una delle 10 quarterie in cui era divisa la Diocesi, col nome di Quarterium di Aquila e Fosdinovo, e comprendeva la pieve di Codiponte, quella di Viano e quella di Soliera, oltre a due cappelle a Pallerone e a San Terenzo Bardine: in pratica tutto il territorio dei feudi malaspiniani di Gragnola e Fosdinovo, escluso per\u00f2 proprio il centro di quest'ultimo perch\u00e9 la sua cappella, dipendendo dal capitolo della cattedrale, probabilmente ricadeva nel decimo \"quarterium, \"quello del Capitolo di Sarzana, che, oltre al centro di Fosdinovo, comprendeva i territori della Cattedrale di Luni e delle due pievi di Sarzana.\nNel XVI secolo la Diocesi venne divisa in Vicariati foranei e Fosdinovo and\u00f2 a rappresentarne uno dei 22. Il Vicariato Foraneo di Fosdinovo comprendeva l'alta valle del torrente Bardine e parte di quella del Lucido, ed era precedentemente diviso tra le pievi di Sarzana, di Viano e di Codiponte. Politicamente era frammentato tra il Granducato di Toscana, il Marchesato di Cortila e Gragnola (dal 1644 sotto il Marchesato di Fosdinovo e dal 1982 sotto il Comune di Fivizzano), quello di Viano e quello di Fosdinovo, tutti e tre retti dai Malaspina dello Spino Fiorito. Il Vicariato Foraneo era diviso in una prepositura (quella di Fosdinovo) e da 14 Rettorie che dipendevano da essa (Rettoria di Carignano, di Cecina, di Colla, di Cortila, di Giucano, di Marciaso, di Monzone, di Ponzanello, di Posterla, di Pulica, di San Terenzo Monti, di Tendola, di Tenerano e di Viano). Tra il XVII e il XVIII secolo, il Vicariato Foraneo di Fosdinovo contava 15 chiese parrocchiali, 52 oratori e 5 ospedali.\nNel 1697, sotto il Marchesato di Carlo Francesco Agostino Malaspina, la parrocchia di Fosdinovo venne insignita del titolo di \"perinsigne Prepositura\", titolo che mantiene tuttora.\nFosdinovo \u00e8 sede della Parrocchia di San Remigio nella Diocesi di Massa Carrara-Pontremoli, sede del proposto che regge anche le Parrocchie della Nativit\u00e0 della Santissima Maria di Carignano, di San Martino Vescovo di Ponzanello, di San Giovanni Battista di Pulica (da maggio 2014), di Sant'Antonio da Padova di Caniparola, dei Santi Fabiano e Sebastiano di Giucano, di San Bartolomeo Apostolo di Marciaso, di San Bartolomeo Apostolo di Posterla, e di Santa Caterina Martire di Tendola (da settembre 2015). Tutte queste parrocchie, con l'eccezione di quella di Sant'Antonio da Padova di Caniparola, formano l'Unit\u00e0 Pastorale di Fosdinovo. Caprognano, Gignago e Paghezzana, che non sono sedi parrocchiali, appartengono alla Parrocchia di San Remigio di Fosdinovo, mentre Canepari appartiene alla Parrocchia di San Martino Vescovo di Ponzanello.\nDal settembre 2015 l'Unit\u00e0 Pastorale di Fosdinovo, comprensiva per la prima volta di tutte le parrocchie appartenenti al comune di Fosdinovo (con l'esclusione di Caniparola, con sede a s\u00e9 stante) e appartenente, dal marzo 2017, al Vicariato di Carrara (prima si trovava in quello di Aulla), \u00e8 guidata da un unico prevosto, con sede nella Parrocchia di San Remigio di Fosdinovo, Don Giovanni Perini, insediatosi il 19 novembre 2017. I parrocchiani sono 1166.\nConfraternite.\nAttualmente ci sono due confraternite operanti a Fosdinovo, la Confraternita dei Bianchi e la Confraternita dei Rossi. Fino alla fine del XIX secolo, per\u00f2, ogni singola frazione del Comune ne aveva almeno due e nel capoluogo, oltre alle due gi\u00e0 citate, vi erano anche quelle della Buona Morte, del Santissimo Rosario e di San Isidoro. Le due confraternite ancora esistenti hanno entrambe come punto di riferimento un Oratorio ciascuno all'interno del borgo, dedicati alla Santissima Annunziata (Bianchi) e al Santissimo Sacramento (Rossi).\nLa Confraternita dei Bianchi (dal colore dei rocchetti indossati dai confratelli) risale al 1468, quando venne fondata dal francescano Giovanni da Milano come Confraternita dei Disciplinati o dei Battuti, in concomitanza della fondazione dell'Oratorio dei Bianchi, nato per ospitare la trecentesca statua lignea rappresentante la Madonna. Tale edificio fu poi distrutto da un incendio nel 1501, ma fu poi ricostruito tra il 1648 ed il 1653 sotto il Marchesato di Giacomo (Jacopo) II Malaspina di Fosdinovo e abbellito da una pregevolissima facciata in marmo bianco di Carrara da suo figlio Pasquale Malaspina di Fosdinovo, nel 1666.\nLa Confraternita dei Rossi (dal colore delle cappe indossate dai confratelli), di pi\u00f9 recente costituzione, risale comunque almeno al 1570, poich\u00e9 riporta questa data il libro pi\u00f9 antico della compagnia, oggi custodito nell'Archivio Parrocchiale di Fosdinovo. Nel 1581, sotto il priore Giuseppe Jappelli, inizi\u00f2 la costruzione dell'Oratorio dei Rossi, in un orto attiguo alla Chiesa di San Remigio, al fine di creare un luogo di ritrovo per la confraternita. Per un periodo la fabbrica fu tralasciata ed i lavori ripresero dal 1600, prima sotto il priore Nicola Mascardi di Sarzana (abitante di Fosdinovo), poi sotto quello di Giacomo Foschi. Nel 1602 venne realizzato l'arco divisorio del coro dal corpo dell'Oratorio, mentre la conclusione dei lavori avvenne il 10 settembre 1605.\nTradizioni e folclore.\nEssendo un territorio un tempo attraversato dalla Linea Gotica, a Fosdinovo sono molto sentite le feste e le commemorazioni relative alla Liberazione dalle truppe nazi-fasciste, soprattutto la Festa della Liberazione (25 aprile), che rappresenta l'evento che durante l'anno convoglia il maggior numero di persone all'interno del borgo medievale. Le altre manifestazioni tradizionali e folcloristiche del paese sono il Festival Medievale, in cui per due giorni il borgo viene addobbato in stile basso-medievale, e le rappresentazioni del Teatrino Gira Gir\u00f2, in dialetto fosdinovese e ambientate nel secolo scorso.\nIstituzioni, enti e associazioni.\nFosdinovo \u00e8 membro dell'Associazione Europea delle Vie Francigene, dell'Istituto di Valorizzazione dei Castelli, del Coordinamento degli Enti Locali per la Pace e dell'Associazione nazionale citt\u00e0 dell'olio. Fa parte dell'Unione di Comuni Montana Lunigiana, che dal 2011 ha sostituito la vecchia Comunit\u00e0 Montana (soppressa dalla Regione Toscana il 31 dicembre 2011). Dal 2014 \u00e8 uno dei 213 borghi italiani (uno dei 38 toscani, l'unico della Provincia di Massa e Carrara) premiati dal Touring Club Italiano con il prestigioso riconoscimento della Bandiera arancione, nonch\u00e9 uno dei 10 borghi toscani del \"Buon Vivere\" e uno dei 10 comuni che hanno rappresentato la Toscana all'Expo di Milano 2015.\nQualit\u00e0 della vita.\nL'alta qualit\u00e0 della vita \u00e8 testimoniata dall'inserimento di Fosdinovo nella lista dei 10 borghi toscani del \"Buon Vivere\". Nel 2010, il reddito medio del Comune di Fosdinovo era di (in forte crescita sul 2009, quando era fermo a , seppur ancora molto lontano dal dato del 2001, quando era ) mentre il tasso di disoccupazione registrava il 9,30.\nCultura.\nIstruzione.\nBiblioteche.\nFosdinovo presenta una biblioteca comunale che si affaccia su Piazza Matteotti, nel cuore del paese. Il nome ricorda il promotore del Comitato di Liberazione Nazionale di Fosdinovo, l'Ingegnere e Sindaco socialista nato a Fosdinovo Dante Piccioli e pertanto si chiama \"Biblioteca Civica Dante Piccioli\". Attualmente in restauro, presenta un patrimonio di circa 2500 volumi di ogni genere.\nScuole.\nFosdinovo \u00e8 sede dell'Istituto comprensivo scolastico statale Don Florindo Bonomi (1918-1944, viceparroco di Fosdinovo durante la Resistenza e membro fondatore del C.L.N. di Fosdinovo), consistente di materne, elementari e medie. Presenta un distaccamento a Caniparola consistente anch'esso di scuole materne, elementari e medie, ed un altro nella localit\u00e0 dei Pilastri (dedicato alla memoria del comandante partigiano Giuseppe Casini), consistente per\u00f2 solo delle scuole materne e al momento inagibile.\nMusei.\nOltre al Castello Malaspina di Fosdinovo, che ospita al suo interno un museo, nel comune vi sono altri due musei: il Museo audiovisivo della Resistenza (MaR), sito in localit\u00e0 Le Prate di Fosdinovo, e il Museo privato di Moto d'Epoca \"Il Selvatico\", sito poco sopra Caniparola, sulla strada che porta a Caprognano e Gignago.\nArte.\nNel Largo Vatteroni, in Via Papiriana, vi \u00e8 una statua in marmo bianco di Carrara di Felice Vatteroni, rappresentante una figura femminile.\nTeatro.\nFosdinovo ospita la compagnia teatrale del Teatrino Gira Gir\u00f2, che ogni estate si esibisce all'aperto nel territorio comunale e nei comuni vicini proponendo commedie inedite in dialetto fosdinovese ambientate nel secolo scorso.\nCucina.\nVini.\nLa vite cresce rigogliosa a Fosdinovo, nel versante del monte che d\u00e0 sul mare. Insieme all'ulivo e ad altre piante proprie della macchia mediterranea.\nNel territorio comunale vi \u00e8 anche la cosiddetta Via del vino, che nel versante meridionale si dilunga attraverso la maggior parte dei campi coltivati a vite.\nGeografia antropica.\nUrbanistica del centro storico.\nFosdinovo presenta un impianto medievale, essendo un borgo a forma di scarpone circondato da mura su tutti i suoi lati con due Porte storiche (una a nord e una a sud, distrutta durante la seconda guerra mondiale) che ne consentono l'accesso, oltre ad altri ingressi secondari (Via Costa Fredda, la scala a lato dell'Oratorio dei Bianchi e la Piazza del Fosso, che comunicano direttamente con la strada provinciale). Nella seconda met\u00e0 del XX secolo, sono stati creati il Parco della Torretta intorno alla torretta di vedetta esterna alla cerchia muraria, munito di campo da tennis e circolo sportivo, mentre nel primo decennio del XXI secolo \u00e8 stata allargata il tratto di strada provinciale limitrofa a Via Costa Fredda per consentirne il parcheggio delle autovetture ed il transito di autocarri. Anche la scala a lato dell'Oratorio dei Bianchi, un tempo comunicante solo con orti privati, \u00e8 stata prolungata fino alla strada provinciale, divenendo un nuovo ingresso al borgo, nel primo decennio del XXI secolo.\nPatrimonio edilizio.\nAl 2011, nel territorio comunale vi sono edifici, di cui (il 93,33%) risultano utilizzati. Il 77,65% della popolazione residente vive in abitazioni di propriet\u00e0 mentre il 12,48% vive in abitazioni in affitto. Una buona parte del patrimonio immobiliare del comune di Fosdinovo (530 edifici) \u00e8 stata costruita prima del 1919. Periodi attivi dal punto di vista edilizio furono poi gli anni tra il 1919 ed il 1945 (di cui rimangono 275 edifici costruiti) ed il decennio dal 1972 al 1981, di cui rimangono 356 edifici costruiti. Dal 1991 al 2011 sono stati costruiti invece solo 71 edifici.\nFrazioni.\nLe frazioni del comune di Fosdinovo possono essere divise in tre aree geografiche, che spesso riflettono caratteri storici comuni, in riferimento alla posizione del capoluogo: a nord-est vi sono Canepari, Carignano, Giucano e Ponzanello; a nord-ovest vi sono Marciaso, Posterla, Pulica e Tendola; a sud vi sono Caniparola, Caprognano, Gignago e Paghezzana.\nDi queste, tutte ospitano almeno una chiesa (la maggior parte pi\u00f9 di una). Giucano, Marciaso, Ponzanello, Pulica e Tendola sono anche borghi fortificati.\nPopolazione delle frazioni e dei centri del Comune di Fosdinovo.\nI seguenti dati fanno riferimento al 15\u00ba Censimento ISTAT della Popolazione e delle Abitazioni (2011):\nDai dati risulta che la frazione pi\u00f9 popolata del Comune \u00e8 Caniparola, la quale forma un unico agglomerato con le vicine frazioni di San Lazzaro (Sarzana) e Colombiera (Castelnuovo Magra). Inoltre risulta che il borgo pi\u00f9 popolato \u00e8 Fosdinovo e che la frazione di Gignago, non avendo un proprio seggio elettorale, non \u00e8 statisticamente rilevabile.\nEconomia.\nNel 2005 Fosdinovo era il secondo comune pi\u00f9 ricco della Provincia, dopo Pontremoli.\nAgricoltura.\nNel territorio comunale sono presenti molti agriturismi e aziende agricole, tra cui alcune aziende biologiche.\nProdotti gastronomici.\nFosdinovo presenta una serie di prodotti di ottima qualit\u00e0, che affondano le loro radici nella tradizione agricola e contadina di questa terra.\nAllevamento.\nNel comune vi sono due allevamenti ovini (uno con sede nella localit\u00e0 di Gignola, tra Fosdinovo e Giucano, l'altro con sede sopra Ponzanello), tre equini (due con sede nella localit\u00e0 delle Prade, tra Fosdinovo e Canepari, ed uno con sede nella localit\u00e0 del Cucco, tra Fosdinovo ed Tendola) ed infine uno caprino (con sede nella localit\u00e0 della Prade).\nTurismo.\nFosdinovo presenta una naturale vocazione turistica, legata soprattutto alla sua interessante e peculiare storia di Marchesato indipendente, al suo Castello e al suo complesso artistico sito all'interno delle Chiese e del Castello stesso. Presenta anche un turismo di tipo naturale ed escursionistico, dovuto ai suoi molti sentieri immersi nella natura e al suo panorama che guarda sia il Golfo della Spezia, sia le Alpi Apuane.\nInfrastrutture e trasporti.\nStrade.\nA sud del territorio comunale passa un lembo della via Aurelia, la quale marca in questo tratto il confine tra le frazioni di Caniparola e San Lazzaro, quindi tra i comuni di Fosdinovo e Sarzana, nonch\u00e9 tra le province di Massa-Carrara e della Spezia e tra le regioni Toscana e Liguria.\nFosdinovo \u00e8 raggiungibile tramite la S.P. 72 (ex-strada statale 446 di Fosdinovo), diramazione al km 396 della via Aurelia presso Caniparola-San Lazzaro. Nella prima parte, ossia nel rettilineo che collega il ponte sul torrente Isolone (localit\u00e0 San Lazzaro) al centro di Caniparola, tale strada prende il nome di Viale Malaspina.\nFosdinovo \u00e8 pure raggiungibile da Carrara tramite la S.P. 73 (ex-strada statale 446 di Fosdinovo) e da Aulla tramite la strada provinciale del Cerreto, svoltando poi per Ponzanello. Un'ulteriore possibilit\u00e0 per arrivare a Fosdinovo \u00e8 quella di penetrarvi da nord tramite la strada dei Carpinelli.\nNel complessivo, le strade provinciali che attraversano e collegano il territorio comunale sono:\nFosdinovo dista dal centro di Sarzana e da quello di Avenza, e dai rispettivi caselli autostradali, dai quali \u00e8 quindi possibile raggiungere il comune.\nFerrovie.\nFosdinovo non possiede una propria stazione ferroviaria. La fermata pi\u00f9 vicina \u00e8 quella di Sarzana.\nA poca distanza \u00e8 presente anche la piccola stazione di Luni.\nSino agli anni Ottanta era in uso anche la fermata di San Lazzaro, sita nell'omonima frazione sarzanese.\nMobilit\u00e0 urbana.\nPer il trasporto pubblico locale su strada Fosdinovo fu servito dal 1\u00ba gennaio 1969 al 31 agosto 2009 dall'azienda CAT (Consorzio Apuano Trasporti) S.p.A., che nello stesso periodo ha gestito il trasporto pubblico locale su strada nell'intera Provincia di Massa e Carrara. Il 1\u00ba settembre 2009 la gestione \u00e8 passata in mano all'azienda ATN (Autolinee Toscana Nord) srl, societ\u00e0 controllata da CAT S.p.A, per poi ricambiare nuovamente e andare in mano all'azienda CTT Nord (Compagnia Toscana Trasporti Nord) dal 1\u00ba Febbraio 2015. Essa gestisce sia trasporti urbani che quelli extraurbani che collegano Fosdinovo alle altre citt\u00e0 e agli altri paesi della Lunigiana (in particolare a Fivizzano e alle sue frazioni) e a Sarzana, da cui poi si pu\u00f2 giungere a Carrara e Massa, a Marinella di Sarzana o a La Spezia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative e territoriali.\nFino al 12 giugno 1919 la superficie del Comune di Fosdinovo occupava .\nIl 12 giugno 1919, il D. L. N. 1137 sancisce il distacco della frazione di Viano dal Comune di Fosdinovo e la relativa aggregazione al Comune di Fivizzano. L'inizio della validit\u00e0 di tale atto fu fissata per il 27 giugno 1919. Superficie e popolazione cedute in tale frangente non sono documentate.\nNell'ottobre del 1982 la Regione Toscana ind\u00ecsse un referendum fra le popolazioni di Gragnola e Cortilia, che chiedevano di passare da Fosdinovo al comune di Fivizzano. Cos\u00ec, il 17 aprile 1983 si tenne il referendum per il passaggio delle frazioni di Gragnola, Cortilia, Regeto e Traggiara dal Comune di Fosdinovo a quello di Fivizzano. Elevata l'affluenza alle urne (86,60 % dei votanti). I \"s\u00ec\" furono 451, pari al 79,4%, mentre i \"no\" solo 118, pari al 20,6%. Le schede bianche 4 e le nulle 6. Con la L. R. N. 50, si sanc\u00ec cos\u00ec il distacco delle frazioni di Gragnola e Cortila dal Comune di Fosdinovo e la loro relativa aggregazione al Comune di Fivizzano, di cui, fino a quel momento, erano exclavi Il territorio del Comune di Fosdinovo pass\u00f2 cos\u00ec da agli attuali . Con una popolazione (all'epoca) di 847 abitanti (Gragnola rappresentava il centro abitato pi\u00f9 rilevante del comune, dopo il solo capoluogo), tale cessione ebbe grandi ripercussioni sulla demografia dei due comuni e attenu\u00f2 sia il costante calo demografico del comune di Fivizzano che l'importante crescita demografica iniziata negli anni '70 del comune di Fosdinovo per il decennio degli anni '80.\nSport.\nCalcio.\nLa principale squadra di calcio della citt\u00e0 \u00e8 l'A.S.D.F. Fosdinovo che milita nel girone A di 3\u00aa Categoria di Massa-Carrara. I colori sociali sono il rosso ed il bianco. Nella sua storia, ha partecipato anche ai campionati di prima, seconda e terza categoria della Provincia di Massa e Carrara e di La Spezia. La sede si trova nel Campo Sportivo di Via Borghetto a Caniparola, mentre lo stadio di casa, il Comunale di Fosdinovo, in Via Gignola. L'attuale presidente e vice-presidente sono Matteo Baldoni e Ivan Pastine.\nNell'estate 2016 \u00e8 stata fondata la squadra Fosdilotti FC, caratterizzata dall'avere giocatori quasi esclusivamente residenti nel comune di Fosdinovo.\nTra la fine degli anni Settanta alla prima met\u00e0 degli anni Novanta, Fosdinovo ospit\u00f2 i ritiri di numerose e blasonate societ\u00e0 calcistiche come il Cagliari di Gigi Riva, la Fiorentina di Giancarlo Antognoni, l', la Lucchese e altre squadre minori.\nPallavolo.\nA Fosdinovo \u00e8 presente una squadra femminile di pallavolo, che si allena presso la palestra di Caniparola, che non ha sede nel Comune di Fosdinovo bens\u00ec di Luni (ex Ortonovo): la \"Cpo Ortonovo\" che milita nel campionato regionale ligure di Serie C\nAltro.\nFosdinovo ospita il primo Parco Avventura realizzato in Toscana, risalente al 2000."}
{"id": "34236", "revid": "1876278", "url": "https://it.wikipedia.org/wiki?curid=34236", "title": "Licciana Nardi", "text": "Licciana Nardi (\"Liciana\" nel dialetto della Lunigiana) \u00e8 un comune italiano di abitanti della provincia di Massa-Carrara in Toscana. Il comune fa parte del Parco Nazionale dell'Appennino Tosco-Emiliano ed \u00e8 sulla Via del Volto Santo.\nNel 1933 il paese di Licciana aggiunse l'attuale secondo nome in omaggio ai patrioti Anacarsi e Biagio Nardi, nativi della frazione di Apella.\nGeografia fisica.\nFrazioni.\nLe frazioni del comune di Licciana Nardi sono: Amola paese ove si tiene la sagra delle focaccette, Apella, Baccana, Bastia, Canalescuro, Cisigliana, Corte, Costamala, Cuccarello, Deglio, Galea, Maest\u00e0 dei Saldi, l'area commerciale del Masero, Monti - anticamente chiamato Venelia, \u00e8 il paese pi\u00f9 grande e in continua espansione: conta attualmente pi\u00f9 di 2000 abitanti; vi \u00e8 collocata la famosa pieve di Venelia -, Panicale, Paretola, Ponte Taverone, Pontebosio, Ripola, Salano, Taponecco, Tavernelle, Terrarossa, Varano e Villa di Panicale.\nStoria.\nLa prima notizia documentata di Licciana \u00e8 del 1255, ma la sua esistenza come posto di guardia per l\u2019abbazia di Linari \u00e8 sicuramente antecedente. \u00c8 un tipico esempio di borgo sviluppatosi nel fondovalle con funzioni di sbarramento militare. \nDella fortificazione del paese si occuparono i Malaspina succeduti ai Maregnano. \nNel 1535 Licciana, per privilegio imperiale, appare unica signoria del marchesato di Villafranca. Sulla piazza principale si affaccia il castello, trasformato nei secoli XV e XVI in palazzo fortificato e sede residenziale, oggi si presenta come un palazzo signorile di foggia cinquecentesca, collegato con un passaggio sopraelevato al matroneo della chiesa.\nIl sistema delle antiche fortificazioni di Licciana comprendeva la rocca e un ampio giro di mura bastionate e turrite, ancora in parte superstiti, e un fortilizio sull\u2019opposta sponda del Taverone, chiamato castello di Piano, interessante esempio di architettura militare. Il borgo che risale al XIII secolo presenta portali in arenaria di buona fattura e sfocia nella piazza del Municipio dove si trova il monumento ossario di Anacarsi Nardi. Di fronte, la chiesa parrocchiale dedicata ai Santi Giacomo e Cristoforo che fu distrutta dal Marchese Giacomo Malaspina. La ricostruzione terminata nel 1705 presenta una pianta a croce greca al cui centro si eleva la cupola.\nL'origine del borgo di Licciana, situato nella stretta valle del Taverone, \u00e8 da correlarsi alla presenza dell'importante direttrice di transito di fondovalle che, detta \"Strata Lizane\" o via di Linari, collegava i territori d'oltre Appennino alla media Val di Magra. \nSecondo le indagini di Ubaldo Formentini, solo nel secolo XIII furono incrementati i transiti viari nella valle del Taverone che favorirono la nascita del borgo di Licciana:\"... Nel corso del secolo XIII la strada di Linari sgombrata dalle piccole signorie di derivazione estense che precedentemente s'erano infittite sul suo percorso e venuta sotto il governo unitario dei grandi marchesati malaspiniani fu riaperta ai traffici cittadini, forse primamente per opera dei Lucchesi\". \nAl 1255 risalgono le prime memorie scritte relative al toponimo Licciana. Sempre secondo le indagini del Formentini anteriormente al sec.XIII Licciana sarebbe stato uno dei villaggi che formavano il vico di San Valeriano, cappella dipendente dalla pieve di Venelia e documentata dalle decime degli anni 1297-1299. La cappella, ricordata negli estimi del 1470-71, sarebbe identificabile con la cappella cimiteriale di San Rocco costruita con un paramento murario romanico, successivamente intonacato.\nL'importanza del borgo in dipendenza del percorso viario port\u00f2 ad un rapido sviluppo edilizio ed economico, lo stesso che spinse i Malaspina a fortificare tra i secc. XIV e XV l'intero nucleo abitato. Sembra risalire infatti al secolo XV la torre che fronteggia la strada provinciale, ultima testimonianza di una complessa e articolata cinta muraria. La documentazione scritta rivela che a partire dagli inizi del secolo XIV i Malaspina esercitarono a Licciana la riscossione di gabella, che divenne particolarmente esosa nei secoli successivi. Con l'indipendenza del feudo di Licciana e con il ridimensionamento dei territori da esso dipendenti, i rapporti tra i marchesi divennero particolarmente tesi. In una relazione della seconda met\u00e0 del settecento di Pietro Leopoldo D'Asburgo Lorena si trova: \"Le disunioni che seguono in campagna derivano dalla gente dei feudi, che \u00e8 assai cattiva e malcontenta dei feudatari, in specie del conte di Richecourt e del marchese Malaspina di Licciana\"\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34240", "revid": "1876278", "url": "https://it.wikipedia.org/wiki?curid=34240", "title": "Montignoso", "text": "Montignoso (\"Muntignoso\" nel dialetto locale) \u00e8 un comune italiano di abitanti della provincia di Massa-Carrara in Toscana. Il comune \u00e8 situato tra la Riviera Apuana e la Versilia.\nGeografia fisica.\nTerritorio.\nMontignoso \u00e8 privo di un centro comune, ma ogni frazione ha una sua particolare indipendenza dalle altre. Il Municipio si trova in localit\u00e0 Piazza, ma la frazione che ha pi\u00f9 abitanti e che vede la maggiore presenza di esercizi commerciali \u00e8 quella di Capanne. Cinquale \u00e8 la frazione con la quale Montignoso si affaccia sul Mar Tirreno; qui da alcuni anni \u00e8 presente un moderno porticciolo turistico (porticciolo del Cinquale). Renella rappresenta la \"cittadella dello sport\" del comune; in questa frazione si trova infatti lo stadio comunale. Il comune faceva parte della Comunit\u00e0 Montana Alta Versilia.\nStoria.\nL'antico castello feudale di Aginulfo, oggi Castello Aghinolfi, posto sul colle dell'attuale centro, \u00e8 stato il primo insediamento moderno dell'abitato. Punto strategico di osservazione militare, dapprima dei Liguri Apuani, poi come \"torre di avvistamento\" durante l'espansione romana verso le Gallie (Giulio Cesare) e pi\u00f9 tardi avamposto dei territori bizantini della Lunigiana, fu costruito con il tipico mastio ottagonale di matrice longobarda, verosimilmente al tempo di Autari, Agilulfo e Teodolinda.\n&lt;br&gt;Notizie storiche incontrovertibili si hanno a partire dall'anno 753, quando Astolfo, re dei Longobardi, don\u00f2 al cognato Anselmo, fondatore e primo abate dell'Abbazia di Nonantola, un oliveto presso il Castello Aghinolfi allo scopo di fornire olio per i lumi della Chiesa.\nSede di una potente consorteria nobiliare verso la fine del X secolo Montignoso era in parte possedimento del vescovo di Luni. Dal XIII secolo divenne la sede stabile dei Nobili di Corvaia e Vallecchia che ricostruirono la rocca in quel territorio chiamato Massa Versiliae (Versilia Massese).\nConteso tra Pisa, Lucca, Genova, Firenze, dal XIII secolo fu annesso ai domini lucchesi nella vicaria di Pietrasanta. Montignoso rimase possesso lucchese anche quando Pietrasanta nel 1514 fu conquistata dai fiorentini, divenendo una exclave di Lucca. Dopo un cruento scontro nel 1538 con Massa le sorti del centro rimasero immutate fino alla rivoluzione francese.\n&lt;br&gt;La Repubblica di Lucca, fino al XVIII secolo cur\u00f2 con attenzione l'antico castello, che venne riammodernato e prese il nome di Fortezza di San Paolino (dal nome di uno dei patroni della citt\u00e0 di Lucca).\n&lt;br&gt;Napoleone lasci\u00f2 il territorio sotto il governo lucchese dei Baciocchi, che si premurarono a bonificare la fascia costiera dalle paludi.\nDopo il Congresso di Vienna Montignoso rimase nel Ducato di Lucca fino al 1847 quando, in seguito al trattato di Firenze, fu ceduto, nonostante un diffuso malcontento, al Ducato di Modena e Reggio, cui rest\u00f2 unito fino all'Unit\u00e0 d'Italia.\nNel 1938 il comune di Montignoso venne fuso assieme ai comuni di Massa e di Carrara nel comune di Apuania, poi soppresso nel 1946.\nDurante l'ultimo conflitto il comune di Montignoso, trovandosi sulla Linea Gotica, sub\u00ec numerose devastazioni ed \u00e8 stato insignito di medaglia d'oro al Valore Civile.\nGeografia antropica.\nFrazioni.\nLe frazioni del comune di Montignoso sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nMontignoso \u00e8 servita dalla rete di autolinee in servizio di trasporto pubblico locale gestita dalla societ\u00e0 CTT Nord.\nPur essendo interessata dal passaggio della \"ferrovia ligure\", le relazioni regionali Trenitalia svolte nell'ambito dei contratti di servizio stipulati con la Regione Toscana, denominate anche \"Memorario\", non servono tuttavia il comune, la cui fermata ferroviaria risulta chiusa dal 1990.\nSport.\nLa principale squadra di calcio della citt\u00e0 \u00e8 l'A.S.D. Unione Montignoso 2005, che ha sempre militato in campionati di livello dilettantistico.\nA livello giovanile la principale societ\u00e0 calcistica \u00e8 l'Academy Massa Montignoso - campione provinciale nel 2016 nella categoria Esordienti Fair Play .\nLo stadio comunale della Renella ha una tribuna che pu\u00f2 ospitare circa 200 spettatori ed \u00e8 dotato di servizi igienici anche per persone diversamente abili; il campo di calcio \u00e8 circondato da una pista di atletica ed \u00e8 dotato di spogliatoi per quattro squadre e per la terna arbitrale. L'impianto ospita, nel periodo di Pasqua, alcune partite del Torneo Internazionale di calcio Alpi Apuane Memorial Dottor Michele Aliboni. Nel 2019 sono stati ultimati i lavori relativi alla realizzazione del campo a 11 in materiale sintetico e di un campo per il calcio a 5."}
{"id": "34241", "revid": "436907", "url": "https://it.wikipedia.org/wiki?curid=34241", "title": "Fulmarus glacialis", "text": "Il fulmaro (Fulmarus glacialis) \u00e8 un uccello d'alto mare\ndiffuso nell'Oceano Atlantico settentrionale.\nCova in colonie su scogliere marine, in buche su scarpate inaccessibili e occasionalmente pure in edifici, frequentemente sulle coste islandesi, irlandesi, della Gran Bretagna, Bretagna, F\u00e6r \u00d8er e alcune coste norvegesi, nelle Isole Svalbard nonch\u00e9 sull'isola di Helgoland (Germania).\nLunghezza: 47\u00a0cm\nPeso: 560-1000 g\nUova: 7,6 x 5,2\u00a0cm (covata di 1 solo uovo)"}
{"id": "34242", "revid": "1876278", "url": "https://it.wikipedia.org/wiki?curid=34242", "title": "Mulazzo", "text": "Mulazzo (\"Mul\u00e0s\" nel dialetto della Lunigiana) \u00e8 un comune italiano di abitanti nella provincia di Massa-Carrara in Toscana.\nGeografia fisica.\nIl comune di Mulazzo \u00e8 compreso nella Lunigiana, alla destra del fiume Magra, tra il comune di Tresana a sud, quelli di Pontremoli e Zeri a nord e quelli di Calice al Cornoviglio e Rocchetta di Vara ad ovest. Il territorio \u00e8 prevalentemente montuoso.\nOrigini del nome.\nSi ritiene che il nome \"Mulazzo\" derivi dal nome di persona latino \"Munatius\", attraverso un \"Munatianus\" che significava appunto \"terra di Munatius\".\nStoria.\nNel territorio di Mulazzo \u2013 nelle localit\u00e0 di Canossa, Campoli e Groppoli \u2013 sono stati ritrovati numerosi esemplari di quelle sculture antropomorfe, realizzate a partire dall'et\u00e0 del rame, meglio conosciute come statue stele della Lunigiana.\nFeudo imperiale appartenuto alla famiglia Malaspina dal 1164 con il titolo di marchesato, a partire dal XIII secolo i diversi abitati furono fortificati dai vassalli a seguito della scelta definitiva di lasciare il piacentino per la Lunigiana.\nIl ramo ghibellino della famiglia, detto \"dello Spino Secco\", che qui vi aveva la sua sede principale, vi ospit\u00f2 Dante Alighieri esule da Firenze; la presenza del poeta \u00e8 attestata in Lunigiana in occasione della pace di Castelnuovo, siglata nell'ottobre del 1306 secondo la referenza storica degli Atti che si conservano in originale presso l'Archivio di Stato di La Spezia. L'arrivo di Dante presso il casato dei Malaspina dello Spino Secco, riferibile alla profezia astronomica presente nel canto VIII del \"Purgatorio\", avvenne con precisione entro il 12 aprile del 1306, secondo il termine \"ad quem\" stabilito nel 1965 da Livio Galanti.\nIl piccolo stato, autonomo dal 1550 e sovrano fino al 1797, fu governato congiuntamente da due linee familiari Malaspina fino al 1776. Nel 1559 Mulazzo contava 325 famiglie residenti; nel corso del XVIII secolo sub\u00ec variazioni territoriali con l'acquisto nel 1710 del marchesato di Calice, Madrignano e Veppo, tolto dall'imperatore al principe Giovanni Andrea Doria del Carretto, nonostante le contestazioni genovesi, e dato alla seconda linea dei marchesi di Mulazzo, e di parte del marchesato di Castevoli nel 1744 dopo l'estinzione di quella linea malaspiniana e dal 1746 del marchesato di Castagnetoli. Nel 1772 il marchesato di Calice e Madrignano \u00e8 ceduto per debiti alla Toscana, di cui i Malaspina sono fedeli alleati. Mulazzo rimase sovrano fino all'abolizione napoleonica dei feudi imperiali in Italia nel luglio 1797. In epoca successiva i vari borghi del comune entrarono in possesso di altre famiglie e del Granducato di Toscana e furono unificati solamente nel XIX secolo: tra questi si ricorda il marchesato di Groppoli.\nMulazzo fu, insieme al comune di Pagani, la prima amministrazione comunale ad avere, dal 1952 al 1960, un sindaco esponente del Movimento Sociale Italiano nella persona di Guglielmo Mariotti, detto Ginetto, reduce della seconda guerra mondiale e della battaglia di El Alamein e componente del gruppo degli ideatori del Premio Bancarella.\nGeografia antropica.\nFrazioni.\nIl comune di Mulazzo comprende le seguenti frazioni:\nAltre localit\u00e0 del territorio.\nAltre localit\u00e0 minori del territorio comunale di Mulazzo sono quelle di: Arionzo, Boceda, Borgo, Campoli, Casa di Loja, Cassana, Cerro, Costa d'Arzola, Cravilla, Crocetta, Foce, Pianturcano, Pieve, Ponte Magra, Rivazzo, Serla, Stallone, Talavorno, Terceretoli, Villa Ghelfi.\nInfrastrutture e trasporti.\nIl comune di Mulazzo \u00e8 attraversato da quattro strade provinciali della provincia di Massa-Carrara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra locale di calcio \u00e8 l\"'ASD Mulazzo\", che milita in terza categoria. Gioca le proprie partite al campo sportivo comunale \"Mario Calani\".\nNel comune di Mulazzo si trova la sede dell'unica squadra di Rugby a 15 della Lunigiana, \"Lunigiana Amatori Rugby\", che gioca le proprie partite di casa nella localit\u00e0 Groppoli."}
{"id": "34243", "revid": "1876278", "url": "https://it.wikipedia.org/wiki?curid=34243", "title": "Podenzana", "text": "Podenzana (\"Podensz\u00e0na\" nel dialetto della Lunigiana) \u00e8 un comune italiano sparso di abitanti della provincia di Massa-Carrara in Toscana.\nStoria.\nFu marchesato indipendente solo dal 1536, sotto un ramo dei Malaspina di Lusuolo. Nel 1559 contava 110 famiglie residenti. Dal 1710 \u00e8 unito al marchesato di Aulla fino alla sua soppressione nel 1797.\nGeografia antropica.\nFrazioni.\nIl comune di Podenzana si divide in due centri principali: Podenzana, che rappresenta il capoluogo, e Montedivalli, che risulta essere l'unica frazione del comune. L'areale di Montedivalli \u00e8 in realt\u00e0 un'exclave del territorio del comune di Podenzana, dalla quale \u00e8 separato attraverso il territorio dei comuni di Bolano e di Tresana.\nOgnuno dei due centri \u00e8 diviso in un certo numero di localit\u00e0, nessuna delle quali si chiama Podenzana o Montedivalli.\nLe principali localit\u00e0 del comprensorio di Podenzana sono: Bagni, Barco, Bolignola, Bora, Capanna Battia, Campo, Calcinara, Casalina, Ceresedo, Chiesa, Cerghiraro, Cospedo, Cuncia, Faito, Ficaro, La Costa, Laghi, Lagneda, Logo, Loppiedo, Metti, Montale, Montalini, Novegino, Oliveto, Posticcio, Segalaro, Serracanda, Sescafale, Villa Argentina.\nLe principali localit\u00e0 del comprensorio di Montedivalli sono: Boschetto, Casa Borsi, Fogana, Pagliadiccio, Pianello, Genicciola, Al Piano, Sant'Andrea, Serralta, Taria, Tongara, Prato, Serra, Croce, Vaggi, Mur\u00e0, Casa Malone, Casa Magrino, Colombiera, Fontanella, Chiesa, Casa Sommo, Casa Man\u00f2.\nEconomia.\nUn prodotto tipico di Podenzana \u00e8 il panigaccio, qui nato e prodotto agroalimentare tradizionale italiano. Inoltre, nel suo territorio si produce il vino DOP Colli di Luni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra locale di calcio \u00e8 l'Atletico Podenzana e milita in Seconda Categoria.\nPallavolo.\nA Podenzana c'\u00e8 una squadra di pallavolo femminile: il \"Podenzana Volley\" che milita in Serie D ligure. Il Podenzana Volley gioca nel palazzetto dello sport di Barbarasco.\nInfrastrutture.\nIl campo sportivo comunale \u00e8 il \"Panigaccio\", con una capienza di circa 300 spettatori."}
{"id": "34244", "revid": "1876278", "url": "https://it.wikipedia.org/wiki?curid=34244", "title": "Tresana", "text": "Tresana (\"Tres\u00e0na\" nel dialetto della Lunigiana) \u00e8 un comune italiano sparso di abitanti della provincia di Massa-Carrara in Toscana. La sede municipale \u00e8 situata nella frazione di Barbarasco.\nGeografia fisica.\nIl comune di Tresana \u00e8 situato nella regione storica della Lunigiana, sulla sponda destra del fiume Magra. Confina a nord con il comune di Mulazzo, ad est con quelli di Villafranca in Lunigiana e Licciana Nardi, a sud con quelli di Podenzana e Bolano, quest'ultimo in provincia di Spezia, e ad ovest con quello di Calice al Cornoviglio, anch'esso in provincia di Spezia. I centri abitati che compongono il territorio tresanese si sviluppano lungo le vallate dei torrenti Osca e Penolo, entrambi affluenti di destra del Magra.\nStoria.\nIntorno ad una fortificazione di origine bizantina,una turris, da cui Turresana, si svilupp\u00f2 il borgo di Tresana, concesso dall'imperatore Federico Barbarossa nel 1164 ai Malaspina di Mulazzo. Nel 1559 divenne marchesato indipendente sotto i Malaspina del ramo di Lusuolo fino al 1652, sebbene posto dal 1575 sotto il protettorato del Granducato di Toscana.\nSotto i Malaspina fu attiva una zecca che coni\u00f2 monete per un breve periodo.\nCon la loro estinzione lo staterello fu occupato dalla Spagna in nome dell'imperatore. Venduto all'asta, il feudo venne acquistato per 123.000 lire toscane dai principi Corsini di Firenze che lo amministrarono con propri vicari fino all'abolizione napoleonica dei feudi del 1797. Dal 1814 al 1859 fece parte del ducato di Modena.\nIl 18 gennaio 2012, durante alcuni lavori di manutenzione, il metanodotto che attraversa il territorio comunale esplose in localit\u00e0 Mulino, causando decine di feriti.\nReferenze dantesche.\nLe vestigia del castello malaspiniano di Giovagallo sono ci\u00f2 che resta della gloriosa dimora che fu di Moroello Malaspina (il \"vapor di Val di Magra\" di \"Inf\" XXIV 145-51) e di sua moglie Alagia Fieschi. A lei Dante riserv\u00f2 un elogio particolarmente aggraziato. Secondo l'interpretazione data dal Centro Lunigianese di Studi Danteschi, essendo la nobildonna assai prodiga di suffragi per i propri defunti, non avrebbe avuto bisogno dell'intercessione di alcuno per assurgere al Paradiso; perci\u00f2 il Poeta, per bocca dello zio, papa Adriano V, la dice \u00abbuona da s\u00e9\u00bb in \"Pur\" XIX 142-145. Per un personaggio lunigianese si tratta, peraltro, della referenza pi\u00f9 \"alta\" nella scala ascendente della \"Divina Commedia\".\nGeografia antropica.\nFrazioni.\nOltre al capoluogo (Barbarasco), molto interessanti sono, salendo, il borgo di \"Corneda\", il borgo di \"Bottria\" e la frazione di \"Careggia\", formata da piccoli nuclei immersi nel verde dei castagneti: \"Ceppino\", \"Bocco\", \"Cavecchia\", \"Serrapiana\", \"In fondo alla Villa\", \"Quercia\" e \"Chiesa\". In quest'ultima si trova la chiesa parrocchiale dei SS. Prospero e Caterina. Tornando sulla provinciale e continuando a salire si arriva a \"Fontanedo\" e si prosegue per \"Groppo\", per poi raggiungere \"Bola\" e quindi \"Giovagallo\", dove sono ancora visibili i ruderi della vecchia chiesa e dell'antica canonica. Sopra Giovagallo si trova la pineta di \"Preda bianca\" (\"Pietre bianche\"), un angolo di verde molto bello. Proseguendo da Giovagallo s'incontrano \"Vigonzola\", \"Tavella\", \"Debirotti\", \"Novegigola\", proseguendo, si arriva alla frazione di \"Meredo\", \"Camposopra\" e agli abitati di \"Cerc\u00f2\", \"Ricco\", \"Canala\", \"Tassonarla\" e \"Nave\", da dove si pu\u00f2 raggiungere \"Penolo\" (che prende il nome dal torrente). Dalla Tavella si pu\u00f2 raggiungere a piedi le vestigia del castello malaspiniano di Giovagallo. Da Barbarasco si pu\u00f2 anche giungere a \"Catizzola\", mentre da \"Corneda\" si arriva a \"Tresana\" (che d\u00e0 il nome al comune) il cui castello \u00e8 stato recentemente oggetto di restauro. Dirigendosi verso la frazione di \"Villa\" si incontra \"Castello\", borgo conservato e ristrutturato con cura con alla sommit\u00e0 un castello-fortezza di grande fascino (ora residenza privata) e poi \"Villa Rosticciola\", \"Villecchia\" e \"Ortigaro\". Da Tresana si pu\u00f2 risalire un'altra vallata e giungere alla \"Folla\" e poi a \"Lorenzana\" e \"Popetto\". Tutti questi piccoli villaggi sono circondati dal verde dei boschi e dalle Alpi Apuane.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nInfrastrutture.\nIl campo sportivo comunale \u00e8 il \"Bruno Bianchini\", situato nella frazione di Barbarasco.\nCalcio.\nL\"'Atletico Tresana\" \u00e8 una societ\u00e0 calcistica amatoriale che gioca le sue partite al \"Bruno Bianchini\" di barbarasco"}
{"id": "34245", "revid": "322321", "url": "https://it.wikipedia.org/wiki?curid=34245", "title": "Villafranca in Lunigiana", "text": "Villafranca in Lunigiana (\"Vilafranca\" nel dialetto della Lunigiana) \u00e8 un comune italiano di abitanti della provincia di Massa-Carrara in Toscana. Si trova sulla Via Francigena; nel paese si conservano vestigia dell'antico borgo medioevale.\nStoria.\nL'antico castello di Malnido, presidio sulla Via Francigena del ramo ghibellino dei Malaspina, risultava pressoch\u00e9 integro prima dei bombardamenti alleati della seconda guerra mondiale: oggi restano rovine fascinose che si spera ancora di poter recuperare.\nAl tempo della venuta di Dante il feudo era retto da Franceschino Malaspina di Mulazzo, poich\u00e9 Moroello e Corradino, figli di quel Corrado II, detto il Giovane (onde distinguerlo dal capostipite dello Spino Secco), sulla cui nobile figura Dante Alighieri elabor\u00f2 l'elogio assoluto dei Malaspina imperiali al Canto VIII del \"Purgatorio\", erano ancora in minore et\u00e0.\nNonostante gli ultimi studi abbiano fatto emergere dalla sequenza Antico-Giovane (in realt\u00e0 semplicemente una discendenza nonno-nipote) un chiaro passaggio di testimone dalla corte storica di Mulazzo a quella ormai pi\u00f9 viva di Villafranca, nessun ruolo politico particolare va ascritto a questo feudo nel dopo-Corrado, non a caso rappresentato proprio da Franceschino Malaspina, marchese di Mulazzo, nel lodo con il vescovo-conte di Luni risolto da Dante stesso con la Pace di Castelnuovo il 6 di ottobre del 1306.\nIn ogni caso, \u00e8 assai significativo che al fascino e alla storia della corte di Villafranca non fu immune neppure il Boccaccio, il quale, da grande cercatore qual era di memorie per il suo \"Trattatello in laude di Dante\", volle rendere anch'egli onore a Corrado il Giovane, facendo di lui e della figlia Spina i protagonisti di una novella tra le pi\u00f9 lunghe del \"Decamerone\", la VI della II giornata.\nNell'antica chiesina di S. Nicol\u00f2 di Malnido, nel 1285 la sorella di Moroello II di Giovagallo (il \"vapor di Val di Magra\" del Canto XXIV dell'Inferno) and\u00f2 in sposa per procura ad un figlio del conte Ugolino della Gherardesca, colui che \u00abla bocca sollev\u00f2 dal fiero pasto\u00bb in Inferno XXXIII. L'evento, di cui esiste il documento storico, testimonia i legami strategici che i Malaspina seppero tessere anche con la famiglia dei Conti della Gherardesca.\n\u00c8 proprio nel sagrato di questo antico tempio cristiano che \u00e8 stata recentemente trovata la cripta ove sono state custodite per secoli le spoglie dei principi di casa Malaspina, di cui non \u00e8 rimasto nulla. Tra quelli era Corrado il Giovane, uno dei soli sei personaggi della Divina Commedia cui Dante si \u00e8 rivolto con la somma deferenza del \"voi\".\nVillafranca fece quindi parte dei feudi imperiali dei Malaspina dello Spino secco, \"marchesi della Virgoletta\". Marchesato sovrano con investitura imperiale immediata, si estendeva anche su Beverone Gargugliaga, Rocchetta di Vara e Villa nella valle dell'Aulella presso Aulla. Nel 1547 i fratelli Bartolomeo e Giovanna Battista Malaspina si suddividono il marchesato, generando le due linee della Virgoletta e di Castevoli, mantenendo il feudo di Villafranca indiviso, governandolo ad anni alterni. Dal 1567 \u00e8 posta sotto l'accomandigia toscana, mentre dal XVIII secolo si pone sotto la protezione dei duchi di Modena, che nel 1720 concedono ai marchesi di aggiungere al cognome Malaspina quello di Estense. Nel 1559 Villafranca contava circa 460 famiglie.\n\u00c8 ricordata dalle cronache storiche per la grave rivolta che scoppi\u00f2 nel 1705 contro il marchese Giovanni che chiese soccorso alle truppe medicee. \nIl feudo rimase sovrano fino alla sua soppressione nel 1797.\nSociet\u00e0.\nTradizioni e folclore.\nLa sera del 5 dicembre, vigilia di San Nicol\u00f2, si tiene la processione solenne nel centro storico alla luce delle candele; tale processione \u00e8 accompagnata dalla sfilata di gruppi storici e culmina con l'accensione di un grande fuoco nel parco \"Tra La Ca\".\nGeografia antropica.\nVillafranca in Lunigiana \u00e8 composta dalle seguenti frazioni: Filetto, Fornoli, Irola, Malgrate, Merizzo, Mocrone e Virgoletta.\nFiletto.\nPiccolo borgo, noto per le sue feste estive, soprattutto medioevali organizzate ad agosto dalla pro-loco. Conserva, poco distante dal quadrato delle mura, un'antica selva di castagni dalla quale una letteratura ottocentesca ha mutuato la credenza campanilistica di una diretta ispirazione dantesca per la nota metafora iniziale della Divina Commedia (che \u00e8 invece una sicura matrice biblica). Fece parte con Malgrate, Gragnana e Orturano del marchesato indipendente (1531) dei Malaspina di Godiasco e Fortunago fino alla soppressione dei feudi imperiali nel 1797. Il borgo di Filetto ha avuto una certa rilevanza in anni recenti sia per le rievocazioni medievali e i mercati dell'antiquariato, sia per le mostre e le conferenze sull'arte contemporanea tenute, a partire dal 2002, presso lo storico Palazzo Cavalli - Casa-Galleria in Piazza dell'Immacolata.\nLa denominazione di \"Fileto\", che potrebbe essere derivato dal termine \"Filacterion\" o \"Fulacterion\", con il quale i bizantini indicavano le fortificazioni poste a sbarramento dei punti strategici di grande importanza, ne indica chiaramente l'origine nel tempo e i caratteri strutturali.\nA tale proposito si evidenzia come la denominazione di altre localit\u00e0 e comuni italiani quali il vicino comune di Filattiera, Filetto e Filettino abbia probabilmente la stessa origine Bizantina.\nFornoli.\nFornoli, situato nella val di Magra, fu un'importante zona di passaggio per pellegrini e viandanti in cammino lungo la via Francigena durante il Medioevo.\nIrola.\nPiccolo borgo, a nord di Villafranca L., si divide in Irola di Sotto, Irola di Sopra e Numbria.\nIl paese vero e proprio, un tempo era costituito dal borgo che oggi \u00e8 detto Irola di Sotto, la villa pi\u00f9 antica e per lungo tempo sola, con l'Oratorio dedicato alla Madonna delle Grazie, la Torre e altre case antiche dalla struttura maestosa con possenti portali in arenaria.\nAd Irola di Sopra, sorta successivamente, svetta la Chiesa Parrocchiale dedicata a San Geminiano vescovo.\nPer Irola passava l'antica strada lombarda, chiamata anche Via del Volto Santo, che scendendo dal passo del Cirone proseguiva per Lucca.\nMalgrate.\nMalgrate \u00e8 uno dei borghi medievali pi\u00f9 antichi della Lunigiana ed \u00e8 situato ai piedi dell'appennino Tosco-Emiliano (250 m s.l.m.). \u00c8 dominato da un antico castello dotato di una slanciata torre cilindrica alta circa 25 metri. Fu sede dell'antico, omonimo marchesato dei Malaspina dello Spino fiorito.\nMerizzo.\nMerizzo dista 5\u00a0km dal capoluogo comunale e sorge a 200 m sul livello del mare; vi risiedono 65 abitanti. Deve il proprio nome alla posizione soleggiata. Della parte pi\u00f9 antica del borgo restano tratti murari e passaggi a volta di collegamento interno tra le case in pietra.\nAll'ingresso del paese sorge la chiesa di San Michele e dal piazzale antistante si gode il panorama sulla vallata antistante.\nMocrone.\nMocrone, borgo di poche anime, \u00e8 inaccessibile a veicoli di grosse dimensioni, in quanto gli unici due ingressi sono delimitati da abitazioni. Vi si trova la pittoresca chiesetta di San Maurizio, che architettonicamente viene fatta risalire al XIII/XIV secolo. Nella piazza principale vi \u00e8 una statua dedicata ad Alberico Benedicenti, autore di diversi studi scientifici in medicina e farmacia, la cui abitazione di famiglia \u00e8 situata quasi all'ingresso del paese.\nVirgoletta.\nVirgoletta, antico borgo medioevale situato sul colle del Vignale. Dalla torre di base quadrata con piccola cinta muraria, risalente al XII sec. costruita dalla Famiglia Corbellari, deriva questo curioso nome del paese. Leggendo le mappe dell'epoca troviamo \"Verrucola Corbellariorum\" alla sinistra della Valle della Magra, direzione sud. Nell'anno 1600 viene terminata la parte gentilizia del castello, da parte del Marchese Federico Malaspina, signore di Villafranca. Il borgo della Virgoletta, arredato dei suoi portali, conduce alla piazza, ove troviamo la Chiesa dedicata ai Santi Gervasio e Protasio. All'interno possiamo ammirare l'altare di marmo dei \"Corpi Santi\" di scuola berniniana ed un paleo marmoreo del XV secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa propria squadra locale di calcio milita in Seconda Categoria ed \u00e8 il \"Filvilla\".\nNella stagione 1942-1943 lo partecip\u00f2 al girone F del campionato di calcio di Serie C, classificandosi all'ottavo posto.\nInfrastrutture.\nStadio comunale \"Bottero\""}
{"id": "34246", "revid": "91792", "url": "https://it.wikipedia.org/wiki?curid=34246", "title": "Zeri", "text": "Zeri (\"Ts\u00e8ri\" nel dialetto della Lunigiana) \u00e8 un comune italiano sparso di abitanti della provincia di Massa-Carrara in Toscana.\nGeografia fisica.\nTerritorio.\nZeri \u00e8 il comune pi\u00f9 occidentale della Regione Toscana e dell'intera Italia Centrale e si colloca in Lunigiana, sul crinale che divide la valle della Magra da quella del Vara. Nel passato \u00e8 stato luogo di transito e di collegamento tra le colonie romane di Luni e di Velleia. La \"Via Regia\" o \"Salaria\", che ne attraversava il territorio, rimase via di rilevante interesse almeno fino al secolo XVIII.\nStoria.\nPreistoria.\nI primi abitanti del territorio di Zeri furono probabilmente i Liguri. \n&lt;br&gt;Gi\u00e0 nell'et\u00e0 del bronzo queste zone dovevano essere abitate visto il ritrovamento in loco di urne contenenti ossa combuste, testimonianza di una pratica funeraria peraltro differente dalla cultura tipica di quest'area appenninica, che prevedeva invece il rito inumatorio. La frequentazione del luogo \u00e8 anche testimoniata dalle modificazioni difensive che esistono nella Gretta. \n&lt;br&gt;Il rinvenimento di una statua stele e di ceramiche dell'et\u00e0 del ferro, assieme all'analisi di alcuni toponimi, avvalora inoltre la tesi che, sin dai tempi antichi, Zeri fu un importante nodo viario e venne abitato e percorso da svariate popolazioni.\nMedioevo.\nLa storia di Zeri si lega alle vicende che interessarono la vicina citt\u00e0 di Pontremoli e il resto della Lunigiana. Alcune fonti attestano che un Diploma di Federico I del 1164 concesse ai Malaspina i privilegi su Zeri. In seguito il territorio pass\u00f2 a Pontremoli e ad esso leg\u00f2 i propri destini e vide succedersi il dominio di Castruccio Castracani, degli Scaligeri, dei Fieschi, degli Sforza e dei Visconti.\nEt\u00e0 moderna.\nZeri ebbe sempre una forte identit\u00e0, con confini ben definiti che la portarono spesso a controversie territoriali. Nel 1502 inizi\u00f2 una disputa con gli abitanti di Torpiana di Zignago, che si protrasse per molti anni e scatur\u00ec nel 1574 in un conflitto armato. Un'altra contesa, che dur\u00f2 secoli e vide il susseguirsi di scontri armati e momentanei accordi, fu quella sorta a partire dal 1526 tra Rossano (oggi frazione del Comune di Zeri) e Suvero (oggi frazione del comune di Rocchetta di Vara), che si risolse solo nel 1783 quando si stabilirono i confini definitivi. Zeri impugn\u00f2 nuovamente le armi, questa volta contro Pontremoli, dopo la Battaglia di Pavia, perch\u00e9 rifiutava di concorrere alle spese di mantenimento delle truppe spagnole venute in Lunigiana.Dopo un periodo di dominazione Spagnola, nel 1647 Pontremoli assieme a Zeri fu ceduta alla Repubblica di Genova, che tre anni dopo la rivendette al Granduca di Toscana. \nIl dominio fiorentino dur\u00f2 sino alla fine del Settecento e costitu\u00ec un periodo di grande sviluppo economico e mercantile grazie alle agevolazioni fiscali concesse dal Granduca ad alcune famiglie pontremolesi. Nel 1777 fu sciolto il consiglio generale del comune di Pontremoli e furono istituiti i comuni di Caprio e di Zeri. \nIl 25 maggio 1799 la popolazione insorse contro un reparto Napoleonico di circa 300 soldati, affront\u00f2 il nemico e lo respinse fino a Borgotaro.\nEt\u00e0 contemporanea.\nDopo il Congresso di Vienna Pontremoli e Zeri tornarono sotto il Granducato di Toscana per poi essere annesse nel 1847 al Ducato di Parma in virt\u00f9 del trattato di Firenze. Proprio alla vigilia di questa cessione i pontremolesi e gli zeraschi, che erano contrari, ripresero le armi strappate ai francesi pi\u00f9 di cinquant'anni prima. L'agitazione e le diverse manifestazioni non produssero per\u00f2 i risultati sperati e di l\u00ec a poco, il 7 gennaio 1848, venne stipulato l'atto di cessione dei distretti di Pontremoli e Bagnone che costituirono la Provincia della Lunigiana Parmense.\nNel 1859 e con la fine della seconda guerra di indipendenza anche Zeri, come gli altri comuni lunigianesi, vot\u00f2 l'annessione al Regno di Sardegna. Il 27 dicembre 1859 un decreto del governo delle province dell'Emilia decret\u00f2 la creazione della nuova provincia di Massa Carrara.\nDue anni pi\u00f9 tardi Zeri segu\u00ec le vicende del nuovo Regno d'Italia.\nNel corso della Resistenza italiana Zeri svolse un ruolo importante. Il maggiore britannico Gordon Lett scelse infatti Rossano di Zeri come base per formare il Battaglione Internazionale. Con il luglio del 1944 il Battaglione Internazionale entr\u00f2 a far parte della I Divisione Liguria, il cui comando trov\u00f2 sede ad Adelano, un punto di riferimento importante per il movimento partigiano dello spezzino e della Val di Magra. \n&lt;br&gt;Le valli zerasche vissero momenti drammatici durante l'occupazione nazista, in particolare in occasione dei rastrellamenti del 3 agosto 1944 e del 20 gennaio 1945, quando le truppe di occupazione si resero responsabili dell'uccisione di molti zeraschi e di una decina di partigiani spezzini, oltrech\u00e9 di stupri, di razzie di raccolti e di bestiame, dell'incendio di alcuni centri abitati e della distruzione dell'antico archivio comunale.\nOnorificenze.\nIl Comune di Zeri \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nNel comune di Zeri ci sono complessivamente 19 chiese, censite dalla CEI, tra chiese parrocchiali e oratori.\nInfrastrutture e trasporti.\nStrade.\nLa Strada Provinciale 37, attraverso il valico Foce di Rastello, collega Zeri a Sesta Godano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nSport invernali.\nIn prossimit\u00e0 del Passo dei Due Santi, tra il monte Spiaggi e il monte Fabei, al confine tra Toscana ed Emilia, si trova la stazione sciistica di \"Zum Zeri-Passo dei Due Santi\", che comprende nove piste da sci, uno snowpark dedicato allo snowboard e tre impianti di risalita (una seggiovia, uno skilift) e un camposcuola. Le piste si snodano per circa 10 chilometri e raggiungono nel punto pi\u00f9 alto i metri. Il rifugio \"Passo Faggio Crociato\" presso il Passo dei due Santi situato a 1392 metri, \u00e8 servito da un ristorante e un ostello.\nCalcio.\nDalla stagione 2018-19 si riaffaccia dopo pi\u00f9 di due decenni di assenza la squadra locale di calcio che si chiama \"G.S.D. ValliZeri\" e gioca in Terza Categoria nello stadio \"Tolaro\" a Coloretta."}
{"id": "34248", "revid": "1194709", "url": "https://it.wikipedia.org/wiki?curid=34248", "title": "Cantarana", "text": "Cantarana (\"Cantaran-a\" in piemontese) \u00e8 un comune italiano di abitanti della provincia di Asti in Piemonte. \nGeografia fisica.\nCantarana \u00e8 un comune dell'Astesana e si trova nel nord-ovest della Provincia di Asti. Si compone di due zone collinose distinte divise dalla valle Maggiore o Valle Cantarana, dal nome del ruscello che l'attraversa. A Ovest troviamo la zona collinare della Bricco Grosso, delimitata da una cima (275 m s.l.m.) detta Piant\u00e0 e una collina detta del Chiri\u00e8 (anticamente Cugliero 250 m s.l.m.); \u00e8 una zona collinare compatta che tende ai comuni di Dusino San Michele e Valfenera e dove sorgono le frazioni pi\u00f9 popolose di Cantarana: il Palazzazzo e il Bricco Grosso. Ad est troviamo la zona collinare pi\u00f9 ripida e selvaggia, nonch\u00e9 quella abitata pi\u00f9 anticamente, gi\u00e0 forse in epoca romana. Il sistema collinare \u00e8 composto a partire da sud-ovest dal Torrazzo (280 m s.l.m.), Bricco Morra (275 m s.l.m.), Serramezzana (305 m s.l.m.) e Bricco Barrano (260 m s.l.m.)\nTerritorio.\nCantarana \u00e8 ubicata nell'Astesana occidentale. Anticamente la zona era il fondo di un antico mare e ancora oggi \u00e8 possibile, passeggiando tra le colline, trovare numerose conchiglie. Grazie ad alcune cave Cantarana era un luogo privilegiato per poter osservare diverse stratificazioni geologiche.\nOrigini del nome.\nIl toponimo Cantarana \u00e8 di probabile origine celtica e fa riferimento alla presenza di corsi d'acqua. L'acqua \u00e8 tuttora presente in grande quantit\u00e0 in localit\u00e0 Bonoma, importante campo sorgentifero che alimenta diversi acquedotti.\nStoria.\nCantarana nacque come comune nel 1500 con consiglio comunale regolarmente convocato. In realt\u00e0 si era cominciato ad usare il nome di Cantarana fin dal 1300 come centro di un vasto possedimento fondiario della nobile famiglia astigiana dei Malabayla. Dal momento della sua erezione a comune, entr\u00f2 a far parte come Podesteria del \"Districtus Civitatis Astensis\", il Distretto di Asti, comprendente una ventina di comuni sottoposti al diretto controllo della citt\u00e0, che vi nominava i podest\u00e0. Nel XVI secolo sub\u00ec una radicale trasformazione a causa di un impaludamento che pregiudic\u00f2 l'abitabilit\u00e0 in tutta la vallata. L'attivit\u00e0 antropica si spost\u00f2 quindi in una frazione detta il Torrazzo; tuttavia gi\u00e0 nel secolo successivo, con la costruzione della chiesa parrocchiale dedicata allora a Santa Dorotea, torn\u00f2 a formarsi, lentamente, un piccolo centro nella vallata. \nNel XIX secolo il barone Medici di Asti pose le basi per costruire a Cantarana un grande acquedotto nella frazione di Bonoma, che servir\u00e0 tutta la citt\u00e0 di Asti (Legambiente nel 2003 la defin\u00ec la miglior acqua potabile d'Italia). Durante il ventennio fascista Cantarana perdette la propria autonomia comunale, venendo accorpata nel 1928 a Villafranca d'Asti; la recuper\u00f2 nel 1947.\nNel 1995 avvenne il ritrovamento dei resti di un antico e scomparso castello medioevale ad opera di Marco Ferrero e Angelo Benotto.\nDal 2000 fa parte dell'unione dei comuni Comunit\u00e0 collinare Valtriversa. \nSimboli.\nOriginariamente lo stemma era quello della famiglia Malabayla, antichi feudatari del posto. Esso era \"troncato cuneato di quattro pezzi di rosso e di argento\". Oggi lo stemma rappresenta tre colline variamente coltivate su sfondo azzurro del cielo, perch\u00e9 il primo sindaco post-fascismo Cesare Novara interpret\u00f2 la dentellatura come delle colline.\nMonumenti e luoghi d'interesse.\nIl centro \u00e8 piccolo e articolato intorno alla piazza principale dove, adiacente alla chiesa parrocchiale, oggi dedicata a San Giovanni Battista, del 1695, spicca il campanile, di scuola juvarriana (dal celebre architetto Filippo Juvara), ricostruito nel 1914 dall'architetto Gallo di Torino e ospitante 5 campane in mi3. Assai imponente (m 44,21), \u00e8 tra i pi\u00f9 alti della provincia di Asti, nonch\u00e9 ricco di particolari architettonici.\nNella frazione del Bricco Barrano esiste un pozzo medioevale profondo oltre 55 m.\nIl Palazzasso.\nIl Palazzasso \u00e8 l'antica residenza dei conti di Cantarana. Anticamente tale residenza era a lato dell'attuale mulino ed era come quest'ultimo di origine medioevale. Ma a causa della Piccola era glaciale sub\u00ec come tutto il paese un graduale impaludamento e fu, nel 1500, abbandonato a favore dell'attuale edificio. La struttura attuale nella parte conservata, pur avendo subito nei secoli alcune modifiche anche importanti, ricorda ancora oggi la struttura originale. Nacque come residenza rurale e oltre al corpo centrale residenziale aveva in dotazione cascine e stalle. All'estrema sinistra sorge, anche se rimaneggiata nella prima met\u00e0 del Settecento, la cappella privata dedicata a San Giuseppe. I Malabayla, proprietari del castello, erano una potente famiglia di banchieri e operavano oltre che per la citt\u00e0 di Asti (a cui diedero due vescovi e molti notabili) anche in diverse localit\u00e0 di Francia e la pi\u00f9 importante fu Bourg-en-Bresse.\nPi\u00f9 recentemente il Palazzasso fu teatro di un episodio della vita dello scrittore Vittorio Alfieri in cui, ragazzo, giocando nel cortile, subiva una caduta che lo fer\u00ec in modo serio alla testa.\nLegata alla storia del palazzo \u00e8 la cappella di San Giuseppe, che conserva al suo interno un pregevole quadro del Santo posto sopra l'altare in muratura che \u00e8 quello originale. L'unico banco della cappella \u00e8 della fine del Seicento e le iniziali incise sono della contessa Ninfa Rosa Marianna Malabayla, morta in circostanze misteriose nel 1702 a soli 29 anni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl piccolo paese ha una squadra di calcio a 5 che milita nel campionato di Serie D piemontese, il Cantarana C5."}
{"id": "34249", "revid": "1516566", "url": "https://it.wikipedia.org/wiki?curid=34249", "title": "Capriglio", "text": "Capriglio (\"Cravij\" in piemontese) \u00e8 un comune italiano di 316 abitanti della provincia di Asti in Piemonte.\nQua nacque la religiosa Margherita Occhiena.\nStoria.\nSimboli.\nLo stemma e il gonfalone del comune di Capriglio sono stati concessi con decreto del presidente della Repubblica del 24 febbraio 1995.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34250", "revid": "1516566", "url": "https://it.wikipedia.org/wiki?curid=34250", "title": "Casorzo", "text": "Casorzo (\"Casors\" in piemontese) \u00e8 un comune italiano di 601 abitanti della provincia di Asti in Piemonte. \u00c8 diviso in Casorzo alto e basso. Inoltre \u00e8 famoso per la sua cantina sociale, che produce prevalentemente Malvasia.\nOrigini del nome.\nLe attestazioni medievali del toponimo sono varie e frammentarie; la pi\u00f9 diffusa \u00e8 \"Casurcius\" (1148), poi \"Casurtius\" (1223), poi \"Cassurcellus\" (1300) e anche \"Castrum Arsum\" (1253).\nDante Olivieri ha proposto un composto apocopato di \"casa\" e di un nome personale latino, \"Ursius\" o \"Surtius\".\nEconomia.\nAgricoltura.\nL'economia del paese si basa quasi interamente sulla produzione e la vendita di vino Malvasia.\nCuriosit\u00e0.\nA Casorzo \u00e8 presente una rarit\u00e0 botanica, il \"bialbero\", un ciliegio cresciuto su un gelso.\nTurismo.\nCasorzo \u00e8 un paese particolarmente famoso per il turismo. Ogni anno pi\u00f9 di 1500 visitatori arrivano nel piccolo comune per degustare il vino locale e visitare la chiesa di San Giorgio in stile altomedievale e la chiesa di San Vincenzo, settecentesca.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34251", "revid": "1516566", "url": "https://it.wikipedia.org/wiki?curid=34251", "title": "Cassinasco", "text": "Cassinasco (\"Cassinasch\" in piemontese) \u00e8 un comune italiano di 599 abitanti della provincia di Asti in Piemonte.\nStoria.\nSimboli.\nLo stemma del Comune di Cassinasco \u00e8 stato concesso con decreto del presidente della Repubblica del 20 marzo del 2006.\nNello stemma \u00e8 raffigurata la torre dell'antico castello medievale, unica parte sopravvissuta al saccheggio e all'incendio del 1615 compiuto dalle truppe sabaude durante la guerra di successione del Monferrato.\nMonumenti e luoghi d'interesse.\nNel comune si trova il Santuario di Nostra Signora delle Grazie e degli Alpini, risalente agli inizi del XX secolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente superava le 70 persone (circa il 12,2% della popolazione).\nLe nazionalit\u00e0 maggiormente rappresentate:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34252", "revid": "1516566", "url": "https://it.wikipedia.org/wiki?curid=34252", "title": "Castagnole delle Lanze", "text": "Castagnole delle Lanze (\"Cast'gn\u00f2le dle Lanse\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nCastagnole delle Lanze ha una collocazione geografica e territoriale che lo pone ai margini delle Langhe e del Monferrato, gli abitanti hanno quindi coniato il motto \"Castagnole Lanze: Tra Langa e Monferrato\".\nTale definizione \u00e8 in ogni caso impropria, poich\u00e9 l'area comunale non confina con il Monferrato, ma fa parte del territorio dell'Astesana. Tutta la vita comunale risente di questa vicinanza all'Astigiano e all'Albese: il comune infatti \u00e8 in provincia di Asti, ma le parrocchie appartengono alla diocesi di Alba.\nAnche l'attivit\u00e0 della produzione vinicola, che \u00e8 trainante per la vita economica del paese, interessa qualit\u00e0 di uve tipiche delle due zone: ovvero la Barbera d'Asti, il Dolcetto d'Alba e il Moscato d'Asti.\nL'amministrazione di Castagnole, per aiutare i produttori locali, nel 2010 ha creato l'iniziativa \"Adotta un filare\", che consente di adottare dieci metri di filari di vitigno Barbera d'Asti, ricevendo in cambio 10 bottiglie di vino \"Lanze\". Questa iniziativa \u00e8 unica nel suo genere in Italia.\nStoria.\nIn epoca romana, nei luoghi ove sorge il comune di Castagnole delle Lanze passava una diramazione della via Emilia che collegava Acqui a Pollenzo (Pollentia), questo \u00e8 stato dimostrato dagli scavi effettuati agli inizi del Novecento.\nNel Medioevo le carte del Codex Astensis collocano Castagnole tra le terre appartenenti ai conti di Loreto. Fra questi, chi ebbe maggiori relazioni con la comunit\u00e0 di Castagnole fu probabilmente Manfredo I, dal 1190 marchese di Busca e conte di Loreto. Il marchese inauguro' la dinastia dei Lancia dall'appellativo che si era guadagnato avendo servito come lancifero, in giovent\u00f9, presso la corte di Federico Barbarossa.\nL'accostamento tra la dinastia dei Lancia e l'attributo \"delle Lanze\" (delle Lance) \u00e8 doveroso, in quanto Castagnole \u00e8 l'unico comune piemontese a potersi fregiare di una tale denominazione. Sempre dal Codex Astensis \u00e8 possibile ipotizzare che a Castagnole Lanze sorgesse un castello medievale come dimora del conte; il castello fu probabilmente abbattuto nel 1255 con la caduta del contado di Loreto.\nDocumenti discordanti accreditano che Bianca Lancia (anche conosciuta come Bianca di Agliano) fosse o la figlia di Manfredo I o di Bonifacio di Agliano, con cui la vedova di Manfredo si era risposata. Bianca Lancia \u00e8 stata l'ultima moglie dell'imperatore Federico II di Svevia: \u00e8 quindi assai probabile che da Manfredo discenda il figlio di Bianca, Manfredi, Re di Sicilia, morto nella battaglia di Benevento e il fondatore della citt\u00e0 di Manfredonia. Manfredi viene celebrato da Dante nella Divina Commedia: \"\u2026Biondo era e bello e di gentile aspetto\u2026\".\nA partire dal XIII secolo Castagnole entr\u00f2 a far parte dei domini del Comune di Asti, seguendone poi per sempre la storia, le vicissitudini e gli assoggettamenti alle diverse signorie che lo controllarono.\nNel XIV secolo il luogo di Castagnole rientrava nei domini dei Visconti: risulta infatti dalle carte comunali un giuramento di fedelt\u00e0 della Comunit\u00e0 di Castagnole delle Lanze a Valentina Visconti, che aveva avuto in dote tale feudo con tutto il resto della \"Patria Astese\" per le nozze con Luigi I di Valois-Orl\u00e9ans, Duca d'Orl\u00e9ans.\nDa notare che dalla fine del XIV fino agli inizi del XVII secolo, Castagnole Lanze fece parte del Capitaneato d'Astesana, e come tale non fu mai infeudato, ma sottoposto al diretto dominio del governatore di Asti.\nNello stesso periodo il paese fu fortificato da una robusta cinta di mura dotata di torrioni cilindrici, della quale purtroppo restano pochissime tracce.\nDopo alterne vicende il territorio pass\u00f2, nel 1573, a Emanuele Filiberto di Savoia. Da questo momento il comune viene assoggettato a due signorie: da un lato il feudo degli Asinari e dall'altro la signoria della famiglia di Catalano Alfieri, signore di Magliano e di Castagnole. Agli Alfieri subentrarono nel 1797 i conti Birago di Borgaro Torinese (che presero il nome di Birago-Alfieri), agli Asinari invece, per investitura ereditaria, i Marchesi Carron di Saint Thomas, la cui signoria si esaur\u00ec nel 1836. Con i marchesi di Saint Thomas e con la famiglia Birago-Alfieri cess\u00f2 in Castagnole delle Lanze ogni residuo di dominazione feudale, e dal 1850 il comune segui' i destini di casa Savoia e poi del Regno d'Italia.\nA partire dalla fine dell'800 Castagnole ebbe un grande sviluppo dell'industria vitivinicola, con l'apertura di diverse aziende che ben presto diventarono leader nella produzione di vermut e spumanti. La seconda guerra mondiale non tocc\u00f2 particolarmente il paese, tranne che in due incursioni aeree alleate sulla stazione ferroviaria e alcune azioni di guerriglia tra partigiani e truppe della Repubblica di Sal\u00f2. Nel secondo dopoguerra Castagnole, come del resto la quasi totalit\u00e0 del nord Italia, ebbe un grande sviluppo economico e industriale, grazie anche all'apporto di manodopera provenienti da altre regioni d'Italia.\nSimboli.\nLo stemma del comune di Castagnole delle Lanze \u00e8 stato riconosciuto con il decreto del capo del governo del 13 agosto 1929.\nMonumenti e luoghi di interesse.\nParchi.\nIl Parco della Rimembranza \u00e8 situato nel centro storico, anche soprannominato \"Paese Alto\".\nAl suo interno si possono osservare varie essenze arboree, arbustive ed erbacee di grande valore ornamentale. Vi sono infatti esemplari di \"Ginkgo biloba\", \"Cercis siliquastrum\" (il cosiddetto Albero di Giuda), \"Acer campestre\" (o Acero di campo), \"Tilia Cordata\" (tiglio) e \"Cedrus deodara\" (cedro dell'Atlante).\nIl parco \u00e8 anche sede di una torre panoramica edificata nella seconda met\u00e0 del XIX secolo dal conte Paolo Ballada di Saint Robert che se ne serviva come osservatorio astronomico. Come si legge nel Codex Astensis (Codice Astense), essa sorge dove un tempo si ergeva un maniero distrutto nel 1255 nel corso delle lotte che opposero gli astigiani ed il contado di Loreto.\nTutt'intorno alla torre vi \u00e8 appunto un'area gestita a verde pubblico, in cui si sviluppa un percorso atto a conoscere le passioni e gli studi del Conte Paolo Ballada di Saint Robert.\nTra i suoi studi vi erano la botanica, l'ipsometria, la montagna, la balistica, la fisica.\nPalazzo dei Conti Alfieri.\nIl Palazzo \u00e8 situato tra Via Ruscone e Via Auberti. L\u2019area su cui sorge il fabbricato appartiene alla \u201cContrada castello\u201d, nel centro storico di Castagnole delle Lanze.\nIl palazzo, risalente al XV secolo, conserva tracce della struttura medioevale. Il nucleo pi\u00f9 antico del palazzo fu utilizzato come dimora castagnolese e come tribunale da Catalano Alfieri.\nNel 1704 si hanno notizie di un incendio e quindi l\u2019aspetto attuale del palazzo dovrebbe risalire a quell\u2019epoca.\nL\u2019ultimo Alfieri (famiglia) di Magliano mor\u00ec in combattimento contro i francesi nel 1793, senza discendenza diretta, ed il feudo di Castagnole pass\u00f2 ai Birago-Alfieri.\nQuesti ultimi conservarono i loro possedimenti di Castagnole Lanze fino al 1861-62.\nLa restante parte della dimora fu propriet\u00e0 dello storico De Canis. Nel 1862 il Palazzo passa agli Auberti (famiglia).\nNel 1864 viene utilizzato come scuola e successivamente come municipio.\nL'edificio si contraddistingue per i pregevoli portali, l'elegante cornicione, le notevoli decorazioni delle volte e della scala, i giardini. Le facciate, la scuderia, i cortili e gli interni sono oggetto di restauro dal 2015.\nChiesa parrocchiale di San Pietro in Vincoli.\nNel 1771 il Conte Carlo Giacinto Alfieri fece costruire a sue spese l\u2019attuale altare maggiore, in origine ancora in legno, e la balaustra in marmo. L\u2019interno presenta numerosi affreschi e molte sculture e di una ricca decorazione in stucco ed oro. In particolare una serie ininterrotta di angioletti delimita il perimetro interno della chiesa sotto la balconata superiore.\nCroce dei Poncini.\nLa \u201cCroce dei Poncini\" prende il nome dall'illustre famiglia dei Poncino che, originaria della Svizzera, si insedi\u00f2 a Castagnole nei primi anni del XVII secolo, acquisendo, in questa valle, numerosi terreni, tra cui la cascina della Garera. \nLa presenza della croce \u00e8 testimoniata da una lettera del 1774, in cui si menziona la \u00ab[...] pubblica strada, principiante dalla strada Reale detta di Tinella, e tendente sino \nnella strada pubblica, che da esso luogo di Costigliole tende al sud-ovest di Castagnole fino alla Croce detta de' Poncini, qual strada [...] \u00e8 molto frequentata non solo dai Bovari, e Cavallanti conducenti vino dal Monferrato, e dalli luoghi di Calloso, e Canelli alla Citt\u00e0 di Torino, che da altri trafficanti tal strada\u00bb. Il frequente transito su quest'arteria stradale dovette contribuire, forse gi\u00e0 nel XVII \nsecolo, a rendere la croce \u201cde' Poncini\u201d un significativo punto di riferimento per i viandanti e \ncommercianti che di qui passavano.\nNel Novecento si ricorda una prima croce, risalente al 1903, che consisteva in un semplice palo, incurvato dalle intemperie, infisso nel terreno.\nLa croce fu sostituita nel 1980, poi, nuovamente nel 2015.\nGeografia antropica.\nUrbanistica.\nIl comune di Castagnole delle Lanze ha una pianta concentrica che si estende in due aree urbanisticamente distinte:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nFerrovie.\nIl comune era servito dall'omonima stazione ferroviaria posta sulla ferrovia Alessandria-Cavallermaggiore e capolinea della linea per Asti e Mortara. Dal giugno 2012 la Regione Piemonte ha sostituito il servizio ferroviario con autocorse in partenza da Piazza Lucchini.\nLa stazione \u00e8 rimasta in disuso per 6 anni fino al novembre 2018, quando \u00e8 stata riaperta al traffico turistico alcuni giorni all'anno."}
{"id": "34253", "revid": "1516566", "url": "https://it.wikipedia.org/wiki?curid=34253", "title": "Castagnole Monferrato", "text": "Castagnole Monferrato (\"Cast'gn\u00f2le ant \u00ebl Monfr\u00e0\" in piemontese) \u00e8 un comune italiano di abitanti della provincia di Asti in Piemonte.\nGeografia fisica.\nCastagnole Monferrato si trova nel basso Monferrato in posizione centrale tra Asti (14\u00a0km), Casale Monferrato (30\u00a0km) ed Alessandria (30\u00a0km). \u00c8 ubicato su un crinale che segna il confine tra il Monferrato astigiano e quello casalese, ad un'altezza di circa 200 metri sul livello del mare ed \u00e8 circondato da colline.\nOrigini del nome.\nRichiama nel nome i boschi di castagni che un tempo ricoprivano le colline del suo territorio. Oggi scomparsi, hanno lasciato spazio alla coltivazione della vite e memoria nel toponimo di questo piccolo paese.\nStoria.\nSimboli.\nLo stemma e il gonfalone del comune di Castagnole Monferrato sono stati concessi con decreto del presidente della Repubblica del 6 ottobre 2003.\nMonumenti e luoghi d'interesse.\nIl centro abitato di Castagnole Monferrato si presenta come un borgo agricolo, ma con edifici e abitazioni antiche, alcune delle quali risalenti al Quattrocento, raccolte attorno ai luoghi di culto: \nEconomia.\nCastagnole Monferrato \u00e8 conosciuto nel mondo per il suo Ruch\u00e9 : un vino-vitigno nobilissimo e antico con la caratteristica unica di non essere mai stato commercializzato in passato.\nInfrastrutture e trasporti.\nTra il 1900 e il 1935 Castagnole Monferrato fu servito dalla tranvia Asti-Montemagno-Altavilla.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34254", "revid": "1516566", "url": "https://it.wikipedia.org/wiki?curid=34254", "title": "Castel Boglione", "text": "Castel Boglione (\"Casterv\u00e9\" in piemontese) \u00e8 un comune italiano di 594 abitanti della provincia di Asti in Piemonte.\nSituato nelle Langhe (Langa Astigiana), \u00e8 noto per la produzione vinicola, molto diffusa nella zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34255", "revid": "125608229", "url": "https://it.wikipedia.org/wiki?curid=34255", "title": "Politica estera della Russia nel 1906-1914", "text": "Dopo gli eventi interni ed esterni del 1905 la Russia dovette rivedere la sua politica estera.\nEstremo Oriente.\nLa sconfitta nella guerra del 1905 contro il Giappone costrinse l'impero zarista a trattare con i nipponici e con la Gran Bretagna riguardo ai suoi interessi in Estremo Oriente. Nel 1907 il nuovo ministro degli esteri Aleksandr Izvol'skij concluse accordi con entrambe le potenze: allo scopo di mantenere la propria sfera di influenza nel nord della Manciuria e nel nord della Persia, la Russia dovette accettare l'influenza giapponese nel sud della Manciuria ed in Corea e l'influenza inglese nel sud della Persia, in Afghanistan ed in Tibet (Accordo anglo-russo).\nLa logica di questa politica era che Russia e Giappone si coalizzassero allo scopo di prevenire il sorgere dell'influenza statunitense in Cina che si stava realizzando attraverso la creazione di un consorzio che avrebbe dovuto occuparsi dello sviluppo delle ferrovie cinesi. Dopo la rivoluzione repubblicana del 1911 Russia e Giappone riconobbero reciprocamente le proprie sfere d'influenza nella Mongolia Esterna. In aggiunta a queste manovre Mosca baratt\u00f2 il riconoscimento degli interessi economici della Germania nell'Impero Ottomano con il riconoscimento tedesco dei propri interessi economici in varie regioni.\nBalcani.\nA dispetto di questa prudente politica in Estremo Oriente, la Russia riprese a fomentare la rivalit\u00e0 nei confronti dell'Austria-Ungheria nei Balcani, focalizzando l'attenzione sul regno di Serbia e sulle province della Bosnia ed Herzegovina che l'impero asburgico occupava dal 1878. Nel 1881 la Russia aveva, segretamente, accettato il principio di una futura annessione di queste province a Vienna ma nel 1908 Izvol'skij, con una mossa poco scaltra, acconsent\u00ec all'annessione in modo formale in cambio di una revisione del Trattato di Berlino sulla navigazione negli Stretti. La Gran Bretagna ostacol\u00f2 il progetto russo bloccando la revisione del trattato ma l'Austria procedette comunque all'annessione della Bosnia e dell'Herzegovina. L'azione austriaca, che nel frattempo aveva firmato un trattato di alleanza militare con la Germania, mise in luce la debolezza della politica russa: intento ultimo della manovra era forzare lo Zar a denunciare il trattato di protezione verso la Serbia.\nI e II Guerra Balcanica.\nDopo l'annessione austriaca della Bosnia e dell'Herzegovina, la Russia svilupp\u00f2 un maggior coinvolgimento nelle tensioni e nei conflitti che caratterizzarono i Balcani. Nel 1912 Bulgaria, Serbia, Grecia e Montenegro sconfissero l'Impero Ottomano nella Prima Guerra Balcanica ma gli stati europei che li proteggevano continuarono a litigare tra loro. Quando nel 1913 l'alleanza si ruppe e Serbia, Grecia e Romania sconfissero la Bulgaria nella Seconda guerra balcanica, l'Austria si pose come protettrice della Bulgaria stessa, che era divenuta la principale rivale della Serbia in quella regione, e la Germania mantenne analogo ruolo nei confronti dell'Impero Ottomano. La Russia leg\u00f2 allora a s\u00e9, molto strettamente, la Serbia. Il complesso sistema di alleanze tra gli stati balcanici, garantito dalle Grandi Potenze, rimase estremamente instabile; i risentimenti per le passate sconfitte continuarono a covare e la Serbia in modo particolare mantenne una forte animosit\u00e0 nei confronti dell'annessione della Bosnia e dell'Herzegovina da parte dell'Austria-Ungheria.\nSarajevo.\nNel giugno 1914 un nazionalista serbo uccise, a Sarajevo, l'Arciduca Francesco Ferdinando, erede al trono di Austria-Ungheria, la quale accus\u00f2 di complicit\u00e0 il governo Serbo. L'ultimatum austriaco alla Serbia fu volutamente troppo umiliante per poter essere accettato; malgrado ci\u00f2 la Serbia in un primo momento annunci\u00f2 di aderire in parte ad esso ma l'Austria si dichiar\u00f2 insoddisfatta e richiam\u00f2 il suo ambasciatore. La Russia, temendo un'altra umiliazione nei Balcani, conferm\u00f2 la protezione alla Serbia: di conseguenza quest'ultima rifiut\u00f2 il nuovo ultimatum austriaco e cos\u00ec il sistema della alleanze scatt\u00f2 in modo automatico con la Germania in supporto all'Austria-Ungheria e la Francia in appoggio alla Russia. Era l'inizio della Prima guerra mondiale."}
{"id": "34257", "revid": "1812835", "url": "https://it.wikipedia.org/wiki?curid=34257", "title": "Teoria di gauge", "text": "Le teorie di gauge (pronuncia ), o teorie di scala, sono una classe di teorie di campo basate sull'ipotesi che alcune simmetrie, cio\u00e8 trasformazioni che lasciano invariata la lagrangiana del sistema, siano possibili non solo globalmente, ma anche localmente.\nLa maggior parte delle teorie della fisica \u00e8 descritta da lagrangiane che sono invarianti sotto certe trasformazioni del sistema di coordinate eseguite identicamente in ogni punto dello spaziotempo: si dice quindi che presentano simmetrie globali. Esistono particolari simmetrie globali, non dipendenti dal punto, che sono ancora simmetrie se agiscono localmente, ossia in un punto qualsiasi del sistema, a patto che le azioni da un punto all'altro siano indipendenti (secondo le teorie di Yang-Mills). Il concetto alla base delle \"teorie di gauge\" \u00e8 appunto di postulare che le lagrangiane debbano possedere anche simmetrie locali, cio\u00e8 che sia possibile effettuare queste trasformazioni di simmetria solo in una particolare e limitata regione dello spaziotempo senza interessare il resto dell'Universo. \nL'importanza delle teorie di gauge per la fisica nasce dall'enorme successo di questo formalismo matematico nel descrivere in un quadro teorico unificato le teorie di campo quantistico di tre delle quattro forze fondamentali della natura: l'elettromagnetismo, l'interazione nucleare debole e l'interazione nucleare forte. Questo quadro teorico, noto come Modello standard, \u00e8 una teoria di gauge con gruppo di gauge SU(3) \u00d7 SU(2) \u00d7 U(1). Altre teorie moderne, come la teoria delle stringhe e certe formulazioni della relativit\u00e0 generale, sono, in un modo o nell'altro, teorie di gauge.\nStoria.\nLa prima teoria fisica che presentava una simmetria di gauge fu la teoria elettrodinamica di Maxwell; tuttavia l'importanza di questa simmetria delle equazioni di Maxwell non fu messa in rilievo nelle prime formulazioni. Dopo lo sviluppo da parte di Einstein della relativit\u00e0 generale, Hermann Weyl, in un tentativo di unificare tale teoria all'elettromagnetismo, ipotizz\u00f2 che la \"Eichinvarianz\", o invarianza al variare della scala di misura (appunto \"gauge\" in inglese) poteva essere anche una simmetria locale della teoria della relativit\u00e0 generale; purtroppo gli sviluppi di questa congettura portarono a risultati fisicamente inaccettabili. Tuttavia, dopo l'avvento della meccanica quantistica, Weyl, Fock e London scoprirono che quella stessa idea poteva essere sviluppata alla luce dei nuovi concetti: cambiare il fattore di scala con una quantit\u00e0 complessa e sostituire la trasformazione di scala con una trasformazione di fase, cio\u00e8 una simmetria di gauge U(1), spiegava elegantemente l'effetto di un campo elettromagnetico sulla funzione d'onda di una particella quantistica elettricamente carica. Questa fu la prima teoria di gauge della storia.\nDurante gli anni cinquanta, tentando di mettere ordine nel gran caos di fenomeni ancora non spiegati della fisica delle particelle elementari, Chen Ning Yang e Robert Mills introdussero teorie di gauge non-abeliane come modelli per comprendere l'interazione forte che tiene uniti i nucleoni nei nucleo atomico. Generalizzando l'invarianza di gauge dell'elettromagnetismo, essi cercarono di costruire una teoria, basata sull'azione del gruppo di simmetria non-abeliano SU(2) sul doppietto di isospin formato da protoni e neutroni, che fosse simile alla teoria di Weyl, Fock e London sull'azione del gruppo U(1) sui campi spinoriali dell'elettrodinamica quantistica. Questa idea trov\u00f2 applicazione, pi\u00f9 tardi, nella teoria di campo dell'interazione debole e nell'unificazione di tale teoria con l'elettromagnetismo nella teoria elettrodebole.\nL'interesse per le teorie di gauge divenne anche maggiore quando venne dimostrato che le loro versioni non-abeliane possedevano una propriet\u00e0 detta libert\u00e0 asintotica, che si supponeva essere una caratteristica fondamentale dell'interazione forte. Questo fatto diede l'avvio alle ricerche di una teoria di gauge per quest'ultima interazione, che portarono alla formulazione della cromodinamica quantistica; questa \u00e8 una teoria di gauge per l'azione del gruppo SU(3) sulle terne di colore dei quark. Il Modello standard unifica le descrizioni dell'elettromagnetismo, delle interazioni deboli e delle interazioni forti nel formalismo delle teorie di gauge.\nNel 1983 Simon Donaldson us\u00f2 strumenti sviluppati nella teoria di gauge (gli istantoni) per dimostrare che la classificazione differenziabile delle variet\u00e0 quadrimensionali lisce \u00e8 molto diversa dalla loro classificazione a meno di omeomorfismi e mostra strutture differenziabili esotiche in uno spazio euclideo a quattro dimensioni. Questo ha portato i matematici ad interessarsi per loro conto alle teorie di gauge, indipendentemente dal loro successo in fisica teorica. Nel 1994 Edward Witten e Nathan Seiberg hanno messo a punto alcune tecniche per le teorie di gauge basate sulla supersimmetria, che ha permesso il calcolo di alcuni invarianti topologici; questi contributi alla matematica provenienti dalle teorie di gauge hanno portato ad un rinnovato interesse per gli studi in quest'area.\nLa teoria.\nMatematicamente, un \"gauge\" \u00e8 un certo grado di libert\u00e0 all'interno di una teoria i cui effetti esterni non sono osservabili. Una \"trasformazione di gauge\" \u00e8 quindi una trasformazione di questo grado di libert\u00e0 che non modifica nessuna propriet\u00e0 fisica osservabile. Le teorie di gauge sono di solito elaborate e discusse con gli strumenti matematici della geometria differenziale. Pi\u00f9 precisamente, una \"scelta di gauge\" \u00e8 la scelta di una sezione (locale) di un certo fibrato principale. Una \"trasformazione di gauge\" \u00e8 inoltre una trasformazione tra due diverse sezioni.\nPreso un fibrato principale formula_1 il cui spazio base \u00e8 lo spazio tridimensionale o lo spaziotempo e il suo gruppo strutturale \u00e8 un gruppo di Lie, allora \u00e8 definita un'azione del gruppo di gauge sullo spazio delle sezioni lisce di formula_1.\n\u00c8 possibile definire una connessione (connessione di gauge) sul fibrato principale, ottenendo una 1-forma formula_3 con valori su un'algebra di Lie, che in fisica \u00e8 detta \"potenziale di gauge\". Con questa 1-forma si pu\u00f2 costruire una 2-forma formula_4, chiamata forza di campo, con:\ndove formula_6 sta per la derivata esterna e formula_7 sta per il prodotto esterno.\nLe trasformazioni di gauge infinitesimali formano un'algebra di Lie che \u00e8 caratterizzata da uno continuo formula_8 a valori compresi in un'algebra di Lie. Sotto queste trasformazioni di gauge infinitesimali:\ndove formula_10 denota il prodotto di Lie.\nUn fatto pregevole consiste nel fatto che formula_11 implichi che formula_12, dove formula_13 \u00e8 la derivata covariante:\nInoltre, formula_15, e questo significa che formula_16 si trasforma in modo covariante.\nOccorre fare attenzione che, in generale, non tutte le trasformazioni di gauge possono essere generate da trasformazioni di gauge infinitesimali: per esempio quando la variet\u00e0 base \u00e8 una variet\u00e0 compatta senza frontiera tale che la classe di omotopia delle applicazioni di quella variet\u00e0 sul gruppo di Lie \u00e8 non banale. Si veda, per esempio, gli istantoni.\nL'\"azione di Yang-Mills\" \u00e8 data ora da:\ndove * sta per il duale di Hodge e l'integrale \u00e8 definito come nella geometria differenziale.\nUna quantit\u00e0 \"gauge-invariante\", cio\u00e8 invariante sotto le trasformazioni di gauge, \u00e8 una linea di Wilson, che \u00e8 definita su un qualunque cammino chiuso formula_18 in questo modo:\ndove formula_20 \u00e8 il carattere di una rappresentazione complessa formula_21, e formula_22 rappresenta l'operatore di cammino ordinato.\nTeoria di gauge classica.\nNel seguito si mostrano alcuni aspetti della teoria classica, definendo i concetti di gruppo di gauge, campo di gauge, lagrangiana di interazione e bosone di gauge.\nTeoria di gauge scalare O(n).\nQuanto segue mostra come l'invarianza di gauge locale viene postulata a partire da propriet\u00e0 di simmetria globale, e come questo porta a un'interazione fra campi che in origine non interagiscono.\nSi prenda un insieme di \"n\" campi scalari non interagenti, con masse \"m\" uguali. Questo sistema \u00e8 descritto da un'azione pari alla somma delle normali azioni per i diversi campi scalari formula_23:\nIntroducendo un vettore di campi:\nla lagrangiana si pu\u00f2 riscrivere cos\u00ec:\nOra \u00e8 evidente che, quando formula_27 \u00e8 una matrice \"costante\" che appartiene al gruppo ortogonale \"n\"-dimensionale formula_28, la lagrangiana \u00e8 invariante sotto la trasformazione:\nQuesta \u00e8 la simmetria globale di questa particolare lagrangiana, e il gruppo di simmetria \u00e8 chiamato spesso il gruppo di gauge. Si noti per inciso che il teorema di Noether implica che l'invarianza rispetto a questo particolare gruppo di trasformazioni porti alla conservazione della \"corrente\":\ndove le matrici formula_31 sono i generatori del gruppo formula_28. C'\u00e8 una corrente conservata per ogni generatore.\nOra, si postuli che questa lagrangiana debba avere un'invarianza formula_28 locale: questo implica che le matrici formula_27, che in precedenza avevamo visto essere costanti) dovrebbero poter diventare funzioni delle coordinate spaziotemporali formula_35.\nPurtroppo le matrici formula_27 non \"passano attraverso la derivazione\", cio\u00e8 quando formula_37 si ha:\nQuesto suggerisce di definire una derivata formula_13 tale che:\nSi pu\u00f2 facilmente verificare che una \"derivata\" con questa propriet\u00e0 (detta derivata covariante) \u00e8:\ndove il \"campo di gauge\" formula_42 \u00e8 definito come:\ne formula_44 \u00e8 noto come la \"carica\", una costante di accoppiamento che definisce la forza di un'interazione.\nA questo punto si \u00e8 individuata una lagrangiana \"localmente gauge-invariante\":\nLa differenza fra questa e la lagrangiana originale, che invece era \"globalmente gauge-invariante\", viene chiamata \"lagrangiana di interazione\":\nQuesto termine introduce interazioni fra gli \"n\" campi scalari come risultato dell'imposizione dell'invarianza di gauge locale. Nella versione quantizzata di questa teoria di campo classica, i quanti del campo di gauge formula_42 sono chiamati bosoni di gauge. L'interpretazione della lagrangiana di interazione nella teoria di campo quantistica concerne bosoni scalari che interagiscono scambiandosi i bosoni di gauge.\nLa lagrangiana per il campo di gauge.\nIl quadro della teoria di gauge classica \u00e8 quasi completo: manca solo di conoscere il valore del campo di gauge formula_42 in ogni punto dello spazio-tempo, come richiesto dalla definizione delle derivate covarianti formula_13. Invece di specificare il valore del campo in ogni punto manualmente, cio\u00e8 assegnando valori in tutti i punti, si pu\u00f2 esprimerlo come la soluzione di un'equazione di campo: ponendo inoltre l'ulteriore requisito che anche la lagrangiana che genera l'equazione di campo sia localmente gauge-invariante, la forma pi\u00f9 generale della lagrangiana per il campo di gauge si pu\u00f2 scrivere convenzionalmente come:\ncon:\ne prendendo la traccia sullo spazio vettoriale degli \"n\" campi.\nA questo punto la lagrangiana completa per la teoria di gauge formula_28 si pu\u00f2 scrivere:\nElettrodinamica.\nCome applicazione semplice del formalismo sviluppato finora, si consideri il caso dell'elettrodinamica, con il solo campo dell'elettrone. In definitiva, l'azione che genera l'equazione di Dirac del campo dell'elettrone \u00e8, per convenzione:\nLa simmetria globale di questo sistema \u00e8:\nQui il gruppo di gauge \u00e8 U(1), cio\u00e8 il gruppo ad un solo parametro corrispondente al solo angolo di fase del campo, con formula_56 costante nello spazio.\nLocalizzare questa simmetria implica la sostituzione della costante formula_56 con formula_58.\nUna derivata covariante appropriata \u00e8 allora:\nIdentificando la carica formula_60 con l'usuale carica elettrica (questa \u00e8 l'origine dell'uso del termine \"carica\" nelle teorie di gauge), e il campo di gauge formula_42 con il potenziale quadrivettore del campo elettromagnetico, si ottiene una lagrangiana di interazione:\ndove formula_63 \u00e8 l'usuale quadrivettore densit\u00e0 di corrente. Quindi il principio di gauge ha l'effetto di introdurre in modo naturale il cosiddetto \"accoppiamento minimo\" del campo elettromagnetico con il campo dell'elettrone.\nAggiungendo una lagrangiana per il campo di gauge formula_42 costruita con il tensore di forza del campo, esattamente come nell'elettrodinamica, si ottiene la lagrangiana che si usa come punto di partenza nell'elettrodinamica quantistica:"}
{"id": "34260", "revid": "63756", "url": "https://it.wikipedia.org/wiki?curid=34260", "title": "Trasmissione digitale terrestre", "text": ""}
{"id": "34269", "revid": "112433804", "url": "https://it.wikipedia.org/wiki?curid=34269", "title": "Funzione gaussiana", "text": "In matematica, una funzione gaussiana \u00e8 una funzione della seguente forma:\nper qualunque costante reale formula_2, formula_3 e formula_4. Il nome di queste funzioni ricorda il grande matematico tedesco Carl Friedrich Gauss.\nLe funzioni gaussiane con formula_5 sono autofunzioni della trasformata di Fourier.\nLe funzioni gaussiane si collocano tra le funzioni speciali \"elementari\" e possono essere introdotte nei primi corsi di analisi; esse mancano per\u00f2 di \"integrali elementari\", in altre parole, i loro integrali non possono essere espressi mediante composizioni semplici (operazioni razionali e radicali) di funzioni elementari. Tuttavia i loro integrali impropri, dove l'integrazione \u00e8 fatta su tutta la retta reale, possono essere valutati esattamente:\nQuesto integrale, detto integrale di Gauss, pu\u00f2 essere ottenuto tramite il teorema dei residui dell'analisi complessa, ma pu\u00f2 anche calcolarsi con un procedimento analitico semplice.\nDimostrazione: \nPonendo formula_7,\nsi ha che:\nPassiamo a coordinate polari cio\u00e8 poniamo:\ntenendo presente il primo quadrante, e con i valori di formula_11 (rispettivamente raggio e angolo) compresi tra:\nRispolverando il teorema di Pitagora per cui formula_14, si pu\u00f2 quindi scrivere:\nda cui:\nNotando poi che la funzione gaussiana \u00e8 una funzione pari, ovvero che vale formula_17, \u00e8 dimostrato che formula_18.\nApplicazioni.\nLe funzioni gaussiane si incontrano in numerosi capitoli della matematica, della fisica e delle altre discipline quantitative; vediamo alcuni esempi.\nL'integrale della funzione gaussiana \u00e8 la funzione degli errori.\nIn statistica e in teoria della probabilit\u00e0, le funzioni gaussiane si presentano come funzioni di densit\u00e0 della distribuzione normale,\nche \u00e8 la distribuzione di probabilit\u00e0 limite di somme sufficientemente complicate di funzioni di distribuzione, in accordo con il teorema del limite centrale.\nLa distribuzione normale relativa al valore atteso formula_19 e alla deviazione standard \u03c3 e normalizzata ha la forma\nSi noti che \u00e8 immediato ricondurre i parametri formula_19 e formula_22 ai parametri formula_23, formula_3 e formula_4 di cui sopra.\nNello studio delle funzioni speciali la funzione gaussiana gioca il ruolo di\nfunzione peso nella definizione dei polinomi di Hermite come polinomi ortogonali.\nUna funzione gaussiana \u00e8 la funzione d'onda dello stato fondamentale dell'oscillatore armonico quantistico. Di conseguenza, le funzioni gaussiane (e i corrispondenti funzionali) sono anche associati allo stato di vuoto nella teoria quantistica dei campi."}
{"id": "34270", "revid": "4", "url": "https://it.wikipedia.org/wiki?curid=34270", "title": "Pensieri sulla guerra", "text": ""}
{"id": "34272", "revid": "367445", "url": "https://it.wikipedia.org/wiki?curid=34272", "title": "Albano Vercellese", "text": "Albano Vercellese (\"Alban\" in piemontese) \u00e8 un comune italiano di 304 abitanti della provincia di Vercelli in Piemonte, situato tra il fiume Sesia e il torrente Marchiazza. Ospita la sede del Parco naturale delle Lame del Sesia.\nStoria.\nIl toponimo deriva da \"Albanus\" nome personale romano. Dell'epoca romana rimane una \"tegula\" con incisa un'iscrizione funeraria ritrovata in un campo al di fuori dell'abitato e studiata nello scorso secolo dall'archeologo Luigi Bruzza.\nIl comune di Albano Vercellese venne menzionato gi\u00e0 nel X secolo, al tempo del vescovo Attone (924-960), tra le primitive pievi della chiesa vercellese. Il suo possesso venne confermato dal vescovo di Vercelli con alcuni diplomi dell'imperatore Ottone III risalenti al 999 e a Federico Barbarossa nel 1152. Anche la famiglia dei Conti di Biandrate al tempo molto influente ebbe dei diritti sul luogo. Nel 1179 il Conte Ottone cedette quanto a lui spettava per ottenerne l'investitura.\nIl Rinascimento e l'era moderna.\nNel 1335 il comune entr\u00f2 a far parte dei domini viscontei. Nel 1345 venne investito del feudo Riccardo Tizzoni capo dei ghibellini e partigiano dei Visconti. Altre famiglie ebbero la signoria sul territorio, in particolare i De Albano, Alberto e Guglielmo che, nel 1329 ottennero l'investitura, allora appartenente alla Chiesa vercellese del vescovo Lombardo della Torre.\nNel 1407 Albano venne sottomesso ai Savoia, ma la conferma definitiva avvenne solo nel 1427 in occasione della donazione di una consistente superficie di territorio vercellese da parte di Filippo Maria Visconti, duca di Milano, al duca Amedeo VIII di Savoia. Nel 1621 il duca Carlo Emanuele I di Savoia confer\u00ec al territorio lo status di contea, comprendente anche le frazioni Oldenico e Cascine San Giacomo, ed elesse come reggente Mercurino Filiberto Arborio di Gattinara.\nSimboli.\nLo stemma del comune di Albano Vercellese \u00e8 stato concesso, insieme al gonfalone municipale, con il decreto del presidente della Repubblica del 23 giugno 1970.\nMonumenti e luoghi d'interesse.\nIl castello, appartenente alla famiglia Mercurino Filiberto Arborio \u00e8 uno degli edifici di maggior pregio situato nel comune. Venne ristrutturato nello scorso secolo e conserva parti antiche risalenti al XV secolo. Nei pressi dell'abside dell'Oratorio della Santissima Trinit\u00e0 risalente al XII secolo si possono osservare affreschi del Quattrocento rappresentati: la \"Santissima Trinit\u00e0\", \"La Madonna con il Bambino adorato dai Magi\", i \"Dodici Apostoli\", e gli \"Otto Profeti\". \u00c8 inoltre presente la chiesa parrocchiale dell'Assunta, con una facciata neoclassica e l'oratorio di San Rocco con affreschi risalenti a Sei-Settecento.\nEconomia.\nLa principale attivit\u00e0 economica del paese \u00e8 la coltivazione del riso. Fino al 1980 fu attiva una cartiera, i cui edifici sono stati utilizzati per deposito e magazzino di merci. \u00c8 sede anche di un importante parco naturale.\nInfrastrutture e trasporti.\nTra il 1879 e il 1933 Albano Vercellese fu servito dalla tranvia Vercelli-Aranco."}
{"id": "34273", "revid": "367445", "url": "https://it.wikipedia.org/wiki?curid=34273", "title": "Alice Castello", "text": "\u00c0lice Castello (\"\u00c0ls\" in piemontese) \u00e8 un comune italiano di abitanti della provincia di Vercelli in Piemonte.\nGeografia fisica.\nAd 8.5\u00a0km da Santhi\u00e0, quasi alla confluenza tra l'Autostrada Torino-Milano e l'Autostrada E25, sorge Alice Castello, un tempo denominata Alice Inferiore, che fa parte della diocesi di Ivrea pur appartenendo alla provincia di Vercelli.\nOrigini del nome.\nIl nome deriva, molto probabilmente, dal nome personale latino \"Allicus\". In documenti anteriori al XVI secolo il paese viene nominato semplicemente Alice; successivamente si trova la forma \"Alice Vercellese\". Pi\u00f9 tardi comparve il nome \"Alix Inferior\", per distinguerlo da Alice Superiore, comune del Canavese e altra parrocchia della diocesi d'Ivrea. L'attuale denominazione di Alice Castello \u00e8 stata definita con il regio decreto del 14 dicembre 1862 per ricordare, oltre al castello attuale che domina il paesaggio alicese, l'antica gloria feudale.\nStoria.\nNel suo territorio, furono rinvenute tombe risalente all'epoca longobardi ( secolo VIII). Le prima attestazione documentale risale al 963, quando l'imperatore Ottone I concesse la \"curtis Alicis\" ad Ajmone, probabile capostipite dei Conti di Alice e Cavagli\u00e0. Nell'anno 1000 l'imperatore concesse la giurisdizione del territorio di Alice alla chiesa vercellese; il diploma dovrebbe dimostrare le veridicit\u00e0 di una precedente vendita del feudo da parte del vescovo di Vercelli Ingone (961-977). Tuttavia, gi\u00e0 dall'alto medioevo, la giurisdizione religiosa \u00e8 in capo alla diocesi Eporediese. Nel 1228 l'abbazia di Sant'Andrea di Vercelli acquis\u00ec buona parte dei diritti feudali dai Conti di Alice.\nNel 1270 l'abate di Sant'Andrea, con l'aiuto del vescovo, fu in grado di evitare che anche Alice entrasse a far parte dell'allora nascente nuovo villaggio di Borgo d'Alice, poi chiamato Borgo d'Ale, da poco assoggettato al Capitolo di Vercelli, facendo aggregare gli abitanti degli antichi villaggi circostanti di \"Clivolo, Meoglio, Erbario, San Michele delle Logge\" ed \"Areglio (quest'ultima Pieve eporediese)\".\nNel 1335 il paese pass\u00f2 ai Visconti. Nel periodo 1404-1417 fu sotto il marchese Teodoro II del Monferrato, mentre nel 1427 pass\u00f2 ai Savoia che nel 1446 lo aggregarono al feudo dei marchesi Valperga di Masino. Nel 1649 Alice sub\u00ec un brutale saccheggio da parte delle milizie del ducato di Milano. Nel XIX secolo i beni dell'abbazia di Sant'Andrea, a seguito dell'incameramento dal regno di Sardegna, vennero venduti all'asta.\nSimboli.\nLo stemma e il gonfalone del comune di Alice Castello sono stati concessi con decreto del presidente della Repubblica del 7 agosto 1990. Vi \u00e8 rappresentato un castello con tre torri che ricorda l'antico castello medioevale oggi in rovina, con'aquila con le ali spiegate appoggiata sui merli, accompagnato lateralmente da due stelle.\nMonumenti e luoghi d'interesse.\nIl castello nel corso dei secoli ha subito diverse ristrutturazioni, per cui non presenta pi\u00f9 caratteristiche molto antiche. Ha subito molte modifiche soprattutto nel secoli XVIII e XIX. Si ha gi\u00e0 una sua menzione nel 1173. L'arco di ingresso e alcune parti murarie risalgono all'epoca medioevale. L'edificio pi\u00f9 importante, anche grazie alla sua posizione dominante \u00e8 la pregevole parrocchiale di San Nicola. Venne progettata dall'architetto Francesco Gallo, iniziata nel 1745, fu terminata nel 1760 e consacrata nel 1767. L'edificio \u00e8 a pianta longitudinale e al centro dell'aula si trovano due cappelle. Della chiesa originale rimane solo la parte inferiore del campanile. Al suo interno si possono ammirare un pregevole organo ad opera del biellesi Giovanni e Giacinto Bruna di Miagliano; una \"Crocefissione\" situata nell'altare di sinistra, opera della met\u00e0 del secolo XVIII.\nNella Chiesa della confraternita dell'Immacolata Concezione sono da segnalare al di sopra dell'altare una \"Madonna con il bambino\", \"Santi e Disciplinanti\" provenienti dalla bottega della famiglia Giovenone, e, dietro all'altare un'\u00a0\"Assunta e Disciplinanti\".\nTra gli altri edifici di pregio che meritano di essere menzionate troviamo la Chiesa dei Santi Fabiano e Sebastiano, iniziata nel 1580 grazie al voto fatto dagli abitanti per essere liberati dalla peste. \u00c8 di pochi anni fa il ritrovamento, nel corso di lavori, nell'abside parti di affreschi, forse risalenti al 1590 ove sono riconoscibili i Santi San Sebastiano e San Rocco.\nEconomia.\nUn quarto del territorio comunale \u00e8 occupato da gerbidi e boschi. L'agricoltura \u00e8 principalmente concentrata nella coltivazione del granoturco, del frumento, della vite e della frutta in particolar modo della coltivazione di Kiwi, senza contare un discreto comparto di allevamento di bovini e pollame. \u00c8 presente anche l'attivit\u00e0 industriale, soprattutto quella meccanica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l' A.S.D. Alicese Orizzonti che milita nel girone A piemontese e valdostano di Eccellenza. I colori sociali sono: il granata ed il bianco.\nDisputa le sue gare interne allo Stadio Luigi Salussolia."}
{"id": "34274", "revid": "125306053", "url": "https://it.wikipedia.org/wiki?curid=34274", "title": "Arborio", "text": "Arborio (\"Arbeu\" in piemontese) \u00e8 un comune italiano di 840 abitanti della provincia di Vercelli in Piemonte.\nGeografia fisica.\nIl comune di Arborio si trova in provincia di Vercelli a dal capoluogo e a circa da Torino. Il territorio \u00e8 quasi del tutto pianeggiante ed \u00e8 compreso tra il fiume Sesia (ad est) e il torrente Marchiazza (a ovest).\nStoria.\nLa prima menzione del borgo si ha nel 999 in un diploma di Ottone III a favore del vescovo di Vercelli, Leone. Arborio fu confermato ai vescovi nel 1027 dall'imperatore Corrado II e nel 1152 da Federico I il Barbarossa.\nNel XII secolo sul territorio dominano i conti di Biandrate. Nel 1179 il conte Ottone cede Arborio al comune di Vercelli e contemporaneamente si insediano i de Arborio con Guglielmo. Il consortile dei signori di Arborio appare ben consolidato nel secolo XIV e comprende numerose famiglie, tra cui gli Squarra, i Biamino, i Teta, i Gattinara, i de Rege. Nel 1335 il paese passa ai Visconti. Nel 1404 i de Arborio si sottomettono ai Savoia. Tra il 1405 e il 1407 il luogo \u00e8 occupato da Facino Cane per conto del marchese di Monferrato. Nel 1407 i de Arborio si sottomettono di nuovo ai conti di Savoia, che acquisiscono stabilmente il territorio nel 1427.\nL'imperatore Massimiliano I nel 1513 inserisce Arborio nella contea di Gattinara che viene concessa a Mercurino Arborio di Gattinara, il futuro gran cancelliere di Carlo V. Nel 1525 il duca Carlo III di Savoia rinnova la costituzione del comitato a favore di Mercurino e l'imperatore Carlo V la conferma nel 1526. Nel 1621 il duca Carlo Emanuele I di Savoia trasforma in marchesato la contea di Gattinara a favore di Mercurino Filiberto Arborio di Gattinara.\nIl paese d\u00e0 il nome alla celebre variet\u00e0 Arborio di riso.\nSimboli.\nLo stemma comunale, concesso con Decreto del presidente della Repubblica del 7 giugno 2011, si blasona:\nMonumenti e luoghi d'interesse.\nLa parrocchiale di San Martino di forma rotonda con cinque altari \u00e8 opera pregevole dell'architetto Michele Richiardi, la cui edificazione risale al 1769, mentre il campanile \u00e8 dell'architetto Nicola Nervi e fu costruito nel 1786. Negli anni settanta fu demolita la pi\u00f9 antica chiesa di Santa Maria, che presentava rilevanti strutture del periodo romanico e gotico. Notevoli sono gli affreschi dell'oratorio di San Sebastiano, situato fuori del paese e risalgono al secolo XV e rappresentano scene della \"Passione di Ges\u00f9 Cristo\". Dall'antico castello, menzionato nei documenti gi\u00e0 nel 1224 vi sono tracce rilevanti. Presenta varie monofore a sesto acuto nell'antica rocca, nella parte pi\u00f9 elevata e interna. Dell'antico ricetto, aggregato al castello rimangono alcuni edifici dalle forme interessanti.\nEconomia.\nL'attivit\u00e0 prevalente della zona \u00e8 la risicoltura, ma non mancano attivit\u00e0 industriali e artigianali, quali tessile, abbigliamento, laterizi, ceramiche. Nel 1946 Domenico Marchetti riusc\u00ec a ottenere una pregevole variet\u00e0 di riso che porta appunto il cognome, il Rosa Marchetti.\nInfrastrutture e trasporti.\nTra il 1879 e il 1933 Arborio fu servito dalla tranvia Vercelli-Aranco."}
{"id": "34277", "revid": "1516566", "url": "https://it.wikipedia.org/wiki?curid=34277", "title": "Balmuccia", "text": "Balmuccia (\"Balmucia\" in piemontese) \u00e8 un comune italiano di abitanti della provincia di Vercelli in Piemonte. Sorge alla confluenza del Sermenza con il Sesia. Nel territorio comunale si trova la frazione di Guaifola. Le Cime che la circondano non superano i 2000 m, tra le pi\u00f9 caratteristiche abbiamo i Denti di Gavala.\nGeografia fisica.\nFormazione geologica.\nIn seguito a movimenti della crosta terrestre, avvenuti fra i 60 e i 30 milioni di anni fa, responsabili della formazione delle Alpi, a Balmuccia riemersero le peridotiti del mantello, tutt'ora visibili, del Supervulcano fossile della Valsesia, esploso circa 300 milioni di anni fa.\nOrigini del nome.\nIl toponimo deriva da \"piccola balma\", ossia piccola cavit\u00e0, incassata tra le montagne che appaiono soffocarla.\nStoria.\nStoricamente Balmuccia fu soggetta alla parrocchia di Scopa, dalla quale si separ\u00f2 nel 1584.\nMonumenti e luoghi d'interesse.\nLa Parrocchiale di Santa Margherita venne edificata nel 1500, nel 1584 divenne parrocchiale e ricostruita circa un secolo dopo, \u00e8 ad una sola navata. Al suo interno \u00e8 presente una pala raffigurante Santa Margherita, attribuita ad Antonio Olivazzi. Presumibilmente dello stesso autore vi sono anche tre tele del coro raffiguranti l\"Annunciazione\", la \"Nativit\u00e0\", e le \"Anime Purganti\". Oltre alla chiesa descritta, nel capoluogo si trovano un teatro e un monumento ai caduti.\nTeatro Sociale.\nIl 13 marzo 1877 viene fondata la societ\u00e0 \"Dilettanti filodrammatici di Balmuccia\", il cui scopo primo \u00e8 la costruzione di un teatro cittadino.\nGrazie alla vendita di cedole azionarie, i lavori hanno inizio.\nAppena due anni dopo, il Teatro Sociale viene inaugurato.\nDopo un periodo di massimo splendore negli ultimi del 50, inizia il declino, che porta alla chiusura alla fine degli anni '60.\nNel 2004 viene avviato un progetto di ristrutturazione, che porta alla riapertura nel 2008.\nCultura.\nCinema.\nA Balmuccia sono state girate alcune riprese del film \"Tiro al Piccione\" del regista Giuliano Montaldo nel 1961.\nGeografia antropica.\nLa frazione Guaifola.\nNella frazione Guaifola, situata all'inizio del comune, sorge l'Oratorio dei Santi Antonio Abate e Antonio da Padova con dipinti dell'Orgiazzi e di Giovanni Avondo, rappresentanti episodi della vita del santo.\nLa localit\u00e0 Dinelli.\nIn localit\u00e0 Dinelli \u00e8 ubicato il piccolo santuario della Madonna del Carmine, in cui annualmente, in luglio, si celebra l'omonima festa.\nEconomia.\nMentre nei secoli scorsi l'economia del comune si fondava principalmente su attivit\u00e0 artigianali, con la presenza di una fucina e di una segheria, attualmente esiste solo una cava per l'estrazione dei sassi in localit\u00e0 Giavine Rossi."}
{"id": "34278", "revid": "1516566", "url": "https://it.wikipedia.org/wiki?curid=34278", "title": "Balocco (Italia)", "text": "Balocco (\"Bal\u00f2ch\" in piemontese) \u00e8 un comune italiano di 220 abitati della provincia di Vercelli in Piemonte.\n\u00c8 situato alla sinistra del torrente Cervo, lungo la strada per Buronzo. Gli abitanti sono chiamati balocchesi.\nStoria.\nIn epoca romana da Balocco passava la via delle Gallie, strada romana consolare fatta costruire da Augusto per collegare la pianura Padana con la Gallia. La prima menzione del comune si ha nel X secolo nell'elenco delle pievi vercellesi al tempo del vescovo Ingone (924-960). L'etimologia del toponimo \u00e8 incerta: alcuni lo riconducono al latino \"badaluchum\", strumento per catturare uccelli, altri a \"badaluchus\", ossia scaramuccia, questione di poca o scarsa importanza, altri ancora lo fanno derivare dal celtico \"lauc\".\nNel 1124 viene menzionato Eustachio Confalonieri di Balocco, primo personaggio noto della potente famiglia che signoreggi\u00f2 sul paese fino all'inizio del XVII secolo. Essendo il feudo pi\u00f9 di prestigio che di rendita, venne affidato a signori locali che presero il nome del luogo, ovvero i da Balocco o Balochi. Da quest'ultima famiglia nacque il francescano Antonio da Vercelli innalzato nella schiera dei beati dell'ordine francescano. I Confalonieri ebbero il diritto di precedere i vescovi nelle processioni e di portare il gonfalone.\nIl Medioevo e il primo Rinascimento.\nVerso la fine del XIII secolo si inserirono nel feudo anche i signori di Buronzo. Nel 1328 ricevettero l'investitura di met\u00e0 del castello. Nel 1335 Balocco pass\u00f2 sotto il dominio dei Visconti. Nel 1357 sub\u00ec distruzioni ad opera di Ugolino Gonzaga. Nel 1378, dopo la sottomissione dei Confalonieri e dei signori di Buronzo ai Savoia avvenuta nel 1373, entr\u00f2 a far parte del capitanato di Santhi\u00e0. Nel 1413 il paese fu saccheggiato ed il castello incendiato dai signori di Rovasenda e da alleati del marchese del Monferrato. Altre devastazioni avvennero nel 1622 ad opera delle truppe spagnole.\nLe investiture rinascimentali e post rinascimentali.\nNel 1601 parte del feudo fu concesso a Claudio Curtet e poi a Giuseppe Pramaggiore. Nel 1635 fu investito Giovanni francesco Buronzo della Donne. Nel 1750 fu investito Marco Antonio Nasi, figlio di Lodovica Maria Plebano.\nSimboli.\nLo stemma e il gonfalone del comune di Balocco sono stati concessi con decreto del presidente della Repubblica del 19 settembre 1994.\nMonumenti e luoghi d'interesse.\nIl castello, che ancora oggi pu\u00f2 essere ammirato, edificato intorno all'anno mille, \u00e8 una ricostruzione seguita alla guerre e alle devastazioni. Fu infatti distrutto prima nel 1401 dalle milizie di Facino Cane, poi nel 1413 dai signori di Rovasenda, e ricostruito nel 1423.\nOriginariamente il castello era un recinto fortificato che comprendeva la chiesa plebana di San Michele. Ci\u00f2 che rimane risale al XV secolo: una parte della torre d'ingresso, tratti di cortina e delle altre due torri, una a pianta quadrata, l'altra circolare.\nDa segnalare il mastio in pietra precedente alle ricostruzioni del XV secolo, la torre centrale e due piccole torre angolari. Adiacente al castello \u00e8 presente un altro edificio, risalente anch'esso al XV secolo.\nLa parrocchiale di San Michele Arcangelo, a tre navate, in origine ad una sola, risale nelle parti pi\u00f9 antiche all'XI secolo. La chiesa romanica \u00e8 ben riconoscibile, nonostante le aggiunte dei secoli successivi. All'interno un trittico attribuito ad uno dei Giovenone (XVI secolo) raffigurante la \"Vergine con il bambino, san Michele Arcangelo e santa Margherita\".\nIn frazione Bastia \u00e8 ancora visibile una casa forte risalente al XIV secolo, mentre la parrocchia fu istituita nel XVI secolo.\nSociet\u00e0.\nEvoluzione demografica.\nIn cento anni la popolazione si \u00e8 ridotta ad un quarto di quella originaria del 1911. \nInfrastrutture e trasporti.\nTra il 1890 e il 1933 Balocco fu servito dalla tranvia Vercelli-Biella.\nEconomia.\nL'attivit\u00e0 principale \u00e8 quella agricola: prevale la risicoltura, ma non mancano il granoturco e il frumento. La vicinanza con l'autostrada ha favorito l'insediamento di aziende industriali (settore caseario e dei prefabbricati).\nSport.\nRampante Balocco - calcio a 5.\n\"Rampante Balocco\" \u00e8 la squadra locale di calcio a 5 che dal 2008 partecipa ogni anno al campionato biellese amatoriale. Prende il nome dalla vecchia squadra di calcio a 11 che a partire dalla fine degli anni '50 fino al 1962 ha partecipato al campionato FIGC. Le partite casalinghe vengono disputate presso il campo sportivo comunale di frazione Bastia. \nAutodromo di Balocco.\nNella localit\u00e0 \"Cascina Bella Luigina\" \u00e8 situato un importante complesso di piste di prova di propriet\u00e0 di Fiat Chrysler Automobiles, ex pista prove dell'Alfa Romeo. Attualmente \u00e8 utilizzato per il collaudo di veicoli del Gruppo FCA, nonch\u00e9 per manifestazioni a tema motoristico e per prove su strada di riviste e programmi televisivi specializzati."}
{"id": "34279", "revid": "1516566", "url": "https://it.wikipedia.org/wiki?curid=34279", "title": "Bianz\u00e8", "text": "Bianz\u00e8 (\"Bians\u00e9\" in piemontese) \u00e8 un comune italiano di abitanti della provincia di Vercelli in Piemonte, situato ad ovest del capoluogo provinciale.\nGeografia fisica.\nIl territorio comunale \u00e8 collocato nella pianura sulla sinistra idrografica della Dora Baltea; la quota pi\u00f9 bassa si tocca nella parte orientale del comune, dove si scende sotto i mentre il centro del paese \u00e8 situato a 183 metri di altezza.\nStoria.\nSimboli.\nLo stemma del comune di Bianz\u00e8 \u00e8 stato concesso con regio decreto del 6 ottobre 1927.\nSport.\nCalcio.\nLa principale squadra di calcio \u00e8 l\"'U.S.D. Bianz\u00e8 1967\" che milita nel girone A di Promozione Piemonte. \u00c8 nata nel 1967."}
{"id": "34280", "revid": "1516566", "url": "https://it.wikipedia.org/wiki?curid=34280", "title": "Boccioleto", "text": "Boccioleto (\"Buciol\u00e8it\" o \"Biciol\u00e8it\" in piemontese; \"z'Butschulei\" in walser) \u00e8 un comune italiano di 160 abitanti della provincia di Vercelli in Piemonte.\nGeografia fisica.\nL'abitato di Boccioleto \u00e8 posto nella parte bassa della Val Sermenza, all'imboccatura della Val Cavaione ed in prossimit\u00e0 dell'immissione dell'affluente Cavaione nel torrente Sermenza. Nel paesaggio circostante, ricco di boschi e dirupi montuosi, spicca la cosiddetta \"torre della Giavine\", un gigantesco monolite di gneiss alto circa 90 metri.\nStoria.\nIl paese conserva abitazioni, con i caratteristici loggiati e le coperture in lastre di pietra (dette \"piode\"), che risalgono al XVI e XVII secolo, testimonianza storica delle nobili famiglie che lo abitarono; tra le altre quella di Giacomo Preti, detto \"il Giacomaccio\", che capeggi\u00f2 i moti di rivolta contro il predominio dei notabili di Varallo.\nSimboli.\nLo stemma e il gonfalone del comune di Boccioleto sono stati concessi con decreto del presidente della Repubblica del 1\u00ba marzo 1968.\nNello stemma civico \u00e8 raffigurata la Torre della Giavine, una massiccia guglia di gneiss che sovrasta il paese e ne \u00e8 diventata l'emblema.\nIn un vecchio stemma era disegnato un torrente che discende da uno sfondo di montagne, con riferimento alla probabile etimologia del nome Boccioleto che indicherebbbe un luogo di sassi (\"boci\"), rovi (\"buloci\"), accompagnato dal motto \"\".\nMonumenti e luoghi d'interesse.\nIl vasto territorio del comune di Boccioleto, con i sentieri che salgono verso le molteplici frazioni e gli alpeggi presenta un patrimonio straordinariamente ricco di chiese, oratori e cappelle che custodiscono un vasto patrimonio di affreschi.\nGeografia antropica.\nFrazioni.\nFervento, Oro, Ronchi, Piaggiogna, Casetti, Palancato, Oromezzano, Solivo, Genestreto, Moline\nEconomia.\nNel territorio comunale \u00e8 presente un impianto per la produzione di energia idroelettrica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34281", "revid": "287204", "url": "https://it.wikipedia.org/wiki?curid=34281", "title": "Borgo d'Ale", "text": "Borgo d'Ale (\"\u00cbl Borgh d'\u00c0les\" in piemontese) \u00e8 un comune italiano di abitanti della provincia di Vercelli in Piemonte. Si trova lungo l'ex strada statale 593 di Borgo d'Ale, nella pianura padana.\n\u00c8 noto per la produzione ortofrutticola, soprattutto di pesche (ogni anno si celebra la tradizionale Festa delle Pesche, a cura del Comitato i Fuori di Pesca), kiwi e uva fragola, in passato anche nel settore delle confezioni di abbigliamento.\nGeografia fisica.\nIl territorio comunale \u00e8 diviso in modo abbastanza netto tra un'area collinare, situata a nord-ovest del capoluogo e che si spinge fino a poche centinaia di metri dal lago di Viverone, e un'area pianeggiante a sud e a est del centro comunale. I rilievi collinari fanno parte della cerchia pi\u00f9 esterna dell'Anfiteatro morenico di Ivrea. La quota altimetrica passa dai 193 metri nei pressi del confine con Tronzano ai 450 metri del Bric Camolesa.\nStoria.\nIl toponimo deriverebbe da \"Borgus Alicus\", Borgo di Alice, risalente al prediale \"Allicus\" e relativo all'adiacente paese di Alice Castello, probabilmente un villaggio di epoca longobarda del VI secolo sotto il Ducato di Ivrea, ma le cui documentazioni certe risalgono al 963, quando l'imperatore Ottone I concesse il paese al conte Aimone della vicina Cavagli\u00e0.\nInizialmente, il borgo fu costruito e popolato da quattro antichi villaggi adiacenti, \"Erbario, Clivolo, Meoglio\" e Areglio (quest'ultimo il pi\u00f9 popoloso) durante il marchesato di Arduino d'Ivrea. Nel 1191 per\u00f2 fu documentato l'atto di sottomissione del borgo, propriet\u00e0 dei signorotti Carlevario, al Capitolo di Vercelli.\nNel 1243 vi fu una ribellione al Capitolo guelfo da parte dei conti ghibellini di Cavagli\u00e0, tuttavia questi, dopo qualche anno, si piegarono nuovamente in sottomissione al Capitolo ecclesiastico. Tutto ci\u00f2 scaten\u00f2 la diffidenza dell'abate di Sant'Andrea di Vercelli nei confronti di Borgo d'Ale, invitando la gente ad abitare nel vicino Alice Castello, tradizionalmente pi\u00f9 fedele al Papato.\nVerso l'inizio del XIV secolo poi, il Borgo pass\u00f2 di propriet\u00e0 ai Visconti di Milano e infine, nel 1374, dei Savoia. Aggregato successivamente al capitanato militare di Santhi\u00e0, la popolazione del borgo crebbe soprattutto dopo il 1417, quando il Duca Amedeo VIII di Savoia fece abbattere il villaggio di Areglio a causa delle ribellioni del feudatario Antonio Tizzoni. Il borgo visse quindi decenni tranquilli sotto la nobile casata degli Alciati, fino al 1610 quando re Carlo Emanuele I di Savoia lo cedette a Andrea Valperga.\nAncora nel 1711, il borgo fu nuovamente venduto al conte Antonio Perracino e, dieci anni dopo, a Gaspare Giuseppe Maria Ponsiglione, che lo govern\u00f2 fino all'Unit\u00e0 d'Italia.\nMonumenti e luoghi d'interesse.\nManufatti artistici del borgo da citare sono:"}
{"id": "34283", "revid": "1702319", "url": "https://it.wikipedia.org/wiki?curid=34283", "title": "Borgo Vercelli", "text": "Borgo Vercelli (\"Borghi\" in piemontese, sotto il Ducato di Milano era conosciuto anche come \"Bolgher\", in lombardo) \u00e8 un comune italiano di abitanti della provincia di Vercelli in Piemonte.\nGeografia fisica.\nCentro agricolo della pianura risicola vercellese, dista 2,5\u00a0km dalla riva sinistra del fiume Sesia ed \u00e8 attraversato dalla roggia Bolgora.\nLe vie di comunicazione principali sono la Strada statale 11 Padana Superiore che collega Vercelli a Novara e l'Autostrada A26.\nStoria.\nI campi Raudii.\nNumerosissimi reperti archeologici rinvenuti poco a nord dell'attuale centro abitato avvalorano le tesi storiche secondo cui, nel 101 a.C., nelle campagne di Borgo Vercelli si svolse la Battaglia dei Campi Raudii, in cui un esercito della Repubblica romana comandato dal console Gaio Mario annient\u00f2 un corpo di spedizione composto da circa 200.000 appartenenti alle trib\u00f9 germaniche dei Cimbri.\nIl voto.\nNel 1403 Borgo Vercelli fu colpita da una grave epidemia di peste. Molte persone morirono e nulla si pot\u00e9 fare per scongiurare il contagio.\nIntanto giunse da Casale Monferrato la notizia che il capitano di ventura Facino Cane, al servizio del marchese Teodoro di Monferrato, aveva recuperato ad Alessandria le reliquie del patrono di Casale Sant'Evasio e le stava riportando in modo trionfale nel luogo da cui erano state sottratte. Perci\u00f2 i maggiorenti di Borgo Vercelli fecero voto di recarsi a Casale se Sant'Evasio avesse sconfitto la peste.\nAncora oggi, dopo oltre sei secoli, tutti gli anni, l'8 settembre, una folta rappresentanza di Borghini si reca al Duomo di Casale.\nLa leggenda dice che la sera in cui i maggiorenti del paese si riunirono, fosse presente fra loro lo stesso sant'Evasio, sotto le mentite spoglie di un vecchio, che li incit\u00f2 ad emettere il voto.\nIl riso.\nNella seconda met\u00e0 del XV secolo, come l'intera e vasta area irrigua della bassa vercellese, novarese e della Lomellina in cui \u00e8 compreso, anche il territorio di Borgo Vercelli cominci\u00f2 ad essere interessato dalla coltivazione del riso.\nIl borgo agricolo ospit\u00f2 nelle proprie cascine per quasi un secolo, a partire dalla seconda met\u00e0 dell'Ottocento, le migrazioni avventizie delle mondine, fenomeno stagionale che scomparve alla fine degli Anni '60 in seguito all'adozione delle tecniche di coltura basate sull'uso degli erbicidi.\nInfrastrutture e trasporti.\nLa fermata di Borgo Vercelli, posta lungo la ferrovia Torino-Milano, \u00e8 servita da treni regionali svolti da Trenitalia nell'ambito del contratto di servizio stipulato con la Regione Piemonte.\nNelle adiacenze della stessa sorgeva, fra il 1884 e il 1933, un analogo impianto a servizio della tranvia Vercelli-Biandrate-Fara.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34285", "revid": "848247", "url": "https://it.wikipedia.org/wiki?curid=34285", "title": "Borgosesia", "text": "Borgosesia (\"\u00cbl Borgh\" in piemontese; \"Zar Burg\" in walser) \u00e8 un comune italiano di abitanti della Valsesia, una valle alpina situata in Piemonte, nella provincia di Vercelli.\n\u00c8 il centro abitato pi\u00f9 popoloso della Valsesia e il secondo della provincia d'afferenza.\nGeografia fisica.\nBorgosesia \u00e8 un Comune del Parco naturale del Monte Fenera situato ai piedi del Monte Barone, a 354 metri d'altitudine, nell'ambito di un contesto collinare, specie a Nord. Attraversato dal fiume Sesia, il comune si trova nella bassa Valsesia, ai confini con il territorio di Novara. Borgosesia confina con i vicini comuni di Cellio con Breia, Grignasco Guardabosone, Postua, Quarona, Valduggia e Serravalle Sesia.\nOrigini del nome.\nIl toponimo \u00e8 una parola composta da due parti, tanto in lingua latina quanto in quella germanica-walser. La parola \"Borgo\" (\"Burgus\", in latino; \"Burg\", in lingua walser), indicativa il \u201ccentro rurale fortificato\" abitato dal popolo, in contrapposizione al \"castrum\" o \"castellum\", dimora del signore; mentre \"Sesia\" \u00e8 in riferimento al fiume Sesia che scorre attraverso la cittadina.\nStoria.\nFondata nel 14 a.C. da popolazioni native, \u00e8 stata ribattezzata Seso dai latini ed ha assunto vari nominativi nel tempo (es. Borgofranco) fino all'odierno Borgosesia.\nPosseduta nel periodo medioevale dai Conti di Biandrate, ha subito il dominio spagnolo e la peste nera nel 1600.\nLe famose giubbe rosse indossate dalle milizie guidate da Giuseppe Garibaldi - i famosi \"Garibaldini\" - furono tessute a Borgosesia negli stabilimenti corrispondenti all'attuale ditta \"Zegna Baruffa Lane Borgosesia\", gi\u00e0 \"Manifattura Lane Borgosesia\". Uno di questi cimeli originali \u00e8 conservato presso la biblioteca civica locale.\nDurante la seconda guerra mondiale la cittadina ed la Valsesia in generale furono interessate da duri scontri tra i partigiani, capitanati da Cino Moscatelli, e le milizie repubblichine. Il 22 dicembre 1943, dopo un primo vasto rastrellamento, i militi della 1\u00aa Legione d'Assalto \"M\" \"Tagliamento\" guidati da Merico Zuccari fucilarono dieci uomini, tra cui l'ex podest\u00e0 di Varallo, lungo il muro della chiesa di Sant'Antonio a Borgosesia. Nell'aprile 1944 fecero il ritorno a Borgosesia i militi della \"Tagliamento\", nuovamente impegnati in una spietata repressione anti-partigiana. L'11 aprile fucilarono tre partigiani in piazza Frascotti ed il 18 luglio ne assassinarono altri sei presso il cimitero. Il giorno seguente quest'ultima strage i tedeschi assaltarono le frazioni di Rozzo, Lovario, Bastia e Marasco uccidendo complessivamente sedici civili.\nBorgosesia \u00e8 anche ricordata per essere la citt\u00e0 in cui il partigiano e poi senatore Cino Moscatelli, una delle figure di spicco delle Brigate Garibaldi a livello nazionale, incentr\u00f2 la sua attivit\u00e0, ingaggiando terribili scontri con le forze nazifasciste anche in prossimit\u00e0 della citt\u00e0 (numerosi i monumenti ai giustiziati in citt\u00e0 e nei boschi limitrofi).\nSimboli.\nLo stemma del comune di Borgosesia \u00e8 stato riconosciuto con D.P.C.M. del 27 gennaio 1959, mentre il gonfalone municipale \u00e8 stato concesso con il decreto del presidente della Repubblica del 5 marzo dello stesso anno.\nCultura.\nEventi.\nIl Carnevale di Borgosesia, riconosciuto come uno dei pi\u00f9 grandi Carnevali storici Italiani (insieme a quelli di Ivrea e Santhi\u00e0, in Piemonte) la manifestazione si svolge tra carri allegorici e maschere.\nMercu Scurot.\nNata nel 1854, tale manifestazione si svolge il Mercoled\u00ec delle Ceneri. Un gruppo di persone in frac e cilindro si organizza per sfilare in corteo facendo sosta in ogni osteria, preparandosi alla conclusione del carnevale che avviene alla fine della giornata con la cremazione del fantoccio rappresentante la maschera cittadina del \u201cPeru Magunella\u201d.\nGeografia antropica.\nFrazioni.\nAgnona, Albergate, Aranco, Bastia, Bettole, Brina, C\u00e0 di Rondo, Cadegatti, Caggi, Calco di mezzo, Calco inferiore, Calco superiore, Caneto, Cardolino, Cartiglia, Cascina Agnona, Cesolo, Costa di Foresto, Costa inferiore, Costa superiore, Cravo, Fenera Annunziata, Fenera di mezzo, Fenera San Giulio, Ferruta, Foresto, Fornace, Frasca, Gianinetta, Guardella, Isolella, Lovario, Marasco, Molino delle Piode, Montrigone, Orlongo, Pianaccia, Pianezza, Plello, Rozzo, Sella, Torame, Trebbie, Vanzone, Valbusaga, Valmiglione, Villa San Giovanni.\nLe frazioni di Agnona, Aranco, Ferruta, Foresto ed Isolella e anche Vanzone, Foresto fino al 1928 erano comuni autonomi.\nEconomia.\nBorgosesia continua a puntare per quanto riguarda la propria economia su attivit\u00e0 di tipo industriale. La citt\u00e0 \u00e8 collocata a cavallo tra due importanti distretti industriali: quello laniero, che ha il proprio centro in Biella, e quello della rubinetteria e del valvolame, tipica della adiacente zona del Cusio.\nIn entrambi questi settori trovano collocazione a Borgosesia alcune importanti aziende, a cui si affiancano numerose piccole e medie imprese dell'indotto.\nDal 1987 fa parte dei \"100 Comuni della Piccola Grande Italia\".\nInfrastrutture e trasporti.\nStrade.\nBorgosesia si sviluppa lungo la strada provinciale ( ex strada statale ) 299 di Alagna Valsesia\nSport.\nLa citt\u00e0 \u00e8 rappresentata sportivamente dal Borgosesia Calcio (Serie D), dagli Eagles Barberi Valsesia (serie D regionale) nel basket e dal Valsesia Team Volley per la pallavolo.\n\u00c8 presente un funzionale centro sportivo che assicura l'attivit\u00e0 di diverse discipline quali il nuoto, il tennis, rugby e l'atletica leggera, oltre che il calcio a cinque. Per l'attivit\u00e0 calcistica c'\u00e8 inoltre lo stadio comunale."}
{"id": "34286", "revid": "123429169", "url": "https://it.wikipedia.org/wiki?curid=34286", "title": "Breia", "text": "Breia (\"Br\u00e8ja\" in piemontese) \u00e8 una frazione di 176 abitanti di Cellio con Breia in provincia di Vercelli, gi\u00e0 comune autonomo fino al 1\u00ba gennaio 2018 e in seguito aggregato a Cellio nel nuovo comune.\nGeografia fisica.\nEra il comune pi\u00f9 alto della bassa Valsesia ed \u00e8 situato tra i boschi in una zona con ampia veduta sulla valle. \nDavanti alla chiesa parrocchiale, guardando verso la valle, nelle giornate limpide \u00e8 possibile vedere le montagne al di l\u00e0 delle quali si trova la Liguria.\nIn localit\u00e0 San Bernardo si trova una salubre pineta, fonti di acqua pura, parco giochi, area pic nic, tennis e maneggio.\nDopo una breve camminata tra i boschi di castagno e latifoglie si raggiunge il Monte San Grato (914 m s.l.m.), frequente meta di passeggiate per la vastit\u00e0 del panorama che abbraccia la vallata dal parco naturale del Monte Fenera fino al Monte Rosa. Inoltre sul terrazzo naturale \u00e8 situata la chiesetta dedicata a San Grato datata 1500.\nIl monte Briasco (1185 m s.l.m.) fu centro della lotta partigiana in Valsesia durante la seconda guerra mondiale per la sua posizione strategica. In ricordo della resistenza \u00e8 stato realizzato il Cippo dedicato ai caduti. Dalla cima del monte si pu\u00f2 godere della vista del Monte Rosa e del Monviso, del Lago d'Orta, del Lago Maggiore con il Mottarone e del Lago di Varese e del Lago di Como con gran parte della Pianura Padana.\nOrigini del nome.\nIl suo nome potrebbe avere origini francesi, da un termine che significa altura, rialzo . Le prime notizie che si hanno di Breia (o anche Breja) si possono trovare nel diploma di Ottone IV nel 1209 dove si cita una certa \"Bregina\" e nella carta dell'11 agosto 1251 dove viene citato il toponimo \"Brecenna\" .\nIn seguito denominata Breja, il nome divenne Breia a seguito dell'italianizzazione della toponomastica locale in vigore nel ventennio fascista .\nStoria.\nSimboli.\nLo stemma di Breia era stato concesso con decreto del presidente della Repubblica del 22 settembre 1963.\n\u00c8 rappresentata la chiesa di San Giovanni Battista, elevata a parrocchia nel 1588, con la posa della croce sulla sommit\u00e0, avvenimento ricordato dal motto presente sotto lo scudo.\nMonumenti e luoghi d'interesse.\nArchitetture religiose.\nChiesa di San Giovanni Battista.\nLa chiesa parrocchiale \u00e8 dedicata a san Giovanni Battista e fu costruita su una cappella del XII secolo. La chiesa risalirebbe al XVI secolo ma fu in seguito rimaneggiata. Nel portico del 1770 si trovano gli affreschi di Lorenzo Peracino tra cui la \"Decollazione di Giovanni Battista\" e i 14 quadri della Via Crucis interni alla chiesa, per la realizzazione dei quali il Peracino non volle essere pagato in denaro ma fece richiesta che i cittadini di Breia gli costruissero la casa a Bosco di Cellio .\nSotto la cupola del presbiterio si pu\u00f2 osservare il \"Salvatore che scorge il Battista dal cielo\", in una prospettiva straordinaria che sembra innalzare la cupola stessa di diversi metri.\nNella cappella del transetto di destra \u00e8 rappresentata \"Sant'Eurosia di Jaca\", una santa spagnola il cui culto \u00e8 piuttosto raro.\nIl campanile seicentesco \u00e8 alto 35 metri in pietra scalpellata e ha i lati esterni di 6,35 metri. Fu costruito con le elemosine dei cittadini di Breia e della frazione Agarla e conserva ancora due grosse campane fuse in loco nel 1645.\n\u00c8 presente un antico altorilievo su pietra della \"Madonna col Bambino\" del 1588, opera di un artista walser che colloc\u00f2 le sue opere in diversi luoghi della valle. \u00c8 riconoscibile dall'omino stilizzato che contrassegnava tutte le sue opere.\nLa chiesa, che prima dipendeva da San Giovanni Battista sopra Quarona, fu innalzata parrocchia nel 1588, con la posa della croce sulla sommit\u00e0.\nIn onore di questo avvenimento lo stemma dell'ex Comune di Breia riporta il motto \"CRUX IN SUMMITATE POSUIT\".\nIl 7 maggio 2005 il campanile di Breia \u00e8 stato colpito da un fulmine, che ha causato danni alla struttura del campanile stesso e al tetto.\nLe pitture dell'antico ossario sono del Rastelli di Carega. Il cimitero che circondava la chiesa fu trasferito nel 1737 in un luogo pi\u00f9 adatto, dove l'Avondo effigi\u00f2 un bel crocifisso.\nAltri luoghi.\nA San Bernardo (908 m s.l.m.), raggiungibile a piedi in pochi minuti da Breia, sorge una piccola chiesa dedicata al Santo, che proteggeva i viandanti che attraversavano quel valico.\nA 15 minuti da Breia si trova la chiesa di Cadarafagno, che anticamente con Breia faceva parte di quella di Quarona. La chiesa parrocchiale, che \u00e8 collocata fuori dell'abitato, contiene alcuni dipinti eseguiti nel 1796 dal Peracino terzo (nipote di Lorenzo) e rappresentanti alcuni fatti del titolare S. Gottardo e della beata Panacea. Sotto al portico della facciata Lorenzo Peracino dipinse nel 1791, fra ornati di stile barocco, i quattro evangelisti e sopra la porta la pastorella valsesiana Panacea. Il campanile di questa chiesa reca la data del 1629."}
{"id": "34287", "revid": "1516566", "url": "https://it.wikipedia.org/wiki?curid=34287", "title": "Buronzo", "text": "Buronzo (\"Burons\" /by'runs/ in piemontese) \u00e8 un comune italiano di 833 abitanti della provincia di Vercelli in Piemonte.\nStoria.\nSimboli.\nLo stemma e il gonfalone del comune di Buronzo sono stati concessi con decreto del presidente della Repubblica del 13 dicembre 1957.\nIl gonfalone \u00e8 un drappo partito di giallo e di azzurro.\nSociet\u00e0.\nEvoluzione demografica.\nInfrastrutture e trasporti.\nLa Stazione di Buronzo, posta lungo la ferrovia Santhi\u00e0-Arona, fu attivata nel 1905 e dal 2012 risulta senza traffico per effetto della sospensione del servizio sulla linea imposta dalla Regione Piemonte.\nTra il 1890 e il 1933 Buronzo fu servito dalla tranvia Vercelli-Biella."}
{"id": "34289", "revid": "1516566", "url": "https://it.wikipedia.org/wiki?curid=34289", "title": "Campertogno", "text": "Campertogno (\"Campart\u00f2gn \"o \"Camparteugn\" in piemontese; \"Kamperteyn\" in walser) \u00e8 un comune italiano di 215 abitanti della provincia di Vercelli in Piemonte, situato in Valsesia.\nGeografia fisica.\nSituato nella medio-alta Val Grande, Campertogno, \"certamente il pi\u00f9 pittoresco paese dell'intera valle\" cos\u00ec come lo descrive il Ravelli nel suo celebre libro \"Valsesia e Monte Rosa\", si trova poco al di sotto della confluenza del torrente Artogna con il Sesia. L'area del comune \u00e8 costituita da ampi pianori a fondovalle ma perlopi\u00f9 da zone montuose: sulla sinistra del Sesia si trova il pendio che sale alla Colma, mentre sulla destra esistono due valli principali, quella del Vallone e la ben pi\u00f9 grande e importante valle Artogna, che si insinua per 15\u00a0km tra le montagne alla cui sommit\u00e0 si trova il Monte della Meja (2812 m), la punta pi\u00f9 alta del territorio di Campertogno.\nIl comune di Campertgno si compone delle seguenti frazioni e localit\u00e0: Rusa, Otra, Carata, Quare, Piana Ponte, Villa, Piana e Tetti.\nTerritorio.\nIl territorio attorno a Campertogno risulta il prodotto finale del lungo modellamento avvenuto durante l'ultima epoca glaciale (nella quale l'intera Valsesia era occupata da un enorme ghiacciaio lungo oltre 50\u00a0km e dalla larghezza di circa 3\u00a0km). Infatti il paesino \u00e8 situato nel fondo della valle glaciale in cui ora scorre il fiume Sesia.\nStoria geologica del territorio.\nIn una sezione perpendicolare all'andamento della valle all'altezza del paese, si vede come il fondo roccioso (il substrato) scavato a U, sia ricoperto da detrito di origine glaciale pi\u00f9 antico (come per la morena di Carata e Otra) a sua volta eroso dal fiume che per ultimo ha depositato il detrito pi\u00f9 recente (riscontrabile nelle piane alluvionali di fondo valle). Le rocce dell'intero territorio risultano levigate e striate (non solo nel fondo valle attuale ma anche ad esempio nei pressi dell'oratorio del Callone, all'alpe Argnaccia, alla Polla), la causa di questo non \u00e8 da imputare tanto all'azione recente dell'acqua quanto a quella del ghiacciaio in epoche passate. Un interessante esempio geomorfologico di terrazzamento glaciale si pu\u00f2 osservare tra l'alpe Argnaccia e la Sella, e in particolar modo all'alpe Cangello, in cui la morena che copre il substrato roccioso \u00e8 disposta \u201ca gradini\u201d, a causa delle pulsazioni glaciali (per via di periodi pi\u00f9 caldi alternati a pi\u00f9 freddi) susseguitesi nel tempo.\nLa valle Artogna \u00e8 a sua volta un ottimo esempio di valle glaciale (in dimensioni ridotte): all'imbocco si trova la soglia glaciale in cui ora precipita la cascata del Tinaccio (soglia dovuta alla minor erosione da parte del ghiacciaio d'Artogna rispetto a quello della valle principale), sui fianchi della valle sono sempre presenti i numerosi depositi morenici conservati nelle piccole vallette laterali: un chiaro esempio sono i dossi attorno all'alpe Vasnera. Delle belle rocce montonate appaiono numerose nei pressi dell'alpe Casera di Gait, a testimonianza dell'esarazione glaciale. Nella parte alta della valle sono visibilissime le forme degli antichi circhi glaciali (o arene glaciali), nelle cui depressioni sono ora situati diversi laghi di cui tre (i laghi di Fondo, di Mezzo e di Cima) di dimensioni maggiori. Geologicamente Campertogno si trova poco a nord del lineamento insubrico, precisamente nella zona Sesia-Lanzo del dominio austroalpino. Osservabili in questo territorio sono i prodotti del metamorfismo alpino agito su rocce pi\u00f9 antiche (paleozoiche): gneiss, quarziti, livelli di marmo. Interessanti gli affioramenti in alta valle Artogna di eclogiti e calcescisti (anch'esse rocce metamorfiche) e soprattutto di peridotiti, rocce costituenti il mantello terrestre.\nOrigini del nome.\nStando a quanto viene detto nel \"Dizionario\" di Goffredo Casalis il nome di Campertogno avrebbe la sua origine da \"Campus Artoni\u00e6\", deriverebbe quindi da Artogna, la valle laterale principale, un tempo feudo dell'Abbazia dei Santi Nazario e Celso di San Nazzaro Sesia. Secondo un'altra interpretazione la seconda parte del toponimo (cio\u00e8 -ertogno) deriverebbe dal latino \"arctare\" (=restringere), per il fatto che in questo punto della Valsesia esiste una strettoia topografica. Un'interpretazione molto diversa \u00e8 data da D. Olivieri che scrive: \"il nome personale che qui \u00e8 annesso a Campus deve essere un Pertonius, tratto da Pertho [\u2026], forma franca equivalente a Bertho [\u2026]\". \nIl nome di Campertogno compare cos\u00ec in antichi documenti e carte:\nStoria.\nVengono qui riportati alcuni fatti storici memorabili accaduti nel territorio di Campertogno.\nFr\u00e0 Dolcino a Campertogno.\nIn seguito alla battaglia di Romagnano del settembre del 1304, l'eretico Fra Dolcino, con la compagna Margherita e i suoi uomini, \u00e8 costretto alla fuga verso l'alta Valsesia. Nel novembre del 1304 Dolcino giunge a Campertogno e per la fame compie razzie che gli precludono i favori della popolazione che fin dall'inizio inizia a essergli ostile. Nel febbraio del 1305 si rifugia con i seguaci sui monti della valle Artogna, \"ad balmam valnera\" (non si deve per forza intendere in \"valnera\" un riferimento all'attuale alpe Vasnera, in quanto all'epoca tutta la valle Artogna era denominata appunto Valnera). Nell'agosto del 1305 cominciano le prime iniziative per combattere e cacciare Fra Dolcino da Campertogno: nella chiesa di San Bartolomeo a Scopa nasce la \"Lega dei Valsesiani contro Dolcino\", e da Varallo i confederati partono alla volta di Campertogno pronti alla battaglia.\n\u00c8 nel settembre del 1305 che si svolge l'importante battaglia di Camporoso, che prende tale nome appunto da \"Campo rosso\", per il molto sangue versato. La vittoria va a fr\u00e0 Dolcino, che nonostante, per le ristrettezze \u00e8 comunque obbligato ad un nuovo arretramento sui monti. Dalla valle Artogna, fr\u00e0 Dolcino e i suoi uomini decidono di spostarsi sulla \"Parete Calva\", a strapiombo su Rassa, preparandosi a sopportare l'assedio presso il \"Pi\u00e0\u0148 d'i G\u00e0\u0161eri\" , che durer\u00e0 parecchi mesi. Attraverso una vera e propria impresa i Dolciniani riescono, in una notte del marzo 1306, a scendere a Rassa e a spostarsi nel Biellese, a Trivero, dove si fermano sulle pendici del Monte Rubello. Il \"Croso della Malanotte\" ancora oggi sta a ricordare quella tragica fuga.\nIl 23 marzo 1307 si svolge la definitiva battaglia del Monte Rubello in cui Fr\u00e0 Dolcino e i suoi hanno la peggio. Il 1\u00ba giugno di quello stesso anno Fr\u00e0 Dolcino e Margherita vengono giustiziati a Vercelli dopo lunghe torture.\n1630: la pestilenza.\nLa peste pare sia stata introdotta in Valsesia dai fratelli Viotti di Rima, rimpatriati da Berna e contagiati in Valle d'Aosta nel 1616. Il primo contagio documentato a Campertogno risale al 1626, almeno tre anni prima dello scoppio vero e proprio della malattia in valle. Nel solo anno 1630 si contano a Riva Valdobbia 240 morti, ma l'anno funesto per Campertogno sar\u00e0 invece il successivo: il 1631. Tra il 21 aprile e il 25 giugno muoiono 25 persone della \"Squadra superiore\" di Campertogno (comprendente le frazioni Goreto, Curgo, Molino, Piana Toni ora facenti parte del comune di Mollia), tra tutti i contagiati l'unico superstite \u00e8 il solo \"Antonio de Racho, scemo di nascita\". In seguito a questi decessi col suono delle campane viene convocata la popolazione e vengono effettuate le elezioni dei \"Deputati per la Salute\": ad essi viene affidato il compito di salvaguardare il centro del paese e la \"Squadra d'Oltraqua\" (frazioni Tetti, Carata, Otra e Rusa).\nI Deputati eletti, che optano per uno sbarramento nei pressi di Avigi per controllare i passaggi in paese, hanno pieni poteri riguardo alle sanzioni da assegnare a chiunque commetta un'infrazione (ad esempio entrare in paese senza aver prima effettuato un colloquio). La chiesa di San Carlo viene trasformata in un lazzaretto per accogliere e mettere in quarantena i malati. I morti invece vengono seppelliti sul posto, con calce; secondo la tradizione questo avvenne anche all'alpe Argnaccia, nei pressi del laghetto. Terminato il contagio, la popolazione di Campertogno organizz\u00f2 nei successivi tre anni dei pellegrinaggi al Sacro Monte di Varallo. Fu sempre in quegli anni che venne anche eretta una cappella votiva all'Argnaccia.\n1800: l'impero napoleonico in Valsesia.\nNel 1800 le truppe napoleoniche, passate per il colle di Valdobbia, giungono in Valsesia dopo aver sconfitto facilmente e costretto alla ritirata una divisione austriaca di presidio a Varallo presso le Scarpie di Scopello. Con un decreto del 7 settembre 1800 il confine tra Francia e Repubblica Cisalpina venne posto lungo il corso del fiume Sesia. Campertogno, che come molti paesi montani si estende sui due lati del corso d'acqua, venne smembrato in due comuni distinti appartenenti a due stati diversi. La parte sulla sinistra orografica del Sesia (il centro paese) si trova quindi nella Repubblica Cisalpina nel \"Dipartimento dell'Agogna\" con centro amministrativo a Novara. Invece l'odierna frazione Tetti, insieme alle frazioni sulla sponda destra del fiume, con il nome di \"Comune di\" \"Campertognetto\", appartennero al territorio francese, in particolare al \"Cantone di Agnona\" del \"Dipartimento della Sesia\" con sede amministrativa a Vercelli. Come si \u00e8 detto il confine tra i due stati era in quegli anni il fiume, ma per un decreto del 12 giugno 1804 i passaggi di confine erano controllati dalle guardie confinarie francesi che pretendevano ingenti tributi di passaggio. Si dice che la cappelletta posta sul ponte di Campertogno fosse stata al tempo una garitta per la guardia. La Valsesia torn\u00f2 sotto la giurisdizione del Regno di Sardegna sotto Casa di Savoia nel 1814. Nel 1829 fu emanato infine il decreto di ricongiungimento ufficiale tra Campertogno e Campertognetto.\nSimboli.\nLo stemma del comune di Campertogno \u00e8 stato concesso, assieme al gonfalone municipale, con decreto del presidente della Repubblica del 27 aprile 1964 e raffigura un albero di quercia su un prato verde ed un cielo azzurro di sfondo con tre api a testimonianza della tenacia e della laboriosit\u00e0 dei suoi abitanti.\nSociet\u00e0.\nTradizioni e folclore.\nNumerose sono le tradizioni che contraddistinguono questo paesino valsesiano.\nTradizioni religiose.\nTra le tradizioni religiose spiccano le numerose pittoresche processioni che si svolgono durante l'anno:\nLeggende e racconti.\nIl fantasma del Tinaccio.\nNei pressi della cascata del Tinaccio, a monte del sentiero, c'\u00e8 un incavo naturale della roccia, sempre umido.\nSi dice che una donna di Campertogno, mentre stava allattando il suo bambino, mor\u00ec precipitando nel baratro della cascata per non aver rispettato il digiuno delle tempora di Natale. Dopo la sua morte per\u00f2 molti la videro apparire in quei posti col suo bambino in braccio cantando:\n\"T\u00e9mpuri t\u00e9mpurai\"\n\"ch'i eisa dij\u00fcn\u00e0 ai t\u00e9mpuri 'd Din\u0101\"\n\"'ntu custi p\u00e9ini i sar\u00eca mai\"\nIn seguito il vescovo in persona fece benedire il luogo delle visioni e chiese che le persone di passaggio per quel luogo recitassero un \"de profundis\".\nDa allora il fantasma della donna spar\u00ec e non fu pi\u00f9 avvistato, mentre comparve per miracolo il piccolo incavo nella roccia sempre bagnato di acqua benedetta.\nLa P\u00ecssa d'i c\u00fci\u010b.\nNella valletta che sbocca alla Pianaccia, scorre il \"cr\u00f6s 'd la Pian\u00e0ccia\", il quale forma, lungo il suo percorso, numerose piccole cascate. La maggiore di queste, raggiungibile dal paese in mezz'ora di cammino, si presenta come un lungo e sottile scivolo d'acqua: il suo nome, \"P\u00ecssa d'i c\u00fci\u010b\", deriva da un'antica leggenda. Si dice che due fratelli di Campertogno si ritrovarono un giorno alla sommit\u00e0 della cascata e che, incuriositi, decisero di scendere per vedere cosa ci fosse alla base. Il primo avrebbe comunicato al secondo le proprie impressioni una volta giunto di sotto, ma purtroppo cadde e si sfracell\u00f2. Il fratello rimasto sopra pens\u00f2 che l'altro fosse invece arrivato e si fosse scordato di dirglielo, perci\u00f2 prov\u00f2 anche lui a scendere, ma come il primo precipit\u00f2 e mor\u00ec.\nL'\u00f2mm salv\u00e0ig.\nL\"'\u00f2mm salv\u00e0ig\", per alcuni un disertore, per altri un folle, viveva secondo la leggenda nelle montagne della \"Val Ras\u00ebtta\", sulla sinistra del fiume Sesia. Non si dice di lui che fosse violento ma semplicemente che fosse solito, dopo essersi accertato della mancanza degli uomini del paese, di intrufolarsi nelle stalle dove filavano le donne e di sedersi in un angolino. Per quanto non fosse pericoloso, fu certamente causa di fastidio e di irritazione se gli abitanti decisero di catturarlo per cacciarlo dal paese. Per prima cosa si decise di travestire un uomo da donna e di metterlo a filare per tendere una trappola al selvatico, ma questo giunto al cospetto della finta filatrice disse:\n\"La fil\u00e9ra da stas\u00e9j\"\n\"l'\u00e8 pi\u00fc c\u00f9lla da ier s\u00e9j\"\n\"la fila e la ciamp\u00ecg\u00f1a\"\n\"ma mai f\u00fcs la disap\u00ecg\u00f1a.\"\nSubito dopo fugg\u00ec velocemente. Si decise quindi di adottare un altro stratagemma. Pensando che l'uomo selvatico fosse affamato, si cerc\u00f2 di attirarlo con un recipiente pieno di latte. Arrivato al recipiente l'uomo ne bevve un sorso ma poi scapp\u00f2 subito di corsa esclamando:\n\"O l\u00e0\u010d\u010d, o l\u00e0\u010d\u010d\"\n\"t'\u00e9i la m\u00e0ri dal m\u00f9nd\"\nriuscendo ancora a sfuggire ai paesani inseguitori. Fu un certo \"Gianoli\" ad escogitare un altro piano. Vennero poste sulla soglia di una casa due belle scarpe, sperando che attirassero l'attenzione del selvatico. Quando questo venne, vide il paio di scarpe, e dopo averle calzate si incammin\u00f2; inseguito dagli uomini del paese cerc\u00f2 di correre via ma per le calzature alle quali non era abituato fu raggiunto e catturato. In paese, dal 1890, esisteva l'osteria \"Al selvatico\". L'albergo che dal 1968 la sostituisce, conserva nel salone principale l'antica insegna."}
{"id": "34293", "revid": "1516566", "url": "https://it.wikipedia.org/wiki?curid=34293", "title": "Caresanablot", "text": "Caresanablot (\"Carzan-a Bl\u00f2t\" in piemontese) \u00e8 un comune italiano di abitanti della provincia di Vercelli in Piemonte.\nOrigini del nome.\nIl nome particolare di Caresanablot deriv\u00f2 in antichit\u00e0 dalla necessit\u00e0 di distinguere questa zona meridionale da quella di Caresana che, pur facendo parte della medesima propriet\u00e0 fondiaria, si trovavano poste ai rispettivi confini dei grandi terreni feudali. In particolare, dal cinquecento Caresanablot \u00e8 registrata (come Caresana) assieme alla localit\u00e0 Albellione: quando quest'ultimo insediamento, agli inizi del cinquecento, declin\u00f2 e poi scomparve, se ne perse la memoria del nome ma rimase quello di una famiglia rappresentativa, i Bellotto. La comunit\u00e0 \u00e8 infatti menzionata con la formula \u201cCarezana e Belotto\u201d nella misura generale del 1710, contratto poi nella forma Blot almeno dal 1744.\nStoria.\nLe prime notizie storiche risalenti al borgo sono relative all'anno 1621 quando l'abitato venne infeudato a Flaminio Avogadro i cui discendenti ne mantennero la propriet\u00e0 sino al 1695 quando cedettero il feudo ad Antonio Francesco Bulgaro. \nNel 1724 il feudo pass\u00f2 al conte Gaspare Giuseppe Arborio Biamino, nelle mani della cui famiglia rimase sino alla cessazione della feudalit\u00e0 in Piemonte.\nSimboli.\nLo stemma comunale, concesso con D.P.R. in data 3 febbraio 1989, \u00e8 uno scudo \"d'argento, al leone di rosso, coronato all'antica d'oro, posto sulla campagna verde\".\nMonumenti e luoghi di interesse.\nArchitetture religiose.\nChiesa di Santa Cecilia\nDedicata a Santa Cecilia, la chiesa si trova nel cuore del paese. L'interno \u00e8 diviso in tre navate ed ha due cappelle laterali.\nInfrastrutture e trasporti.\nTra il 1879 e il 1933 Caresanablot fu servita dalle tranvie Vercelli-Aranco e Vercelli-Biella.\nSport.\nLa squadra di calcio del paese \u00e8 l'U.S. Caresanablot e gioca il campionato di Serie A CSI della provincia di Vercelli."}
{"id": "34294", "revid": "1516566", "url": "https://it.wikipedia.org/wiki?curid=34294", "title": "Carisio", "text": "Carisio (\"Caris\" in piemontese) \u00e8 un comune italiano di 753 abitanti della provincia di Vercelli in Piemonte. Una parte del comune \u00e8 compresa nel Parco naturale delle Lame del Sesia.\nStoria.\nDel comune di Carisio, si risale alla sua effettiva esistenza con certezza a partire dal 1134, territorio per\u00f2, gi\u00e0 da circa 8 anni, un feudo della famiglia Avogadro. Deriverebbe il suo nome dalla \"gens\" romana Carisia, proprietaria del fondo in epoca romana.\nDurante il periodo medioevale fece parte del comitato di Vercelli. A causa del suo schieramento a favore di Arduino d'Ivrea, all'inizio dell'XI secolo Roberto di Carisio sub\u00ec la confisca dei beni da parte dell'imperatore Enrico II. Nel 1014 l'imperatore don\u00f2 questi beni alla chiesa di Vercelli e il vescovo infeud\u00f2 il Castello ai Soleri (o Solaro), che poi mantennero il feudo coi Ratari e gli Avogadro. Dopo il 1373 i signori di Carisio si sottomisero al conte di Savoia e il luogo entr\u00f2 a fare parte del capitanato della vicina Santhi\u00e0.\nIl castello di Carisio era un \u201ccastello consortile\u201d, cio\u00e8 un complesso di palazzi fortificati, con un ricetto attestato in una investitura del 1533. Il ricetto era situato tangente alla rocca, di cui costituiva il confine nord-orientale. Quanto rimane oggi risale alla ricostruzione del castello dopo l'occupazione e la distruzione ad opera delle milizie viscontee di Facino Cane, tra il 1399 e il 1402.\nDopo molti e continui passaggi il feudo pass\u00f2 ai conti di Nebbione, i \"Caresana\" che lo mantennero fino alla fine del Settecento.\n\u00c8 l'unico comune della provincia di Vercelli a far parte della diocesi di Biella.\nUna nota di interesse storico si trova all'interno del romanzo psicologico \"Ipotesi di cacciatore\" di Gregorio Ponci, nel quale il personaggio principale, Viscardo, si reca in quel di Carisio a caccia di starne e fagiani. In un capitolo che riporta il nome del piccolo comune, viene citato un progressivo decremento demografico e la cancellazione della fermata ferroviaria precedentemente in essere.\nSimboli.\nLo stemma e il gonfalone del comune di Carisio sono stati concessi con decreto del presidente della Repubblica del 26 aprile 1991.\nInfrastrutture e trasporti.\nLa Stazione di Carisio, posta lungo la ferrovia Santhi\u00e0-Arona, fu attivata il 16 gennaio 1905 e dal 2012 risulta senza traffico per effetto della sospensione del servizio sulla linea imposta dalla Regione Piemonte."}
{"id": "34296", "revid": "123136667", "url": "https://it.wikipedia.org/wiki?curid=34296", "title": "Casanova Elvo", "text": "Casanova Elvo (\"Casan\u00f2va\" in piemontese) \u00e8 un comune italiano di 221 abitanti della provincia di Vercelli in Piemonte.\nGli abitanti sono concentrati nel capoluogo, che \u00e8 circondato da estese risaie tra le quali sorgono alcune cascine isolate.\nNonostante le limitate dimensioni del comune \u00e8 presente un'attiva stazione dei Carabinieri.\nOrigini del nome.\nIl suo nome deriva dal torrente Elvo, che ne attraversa il territorio comunale da ovest ad est; a poca distanza dal paese transita anche il canale Cavour.\nStoria.\nIl luogo \u00e8 menzionato per la prima volta nel 962 (donazione dall'Imperatore Ottone I ad Aimone conte di Vercelli). Verso la fine del decimo secolo il feudo pass\u00f2 alla Chiesa di Vercelli. Nella seconda met\u00e0 del dodicesimo secolo ne figurano in possesso i conti di Biandrate. Nel 1170 venne ceduto ai fratelli Avogadro (Bongiovanni e Palatino). Nel 1404, pass\u00f2 sotto la signoria dei Savoia, i quali ne lasciarono l'amministrazione agli Avogadro sino alla fine del diciottesimo secolo.\nSimboli.\nLe fasce d'oro e rosso sono l'emblema della famiglia Avogadro.\nAmministrazione.\nIl sindaco, eletto il 27 Maggio 2019 \u00e8 Celestino Decaroli, con lista civica (Casanova Elvo), il vice-sindaco \u00e8 Lanzani Luigi, e l'unico assessore \u00e8 Scansetti Michela."}
{"id": "34298", "revid": "1910023", "url": "https://it.wikipedia.org/wiki?curid=34298", "title": "Cervatto", "text": "Cervatto (\"Cervat\" in piemontese) \u00e8 un comune italiano di 51 abitanti della provincia di Vercelli in Piemonte. \u00c8 il comune meno popoloso della provincia.\nGeografia fisica.\nCervatto \u00e8 un piccolo comune piemontese della Valsesia, situato su un punto panoramico nell\u2019alta Val Mastallone, nella provincia di Vercelli. Il comune, uno dei meno popolati in Italia, sorge in una posizione panoramica a circa 1000 metri s.l.m. e, nonostante le sue ridotte dimensioni e i suoi pochi abitanti (circa cinquanta), \u00e8 composto da sei piccole frazioni disperse in posizioni panoramiche lungo i versanti montuosi che circondano Cervatto.\nIl territorio comunale, che presenta un profilo geometrico irregolare, subisce delle variazioni altimetriche piuttosto accentuate, raggiungendo anche i 2095 metri di altitudine.\nOrigini del nome.\nIl paese prende il nome dal torrente Cervo, un affluente del Mastellone che scorre nella Val Cervo di Cervatto.\nStoria.\nPer svariati secoli le vicende storiche di Cervatto - le cui effettive origini restano ancora incerte, nonostante alcune testimonianze della presenza Walser - sono state condivise con il comune di Fobello, rispetto al quale \u00e8 sempre stato dipendente, sino al 1845. Gi\u00e0 nel 1738 si segnala comunque un primo distaccamento, seppur di tipo religioso e non civile, concesso dal Vescovo di Novara, cardinal Gilberto Borromeo. In quell'occasione, infatti, la chiesa di San Rocco di Cervatto \u00e8 stata distaccata dalla parrocchia di Fobello: da quel momento la chiesa di San Rocco diventa a tutti gli effetti una parrocchia autonoma.\nPer decenni - in piena \"Belle \u00c9poque\" - il paese \u00e8 stato un punto di riferimento prediletto della borghesia piemontese e lombarda vista la grande pace, la tranquillit\u00e0 e la bellezza paesaggistica che vi si potevano trovare. Non a caso, proprio per queste siffatte caratteristiche, Cervatto viene ancora oggi chiamato la \u201cConca di Smeraldo\u201d.\nTra le famiglie pi\u00f9 note che Cervatto ha ospitato ricordiamo:\n- Borsalino, che agli inizi del secolo scorso ha fatto realizzare dall'architetto Michele Frapolli una villa chiamata \"La Cervattina\";\n- Montaldo, che per mezzo del commendatore Giuseppe Montaldo, verso fine Ottocento, ha fatto costruire un'imponente villa-castello chiamato \"Il Castello\";\n- Banfi, di origine pugliese. Enea, e suo fratello Febo, sono stati tra i soci fondatori dell'azienda tessile Manifattura di Legnano: una lapide vicino al palazzo comunale commemora l'imprenditore;\n- Pietro Bayla, imprenditore del settore tessile e principale promotore per la realizzazione della strada carrozzabile che da Varallo giunge a Fobello e, quindi, a Cervatto. Per la sua realizzazione ha donato 5000 lire;\n- Dell\u2019Acqua, famiglia legata all'imprenditore lombardo Carlo Dell'Acqua e all'omonimo cotonificio, che sul finire dell'Ottocento hanno fatto realizzare una villa, oggi in corso di riqualificazione ai fini della conversione in struttura ricettiva;\n- Koelliker, famiglia legata al mondo dell'automobilismo che ha fatto costruire \"Villa Enea\".\nSimboli.\nLo stemma e il gonfalone del comune di Cervatto sono stati concessi con decreto del presidente della Repubblica del 26 dicembre 1963.\nVi \u00e8 raffigurata, su sfondo azzurro, una torre quadrata a due piani, merlata alla ghibellina, sormontata da una testa di cervo in maest\u00e0, in evidente assonanza con il toponimo.\nSociet\u00e0.\nTradizioni e artigianato.\nAnticamente gli abitanti della zona erano commercianti e albergatori. Per quanto riguarda l'artigianato, importante \u00e8 la lavorazione del puncetto: un pizzo ad ago usato per impreziosire vari oggetti quali tovagliette, fazzoletti e anticamente paramenti sacri e tradizionali costumi locali valsesiani."}
{"id": "34299", "revid": "1516566", "url": "https://it.wikipedia.org/wiki?curid=34299", "title": "Cigliano", "text": "Cigliano (\"Sian\" in piemontese) \u00e8 un comune italiano situato nel canavese di abitanti della provincia di Vercelli in Piemonte.\nGeografia fisica.\nIl territorio comunale \u00e8 compreso nella pianura sulla sinistra idrografica della Dora Baltea; la quota pi\u00f9 bassa si tocca sulle rive del fiume (190 ) mentre il centro comunale \u00e8 situato a 237 metri di altezza.\nStoria.\nStando alla datazione di numerosi reperti archeologici, l'area di Cigliano pare essere stata gi\u00e0 popolata in epoca Romana. Non si esclude comunque che i primi uomini ad abitare stabilmente il territorio di Cigliano potessero appartenere ad antiche popolazioni italiche di formazione pre-Romana quali ad esempio i Liguri, i Taurini, i Salassi, i Libui, i Victimuli e perfino i Celti.\nTra i ritrovamenti archeologici pi\u00f9 rilevanti, si ricordano:\nIl primo documento scritto in cui viene fatta menzione di Cigliano \u00e8 il \"Diploma di Carlo il Grosso\", datato 882 dopo Cristo, ove l'imperatore annovera fra le terre restituite al vescovo di Vercelli anche la \"Curtis de Cisiliano\". Durante il medioevo, il popolo di Cigliano si rifiut\u00f2 sempre di essere infeudato, arrivando persino a pagare pesanti tributi pur di rimanere libero. Tuttavia, nei primi anni del XVII secolo, Carlo Emanuele di Savoia concesse il borgo ai marchesi Villa. Verso la met\u00e0 del 1600, il comandante spagnolo Antonio da Sandoval diede l'assedio al vicino castello di Moncrivello (ancora oggi presente e visitabile) allora occupato dai Francesi; alla richiesta di fornire vettovaglie alle truppe spagnole, i ciglianesi risposero con un secco rifiuto, al quale fece per\u00f2 subito eco la tremenda rappresaglia ordinata da Sandoval: gli Spagnoli distrussero l'intero borgo, comprese le costruzioni fortificate di cui, all'epoca, Cigliano era dotato. Solo le chiese poterono sfuggire alla furia distruttrice delle truppe spagnole, e quindi ben poco rimane in Cigliano a testimonianza del periodo medioevale e rinascimentale.\nNel 1886 la cittadina piemontese ha dato i natali a Pietro Bollea Sr., emigrato successivamente negli Stati Uniti, nonno della famosa star del wrestling e del cinema americano Hulk Hogan.\nSimboli.\nLo stemma del comune di Cigliano \u00e8 stato riconosciuto con decreto del capo del governo del 10 ottobre 1936.\nIl gonfalone municipale \u00e8 stato concesso con decreto del presidente della Repubblica del 1\u00ba settembre 1969.\nMonumenti e luoghi d'interesse.\nArchitetture religiose.\nNel 1708, essendo deceduto senza eredi l'ultimo marchese Villa, i ciglianesi ritrovarono la libert\u00e0, mantenendola fino al 1722, anno in cui Vittorio Amedeo II di Savoia vendette il borgo ai dispotici marchesi Peracchini.\nAl 1733 risale la costruzione del monumento pi\u00f9 importante di Cigliano, vale a dire il Campanile (o Torre Civica) costruito sotto la guida dell'architetto Castelli. All'incirca nello stesso periodo venne realizzato anche un altro importante edificio ciglianese, cio\u00e8 il Mercato Coperto, meglio noto come \"Ala\". La torre civica, considerata il simbolo del paese, ospita un notevole concerto di ben 7 campane in tonalit\u00e0 di Mi \u266d\u00b3 Maggiore, fuse nel 1949 ad opera del fonditore Valduggese Roberto Mazzola\nNel 1791, sui resti di un antico tempio, si diede il via ai lavori di costruzione della Chiesa parrocchiale di Sant'Emiliano, dedicata al patrono del paese. Tali lavori vennero per\u00f2 interrotti dall'arrivo delle truppe napoleoniche, le quali spodestarono i Peracchini ed unirono Cigliano al regno di Napoleone Bonaparte. Dopo il congresso di Vienna (1815) Cigliano pass\u00f2 nuovamente ai Savoia, fino alla costituzione del neonato Regno d'Italia (1861).\nSport.\nLa squadra locale di calcio \u00e8 l'Orizzonti United/Alicese con colori sociali rosso, blu e granata e milita nel campionato di eccellenza. Dal 2019-20 \u00e8 presente anche una squadra in 1\u00aa Categoria. Sempre dal 2019-20 \u00e8 attiva una formazione di calcio con la denominazione Cigliano/Saluggia che milita nel campionato di 2\u00aa Categoria. Presenti inoltre una squadra di pallacanestro (Basket Cigliano), una di pallavolo, una di twirling, una di podismo e una di ciclismo."}
{"id": "34300", "revid": "1516566", "url": "https://it.wikipedia.org/wiki?curid=34300", "title": "Civiasco", "text": "Civiasco (\"Civiasch\" in piemontese e in dialetto valsesiano) \u00e8 un comune italiano di 238 abitanti in provincia di Vercelli in Piemonte.\nStoria.\nSimboli.\nLo stemma del comune di Civiasco \u00e8 stato concesso, insieme al gonfalone municipale, con il decreto del presidente della Repubblica del 16 marzo 1961.\nCultura.\nMusei.\n\u00c8 presente il Museo Civico \"Ercole Durio da Roc\", fondato nel 1903 da Ercole Durio ed \u00e8 ubicato all'interno del Palazzo Comunale."}
{"id": "34301", "revid": "1516566", "url": "https://it.wikipedia.org/wiki?curid=34301", "title": "Collobiano", "text": "Collobiano (\"Colobian\" in piemontese) \u00e8 un comune italiano di abitanti della provincia di Vercelli in Piemonte.\nGeografia fisica.\nIl territorio del comune \u00e8 pianeggiante ed \u00e8 grosso modo delimitato verso nord-ovest dal Torrente Cervo e verso sud dall'Elvo, che confluiscono tra loro a breve distanza dal capoluogo.\nGli abitanti si concentrano nel centro comunale, che \u00e8 circondato da risaie e da alcune cascine isolate.\nPer Collobiano transita la ex Strada statale 230 di Massazza (\"Vercellese\"), ora strada provinciale.\nStoria.\nSimboli.\nLo stemma e il gonfalone del comune di Collobiano sono stati concessi con decreto del presidente della Repubblica del 24 dicembre 1986.\nIl fasciato d'oro e di rosso \u00e8 ripreso dal blasone della famiglia Avogadro, conti di Collobiano.\nInfrastrutture e trasporti.\nTra il 1890 e il 1933 Collobiano fu servito dalla tranvia Vercelli-Biella."}
{"id": "34302", "revid": "1444396", "url": "https://it.wikipedia.org/wiki?curid=34302", "title": "Costanzana", "text": "Costanzana (\"Costanzan-a\" in piemontese) \u00e8 un comune italiano di 748 abitanti della provincia di Vercelli in Piemonte.\nGeografia fisica.\nIl territorio comunale \u00e8 pianeggiante e la sua quota varia tra i 138 a sud-ovest, nei pressi del confine con Trino, e i 118 a sud-est, verso Rive. Esso \u00e8 attraversato in senso ovest-est dalla Marcova mentre a sud la Roggia Stura fa per un breve tratto da confine con Trino; pi\u00f9 a nord sono invece presenti il rio Sanguinolento (un affluente della Marcova) e una vecchia derivazione della stessa che ne deviava un tempo parte della portata verso il torrente Bona.\nLa popolazione \u00e8 concentrata nel centro comunale al di fuori del quale, oltre ad alcune cascine isolate, sono presenti i due vecchi nuclei agricoli di Saletta e di Torrione, situati entrambi a sud del paese.\nInfrastrutture e trasporti.\nTra il 1878 e il 1949 Costanzana fu servita dalla tranvia Vercelli-Trino.\nAttualmente \u00e8 servita da Atap con alcune corse delle linee extraurbane 60 e 94 nel periodo scolastico e dalla linea 62 tutto l'anno."}
{"id": "34303", "revid": "1516566", "url": "https://it.wikipedia.org/wiki?curid=34303", "title": "Cravagliana", "text": "Cravagliana (\"Cravajan-a\" in piemontese) \u00e8 un comune italiano di 251 abitanti della provincia di Vercelli in Piemonte. Si trova nella val Mastallone, una valle laterale della Valsesia.\nIl paese ha dato i natali a Giovanni Battista Lorenzo Bogino e Giacomo Ginotti. Inoltre \u00e8 il paese di origine del noto poeta ottocentesco Giuseppe Regaldi, noto anche per la forte amicizia con Giosu\u00e8 Carducci e per la partecipazione all'inaugurazione del Canale di Suez.\nGeografia fisica.\nClima.\nIl clima di Cravagliana \u00e8 tipico della fascia alpina-prealpina continentale, abbondantemente piovoso, con una media di precipitazioni annuali di circa 2000\u00a0mm., concentrati nei periodi primaverili e autunnali, a carattere prevalentemente nevoso d'inverno.\nLe temperature non rilevano particolari anomalie, con minime assolute talvolta sotto i -10\u00a0\u00b0C d'inverno, e massime oltre i 30\u00a0\u00b0C d'estate.\nStoria.\nSimboli.\nLo stemma e il gonfalone del comune di Cravagliana sono stati concessi con decreto del presidente della Repubblica del 13 maggio 1957.\nAmministrazione.\nLa carica di primo cittadino \u00e8 ricoperta da Monica Leone, eletta per la prima volta nel giugno 2016.\nItinerari.\nDalla Grassura, paesino poco distante dalla frazione di Nosuggio, parte la mulattiera che raggiunge la Meula (sentiero n\u00b0 574, m. 919, 45 min.), frazione quasi disabitata. Da qui si pu\u00f2 proseguire per l'Alpe Camplasco (1360 m s.l.m., sentiero n\u00b0576, 1 h e 40 min.) che comunica dall'altro versante con una frazione del comune di Cervatto. Dall'Alpe Camplasco si pu\u00f2 proseguire raggiungendo il Pizzo Tracciora (1917 m s.l.m., sentiero 576-400, 2 h 50 min.) passando per Villa Banfi (1606 m s.l.m., 1 h e 30 min.)\nUn altro itinerario \u00e8 quello che parte da Pianaronda (691 m s.l.m.) e raggiunge la Bocchetta di Vocca."}
{"id": "34304", "revid": "1444886", "url": "https://it.wikipedia.org/wiki?curid=34304", "title": "Crescentino", "text": "Crescentino (\"Ch\u00ebrsentin\" in piemontese) \u00e8 un comune italiano di abitanti della provincia di Vercelli in Piemonte.\nGeografia fisica.\nCrescentino ha una superficie di 48,26\u00a0km\u00b2 e un'altitudine di 154 ; il capoluogo \u00e8 situato a ridosso della confluenza della Dora Baltea nel Po.\nSi trova all'interno della Riserva speciale della palude di San Genuario.\nStoria.\nCostruito nel 1242 dal comune di Vercelli come borgo franco, l'agglomerato nacque su un territorio anticamente appartenuto dapprima al Capitolo vercellese di San'Eusebio (Alto Medioevo), quindi all'abbazia benedettina di San Genuario e Lamporo, quindi al Principato di Lucedio (Basso Medioevo). Il tracciato originario aveva la forma di un quadrilatero irregolare, diviso a met\u00e0 da una via principale, a sua volta intersecata da tre contrade minori che ne caratterizzarono l'impianto urbanistico del centro storico.\nIl toponimo del borgo deriverebbe dal nome del prediale \"Crescens\", e del suo diminutivo, relativamente diffuso nel XIII secolo.. Caduto nel 1315 in mano alla famiglia filo-imperiale dei Conti Tizzoni, il borgo ebbe un ruolo importante nello scacchiere tra il Po, Chivasso e Casale, come confine tra il Marchesato del Monferrato ed il Ducato di Savoia. Quest'ultimo, infatti, decise di annettere il borgo ai territori sabaudi gi\u00e0 nel 1428. I Savoia introdussero nuove fortificazioni e migliorarono il collegamento con la vicina fortezza di Verrua, a difesa del transito fluviale e delle vie di comunicazione con Asti e Vercelli. Nel 1529, durante il conflitto franco-spagnolo, un gruppo di abitanti, segretamente alleati con alcuni abitanti di Vische (nel vicino Canavese), riuscirono ad insorgere contro il dominio dei Tizzoni, dando alle fiamme l'antica residenza.\nIl definitivo affrancamento del borgo ai Savoia, per\u00f2, avvenne soltanto nel 1613, quando Carlo Emanuele lo strapp\u00f2 alle pretese dei Gonzaga, scegliendolo come presidio militare di confine. Questi ultimi tentarono due grandi assedi sia nel 1625 che nel 1715, in particolare alla vicina Rocca di Verrua. Il borgo fu duramente colpito, e soltanto nel XVIII secolo vide un periodo di ricostruzione, tanto da fregiarsi del titolo di citt\u00e0. L'incremento demografico produsse l'intensificazione del lavoro agricolo, soprattutto orientato sulla risicoltura vercellese, e del piccolo commercio. Risalgono a questo periodo la trasformazione di alcune attivit\u00e0 artigianali in piccole industrie, nonch\u00e9 la formazione di cantieri di mastri carpentieri, che operarono largamente nella zona.\nDurante la seconda guerra mondiale le reazioni nazifasciste alle azioni partigiane, spesso condotte in modo improvvisato, assunsero caratteri di inumana crudelt\u00e0, come accadde l'8 settembre 1944, quando vennero fucilati nove uomini sul piazzale della stazione ferroviaria, quale ritorsione per l'uccisione di un tedesco da parte di partigiani nel ristorante della stazione stessa. \nUndici giorni dopo, Crescentino venne prima saccheggiata e poi incendiata dai tedeschi. Trentanove case andarono distrutte e i danni furono stimati in 50 milioni di lire dell'epoca.\nA partire dal secondo dopoguerra, Crescentino vide la sua economia basata sulla tradizionale risicoltura, via via affiancata dallo sviluppo di piccole industrie metalmeccaniche. Negli anni pi\u00f9 recenti, il lavoro si bas\u00f2 principalmente sull'impiego di tecnici presso le vicine centrali nucleari Trino - Fermi 1 e Trino 2, oltre che nell'impianto nucleare EUREX-Enea di Saluggia, quindi sul recente impianto chimico a bioetanolo.\nSimboli.\nLo stemma della Citt\u00e0 di Crescentino \u00e8 stato concesso con decreto del presidente della Repubblica in data 26 luglio 2002.\nOnorificenze.\nCrescentino ottenne il titolo di Citt\u00e0 con regie patenti del 15 giugno 1752.\nMonumenti e luoghi d'interesse.\nSantuario Madonna del Palazzo.\nSituato alla periferia ovest del paese, il nome fu preso da \"Palatium\", un presidio romano lungo l'antica strada ticinese e abitato dagli \"Agamini\", probabilmente una trib\u00f9 originaria di Ghemme. Qui, intorno al IV secolo, sorse la prima Pieve, per volere di Sant'Eusebio di Vercelli, primo Vescovo della Diocesi e dell'intero Piemonte. Si narra che, quest'ultimo, molto devoto alla Madonna Nera, avesse portato dalla Terra Santa, oltre che gli importanti simulacri mariani di Crea (Alessandria), di Oropa (Biella) e di Cagliari, una piccola statua lignea di Madonna (questa per\u00f2 non nera) con Ges\u00f9 Bambino qui, nella appena nata Pieve. Il sito si espanse in un vero e proprio sito religioso in stile romanico, soprattutto nel periodo X-XIII secolo, ma perse poi d'importanza lungo tutto il Basso Medioevo, fino alla completa distruzione dell'impianto originario, dopo l'invasione delle truppe francesi nel vercellese, nel 1544. Dell'antica statuetta lignea mariana portata da Sant'Eusebio inoltre, si persero le tracce, fino al suo ritrovamento, da parte di una sordomuta, presso una fonte poco distante.\nNel 1577 quindi, si decise di costruire una nuova Pieve sulle rovine della precedente, sotto la direzione di Antonio Sosso. La mancanza di fondi tuttavia, non permise l'ampliamento del sito, fino all'anno 1737, quando il rettore don Giuseppe Sagn\u00f2, si prodig\u00f2 per l'erezione di un vero e proprio Santuario. I lavori continuarono incessantemente anche dopo la sua morte (1763). \nFamoso fu lo storico intervento, nel 1776, del muratore Crescentino Serra, nello spostare l'intero campanile di almeno 4 metri pi\u00f9 in l\u00e0, con enormi travi di rovere, poich\u00e9 erroneamente costruito troppo vicino al primitivo sacello.\nB.V. Assunta e Torre Civica.\nIn Piazza Vische \u00e8 presente la chiesa parrocchiale della B.V. Assunta, risalente al titolo comunale del borgo XIII secolo, ma di dimensioni notevolmente minori per via dello spazio occupato dall'antica residenza dei Conti Tizzoni. Quest'ultima, eliminata all'inizio del XVI secolo, permise l'ampliamneto dell'attuale impianto religioso soltanto nel 1548, e completata soltanto nel 1582. La prospiciente Torre Civica, sulla piazza, che svetta a quasi 31 metri d'altezza, \u00e8 il residuo di quel che fu il campanile (XIV secolo) della prima citata residenza Tizzoni, distrutta in un incendio nel 1529, dando vita a numerose leggende postume dei paesani contro i soprusi nobiliari.\nChiesa della Confraternita di San Giuseppe.\nCampanile di probabile inizio XVI secolo, il resto della chiesa fu completato soltanto\nnel 1693-1708. Contiene affreschi attribuiti a Guglielmo Caccia, detto il Moncalvo (inizio XVII secolo), e Carlo Martini (1938), mentre il portale, settecentesco, fu restaurato alla fine del XIX secolo.\nChiesa della Confraternita della Resurrezione.\nChiesa di chiara facciata in barocco con mattoni a vista, fu eretta intorno al 1763-1765, su una gi\u00e0 preesistente Cappella funebre, detta del Suffragio, nella vecchia contrada Pasteri (via Bena), su progetto di scuola vittoniana. Sconsacrata agli inizi del XX secolo, oggi la chiesa \u00e8 in forte degrado e in tentativo di ristrutturazione.\nCastello e Frazione di San Genuario.\nLocalit\u00e0 San Genuario, ora frazione, dista circa 4\u00a0km nord-est dal paese, nacque come abbazia benedettina di San Michele Arcangelo, nell'VIII secolo, poi titolata a \"Gennaro\" o \"Genuario\", uno dei sette santi figli di Santa Felicita (V secolo), cui era molto devoto l'imperatore carolingio Lotario I, che ne don\u00f2 le reliquie nell'843. \nNel XV secolo poi, la frazione pass\u00f2 sotto i conti Tizzoni, che vi costruirono il loro castello. In particolare, la chiesa fu annessa al territorio di Lamporo e, successivamente, al pi\u00f9 vasto Principato di Lucedio. \nGeograficamente, la frazione \u00e8 inserita nelle adiacenti zone paludose della Riserva Naturale Speciale - Zona di Salvaguardia e Parco Naturale del Bosco delle Sorti di Trino Vercellese.\nChiesa e Frazione di San Grisante.\nA circa 3\u00a0km nord dal paese, anticamente nata nel XV secolo come chiesetta campestre dedicata a San Crisante o \"Grisante\" (martire del III secolo), dipendeva da Lamporo, e ne fu distaccata soltanto nel 1694 per annettersi a Crescentino. La frazione ospita altres\u00ec il piccolo cimitero comunale.\nInfrastrutture e trasporti.\nStrade.\nCrescentino \u00e8 servita dalla strada statale 31 del Monferrato.\nFerrovia.\nLa cittadina \u00e8 servita da una stazione di Crescentino posta lungo la ferrovia Chivasso-Alessandria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34305", "revid": "1516566", "url": "https://it.wikipedia.org/wiki?curid=34305", "title": "Crova", "text": "Crova (\"Cr\u00f2va\" in piemontese) \u00e8 un comune italiano di 388 abitanti della provincia di Vercelli in Piemonte.\nStoria.\nSimboli.\nLo stemma del Comune di Crova \u00e8 stato riconosciuto con regio decreto del 24 giugno 1929.\nCultura.\nGli abitanti del paese si chiamano \"Crovatin\" nel dialetto locale, che \u00e8 una variante della lingua piemontese ed \u00e8 ancora molto diffuso. La vita sociale \u00e8 gestita dalla pro-loco comunale. La festa patronale dei santi Pietro e Paolo \u00e8 celebrata la seconda domenica di luglio.\nEconomia.\nLa sua economia si basa principalmente sull'agricoltura; il prodotto principale, tipico di tutto il Vercellese, \u00e8 il riso. Infatti pi\u00f9 del 95% della superficie agraria utilizzabile \u00e8 coltivato con questo cereale.\nSport.\nCalcio.\nL'A.S.C.R. Crova Calcio gioca nel campionato di Serie A del CSI della provincia di Vercelli."}
{"id": "34306", "revid": "1516566", "url": "https://it.wikipedia.org/wiki?curid=34306", "title": "Desana", "text": "Desana (\"Dzan-a\" in piemontese) \u00e8 un comune italiano di abitanti della provincia di Vercelli in Piemonte.Fu sede, dal 1510 al 1693, di una contea, feudo imperiale, governata dalla famiglia Tizzoni.\nStoria.\nSimboli.\nLo stemma del comune di Desana \u00e8 stato concesso, insieme al gonfalone municipale, con decreto del presidente della Repubblica del 9 marzo 1982 e si presenta trinciato d'argento e di rosso con al centro la lettera D, d'oro, che racchiude, in campo azzurro, un castello visto di spigolo, parte della chioma di un albero e un campanile d'argento.\nInfrastrutture e trasporti.\nTra il 1878 e il 1949 Desana fu servita dalla tranvia Vercelli-Trino.\nAttualmente \u00e8 servita dalle linee extraurbane 60, 94 di Atap."}
{"id": "34307", "revid": "1516566", "url": "https://it.wikipedia.org/wiki?curid=34307", "title": "Fontanetto Po", "text": "Fontanetto Po (\"Fontan\u00e9\" in piemontese) \u00e8 un comune italiano di abitanti della provincia di Vercelli in Piemonte, il pi\u00f9 meridionale della provincia.\nStoria.\nSimboli.\nLo stemma e il gonfalone del comune di Fontanetto Po sono stati concessi con decreto del presidente della Repubblica del 26 giugno 2008.\nIl gonfalone municipale \u00e8 un drappo di bianco con la bordatura di azzurro.\nMonumenti e luoghi d'interesse.\nOratorio di San Sebastiano.\nLa piccola chiesa di San Sebastiano fu eretta forse nel IX secolo, funzionando da prima parrocchiale, quando il nucleo abitativo era verosimilmente collocato intorno ad essa. Interventi successivi, in specie quello del XV secolo, hanno portato alla struttura attuale, interessante esempio di architettura romanico- gotica in provincia di Vercelli.\nLa facciata a capanna \u00e8 tripartita da due lesene che incorniciano l'attuale sobria porta di ingresso (che ha sostituito la precedente pi\u00f9 elegante porta di forma ogivale, i cui segni sono ancora visibili).\nCorre tutt'intorno alla chiesa - sulla facciata, sui lati e sul tamburo dell'abside - un grazioso coronamento ad archetti ogivali pensili.\nL'interno, a navata unica, conserva affreschi \u2013 alquanto deteriorati \u2013 realizzati a partire dalla met\u00e0 del XV secolo: essi compongono una variegata \"teoria di santi\" e \"Madonne col Bambino\" che fa pensare a degli \"ex voto\" giustapposti casualmente, piuttosto che ad una decorazione ispirata ad un qualche programma iconografico. L'attribuzione a Domenico della Marca di Ancona della paternit\u00e0 degli affreschi, avvenuta in passato, \u00e8 messa oggi in discussione.\nChiesa parrocchiale di San Martino.\nFu costruita nell'XI secolo ad opera, forse, dell'abate ed architetto Guglielmo da Volpiano, ricordato per la realizzazione dell'abbazia di Fruttuaria nel territorio di San Benigno Canavese. Dell'antica costruzione resta il campanile romanico, alto 56 metri, che segna da lontano il profilo dell'abitato di Fontanetto Po.\nLa chiesa venne ristrutturata nel XVI secolo (sono di quell'epoca le tracce di affreschi esterni sul lato sinistro, ov'era il portale di ingresso) e fu poi ampiamente riedificata sul finire del '700, pur conservando l'antica impronta stilistica fatta di mattoni a vista.\nLa facciata a \"salienti\" palesa la presenza delle tre navate interne aventi diverse altezze.\nLa chiesa conserva numerose opere d'arte. Tra di esse va menzionato innanzi tutto un pregevole crocifisso ligneo datato al 1585, opera dell'intagliatore trinese Giovanni Franco Biaciardi. Pregevoli sono altres\u00ec i secenteschi arredi lignei: gli stalli del coro ed il pulpito realizzato da una bottega di intagliatori biellesi. Una cassapanca posta nel presbiterio \u00e8 ornata da notevoli formelle lignee raffiguranti scene bibliche - opera della stessa bottega biellese - provenienti dalla secentesca macchina d'altare smembrata verso la fine del XVIII secolo per far posto all'altare attuale.\nLa chiesa della Ss. Trinit\u00e0.\nNei pressi della parrocchiale di San Martino si erge la rinascimentale chiesa della Ss. Trinit\u00e0. Fu edificata a partire dal 1488 ad opera della \"Compagnia dell'Immacolata Concezione della Beata Vergine\", una confraternita di \"disciplinati\", devoti alla Ss. Trinit\u00e0, sorta all'inizio del XV secolo.\nAll'interno si trova un pregevole gruppo di dieci statue in terracotta raffiguranti la scena del \"Compianto sul Cristo morto\", poste in una nicchia ricavata sulla parete destra. Dai documenti d'archivio si apprende che il gruppo scultoreo proviene da Sacro Monte di Varallo e fu acquistato dai confratelli fontanettesi della Compagnia nel 1568.\nSulla parete di fondo, dietro l'altare, trova posto un bel retablo seicentesco in legno dorato con una pala raffigurante uno dei soggetti sacri cari alla devozione trinitaria, la \"Incoronazione della Vergine\".\nAltra testimonianza devozionale della Compagnia \u00e8 costituita da una tela posta sulla controfacciata, raffigurante la Trinit\u00e0 secondo il modello iconografico detto del \"Trono della Grazia\"; ai suoi due lati sono dipinte figure di santi e \"disciplinati\" devoti alla Ss. Trinita: questi ultimi indossano saio e cappuccio rossi e tengono in mano i flagelli (da cui il nome di \"Battuti rossi\").\nIl Mulino di San Giovanni.\nNel territorio di Fontanetto, sulla \"Roggia Camera\" sorge uno storico mulino ad acqua risalente al XV secolo. Si tratta del Mulino di San Giovanni, edificato subito dopo lo scavo della roggia nel 1465 per volere di Guglielmo VIII del Monferrato.\nVenne utilizzato dapprima per macinare i cereali; ma gi\u00e0 nel 1699 la roggia era utilizzata per azionare una \"pista da riso\". Tale impiego si consolid\u00f2 nel tempo, con lo sviluppo della cultura del riso.\nOggi il Mulino di San Giovanni (noto anche come \"Riseria Gardano\") \u00e8 parte dell'\u201dEcomuseo delle Terre d'Acqua\u201d sorto per iniziativa della Provincia di Vercelli. Si possono vedere ancora funzionanti gli ingranaggi mossi dalla turbina idraulica nelle imponenti strutture lignee, e seguire le varie fasi di sbramatura, sbiancatura e brillantatura del riso.\nAmministrazione.\nGemellaggi.\nIl comune di Fontanetto Po \u00e8 gemellato con l'insieme dei 17 comuni del cantone francese di Verteillac, nel dipartimento della Dordogna in Aquitania."}
{"id": "34308", "revid": "1516566", "url": "https://it.wikipedia.org/wiki?curid=34308", "title": "Formigliana", "text": "Formigliana (\"Formijan-a\" in piemontese) \u00e8 un comune italiano di 487 abitanti della provincia di Vercelli in Piemonte.\nStoria.\nIl nome di Formigliana appare in un documentato del 882 con cui l'imperatore Carlo il Grosso lo dona, con altre terre, alla Chiesa di Vercelli. Tale concessione fu in seguito confermata da Ottone III nel 999 e nel 1000. Insieme a Collobiano fu feudo fin dal 1170 della famiglia Avogadro.\nSimboli.\nIl fasciato d'oro e di rosso \u00e8 il blasone della famiglia Avogadro.\nInfrastrutture e trasporti.\nTra il 1890 e il 1933 Formigliana fu servito dalla tranvia Vercelli-Biella."}
{"id": "34311", "revid": "104458", "url": "https://it.wikipedia.org/wiki?curid=34311", "title": "Tombouctou", "text": ""}
{"id": "34312", "revid": "104485", "url": "https://it.wikipedia.org/wiki?curid=34312", "title": "Interazione debole", "text": "In fisica l'interazione debole (chiamata anche per ragioni storiche forza debole o forza nucleare debole) \u00e8 una delle quattro interazioni fondamentali. \u00c8 il meccanismo dei decadimenti radioattivi degli atomi.\nL'interazione debole agisce tra leptoni e quark (interazioni semileptoniche), tra soli leptoni (interazioni leptoniche) e tra soli quark (interazioni non leptoniche) attraverso lo scambio dei bosoni W e Z, bosoni vettoriali dotati di massa. \u00c8 la sola interazione che interviene sui neutrini, i quali non posseggono n\u00e9 carica elettrica, n\u00e9 di colore, e hanno massa tanto piccola che la gravit\u00e0 \u00e8 trascurabile.\nA determinati livelli di energia l'interazione debole \u00e8 unificata a quella elettromagnetica in un'unica interazione detta interazione elettrodebole.\nPropriet\u00e0.\nL'interazione debole \u00e8 l'unica a provocare un cambiamento nella carica di sapore delle particelle coinvolte, ed \u00e8 anche l'unica a violare la simmetria di parit\u00e0 P (in quanto agisce sulle sole particelle levogire), la simmetria di carica C e anche il loro prodotto, ovvero la simmetria CP.\nPoich\u00e9 \u00e8 mediata da bosoni di gauge particolarmente massivi, l'interazione debole ha un raggio dell'interazione molto ridotto e dunque \u00e8 caratterizzata da decadimenti molto lenti.\nProprio a causa della grande massa di W e Z (circa 80 e 90 GeV/c\u00b2), la vita media di questi bosoni \u00e8 di circa 3 \u00d7 10\u221224 secondi. Questo aspetto limita considerevolmente il raggio d'azione dell'interazione debole, che risulta cos\u00ec di pi\u00f9 o meno 10\u221218 metri, circa mille volte pi\u00f9 piccolo del diametro del nucleo atomico.\nLa debole intensit\u00e0 dell'interazione debole fa s\u00ec che i decadimenti in cui \u00e8 coinvolta siano pi\u00f9 lenti di quelli elettromagnetici (che hanno tempi tipici di decadimento dell'ordine di 10\u221216 secondi) o di quelli relativi all'interazione forte (con tempi di decadimento dell'ordine di 10\u221223 secondi).\nAd esempio, un pione neutro decade elettromagneticamente in due fotoni in 10\u221216 secondi, mentre un pione carico subisce un decadimento debole in 10\u22128 secondi, un tempo cento milioni di volte pi\u00f9 lungo.\nPerci\u00f2, sebbene tutti gli adroni e i leptoni sperimentino l'interazione debole e dunque possano decadere debolmente, spesso seguono i pi\u00f9 rapidi decadimenti di tipo forte o elettromagnetico. Questo per\u00f2 non pu\u00f2 accadere ad esempio per il gi\u00e0 citato pione carico che, essendo il pi\u00f9 leggero tra gli adroni, non pu\u00f2 avere un decadimento non-leptonico e, per la conservazione della carica elettrica, non pu\u00f2 decadere in due fotoni come la sua controparte neutra. \nIn questo modo si spiega anche la lunga vita media di un neutrone libero (circa 15 minuti): esso decade in protone, elettrone e antineutrino elettronico. Invece il decadimento di un protone libero in neutrone, positrone e neutrino elettronico \u00e8 proibito da ragioni di massa.\nAnalizzando dal punto di vista dei quark il decadimento del neutrone, si vede come questo comporti un cambiamento di sapore tra i quark coinvolti.\nIl neutrone contiene un quark di sapore up e due di sapore down, mentre il protone contiene due quark up e un quark down. Perci\u00f2 quando un neutrone decade in un protone, uno dei suoi quark down cambia sapore e diventa un quark up. N\u00e9 la forza nucleare forte, n\u00e9 l'elettromagnetismo consentono il cambiamento di sapore, cos\u00ec questo evento \u00e8 regolato dal decadimento debole. In questo processo, un quark down del neutrone decade in un quark up attraverso l'emissione di un bosone W-, che decade a sua volta, poco dopo, in un elettrone ad alta energia e in un antineutrino elettronico. \u00c8 ci\u00f2 che si chiama decadimento beta negativo.\nTipi di interazione.\nCi sono due tipi di interazione deboli (chiamati, nel linguaggio del modello standard, vertici). Il primo tipo \u00e8 chiamato \"interazione a corrente carica\" perch\u00e9 \u00e8 mediata da particelle dotate di carica elettrica (i bosoni e ). Essa \u00e8 responsabile del decadimento beta. Il secondo tipo \u00e8 chiamato \"interazione a corrente neutra\" perch\u00e9 \u00e8 mediata da una particella neutra il bosone\u00a0. \u00c8 responsabile per la (rara) deflessione dei neutrini. I due tipi di interazione seguono regole di selezione differenti.\nInterazione a corrente carica.\nIn un tipo di interazione a corrente carica, un leptone carico (ad esempio un elettrone o un muone, aventi una carica di \u22121) possono assorbire un bosone\u00a0 (una particella con carica +1) e possono pertanto convertirsi nel corrispondente neutrino (con carica 0), dove il tipo (\"sapore\") di neutrino (elettronico, muonico o tauonico) dipende dal tipo di leptone nell'interazione, ad esempio:\nSimilmente, un quark di tipo down (\"d,\" con carica \u2212) pu\u00f2 essere convertito in un quark di tipo up (\"u\", con carica +), emettendo un bosone\u00a0 o assorbendo un bosone\u00a0. Pi\u00f9 precisamente, il quark di tipo down diventa una sovrapposizione di quark di tipo up: questo vuol dire che ha una probabilit\u00e0 di diventare uno qualsiasi dei tre quark di tipo up, con le probabilit\u00e0 determinate dalla matrice CKM. Al contrario, un quark di tipo up pu\u00f2 emettere un bosone\u00a0, o assorbire un bosone , e pertanto essere convertito in un quark di tipo down, per esempio:\nI bosoni\u00a0W sono instabili, con una vita media molto breve, quindi decadranno rapidamente. Per esempio:\nI bosoni\u00a0W possono decadere, con probabilit\u00e0 variabili, anche in altri prodotti.\nNel cosiddetto decadimento beta di un neutrone (in figura), un quark down all'interno del neutrone emette un bosone virtuale e si converte in un quark up, provocando la conversione del neutrone in un protone. A causa dell'energia coinvolta nel processo (ovvero la differenza di massa tra il quark down e il quark up), il bosone pu\u00f2 convertirsi solamente in un elettrone e in un antineutrino elettronico. A livello dei quark il processo pu\u00f2 essere rappresentato come segue:\nInterazione a corrente neutra.\nNelle interazione a corrente (debole) neutra, un quark o un leptone (ad esempio, un elettrone o un muone) emette o assorbe un bosone Z neutro. Per esempio:\nCome i bosoni\u00a0, anche il bosone\u00a0 decade rapidamente, ad esempio:\nA differenza dell'interazione a corrente carica, le cui regole di selezione sono strettamente limitate dalla chiralit\u00e0, dalla carica elettrica, e dall'isospin debole /, l'interazione a corrente neutra portata dallo pu\u00f2 causare la deflessione di due fermioni qualunque del modello standard: sia particelle, sia antiparticelle, con qualsiasi carica elettrica, e con qualsiasi chiralit\u00e0, anche se la forza dell'interazione varia.\nLa teoria debole.\nLa spiegazione del decadimento beta nucleare data da Fermi nel 1933 \u00e8 stato il prototipo dell'interazione debole. In analogia con l'interazione elettromagnetica, Fermi descrive il processo debole come un'interazione puntiforme di quattro fermioni, con costante di accoppiamento formula_7, detta \"costante di Fermi\". Le transizioni delle particelle sono descritte in termini di correnti vettoriali, proprio come per l'elettromagnetismo, con la differenza che nel caso debole esse hanno una variazione di carica elettrica. La necessit\u00e0 di avere una teoria che fosse rinormalizzabile e la scoperta della violazione della parit\u00e0 portarono alcune modifiche alla teoria.\nLa costante di Fermi.\nLa costante di accoppiamento formula_7 non \u00e8 adimensionale (come formula_9 nel caso elettromagnetico), ma ha le dimensioni di [energia]\u22122. Ci\u00f2 fa s\u00ec che la teoria debole non sia rinormalizzabile. La situazione si pu\u00f2 risolvere postulando che le interazioni deboli siano dovute all'emissione e all'assorbimento di bosoni vettori, come avviene col fotone nell'elettromagnetismo. \nIn questo modo, l'interazione \u00e8 proporzionale a:\ndove formula_11 \u00e8 la \"vera\" costante di accoppiamento debole, adimensionale, formula_12 \u00e8 la massa del bosone vettore e formula_13 \u00e8 il momento da esso trasportato.\nPerci\u00f2, nel caso in cui\n(come per il decadimento beta), si ha un'interazione puntuale, con costante di accoppiamento proporzionale alla formula_7 di Fermi:\nCi\u00f2 mostra anche come l'interazione debole non sia debole perch\u00e9 \u00e8 debole la costante di accoppiamento formula_11, ma perch\u00e9 formula_12 \u00e8 molto grande. Se infatti formula_11 fosse dell'ordine di formula_9, allora a energie dell'ordine di formula_12 e oltre, l'interazione debole ed elettromagnetica avrebbero la stessa intensit\u00e0.\nViolazione della simmetria P e C.\nSi \u00e8 a lungo pensato che le leggi della natura rimanessero le stesse sotto l'azione di quella che oggi \u00e8 chiamata simmetria P, la quale consiste nell'invertire tutti gli assi spaziali (detto pi\u00f9 banalmente, consiste nell'invertire la destra con la sinistra e viceversa). Si credeva che questa fosse una legge universale e dagli esperimenti risultava che le leggi della gravit\u00e0 e dell'elettromagnetismo la rispettassero: infatti, se di un apparato sperimentale che produce un determinato risultato si costruisce una copia identica, ma speculare, quest'ultima dovrebbe fornire lo stesso risultato del primo apparato.\nNel 1956, Yang e Lee proposero che l'interazione debole potesse violare questa simmetria.\nLee e Yang avanzarono questa ipotesi per spiegare il cosiddetto \"puzzle formula_22\": negli anni Cinquanta, erano state identificate due particelle (formula_23 e formula_24, appunto) con identica massa, ma con due modi di decadimento semi-leptonici in stati finali di opposta parit\u00e0. Il dubbio era se le due particelle fossero veramente distinte oppure la medesima. Lee e Yang sostennero (correttamente) la seconda ipotesi, per la quale si aveva una sola particella che decadeva violando la parit\u00e0, poi identificata con il kaone carico.\nLa conferma a questa ipotesi giunse nel 1957, dall'esperimento di Wu e dei suoi collaboratori, facendo vincere, quello stesso anno, a Yang e Lee il premio Nobel per la fisica. \nDagli esperimenti della Wu, emerge come solo neutrini sinistrorsi e antineutrini destrorsi siano coinvolti nell'interazione debole. L'assenza di antineutrini sinistrorsi e neutrini destrorsi \u00e8 una chiara violazione della parit\u00e0. Ma anche la coniugazione di carica risulta violata, poich\u00e9 essa dovrebbe trasformare un neutrino sinistrorso in un antineutrino sinistrorso, il quale per\u00f2 non \u00e8 soggetto all'interazione debole.\nNel 1957, Marshak e Sudarshan e, poco dopo, Feynman e Gell-Mann proposero la lagrangiana formula_25 per includere la violazione di parit\u00e0: in questa teoria, l'interazione debole agisce solo sulle particelle sinistrorse e sulle corrispondenti antiparticelle destrorse, grazie all'applicazione di un'operazione di sottrazione tra un vettore e un vettore assiale o sinistrorso.\nPer fermioni privi di massa, le interazioni formula_25 conservano l'elicit\u00e0, perci\u00f2, nei processi che producono coppie di leptoni, essi emergono con elicit\u00e0 opposte. Invece, fermioni massivi non sono prodotti in stati puri di elicit\u00e0, ma comunque gli esperimenti mostrano come elicit\u00e0 opposte siano favorite, uno su tutti il decadimento del pione carico, per il quale il canale\n\u00e8 soppresso rispetto a:\nL'universalit\u00e0 debole.\nStudiando i decadimenti dei leptoni carichi, si \u00e8 concluso che la costante di accoppiamento al bosone W \u00e8 la medesima per tutti i sapori leptonici; successivi esperimenti hanno permesso di estendere l'universalit\u00e0 anche all'accoppiamento col bosone Z.\nLa teoria di Cabibbo e la violazione di CP.\nTuttavia, la costante di accoppiamento risulta lievemente diversa se calcolata a partire dal decadimento beta o da altri decadimenti che coinvolgono adroni. Un altro fatto inspiegato dell'interazione debole era la soppressione di decadimenti con variazione di stranezza, rispetto a quelli a stranezza costante.\nLa soluzione a entrambe le problematiche viene dalla teoria di Cabibbo.\nSecondo questa teoria, i quark formula_29 ed formula_30 che partecipano all'interazione debole non sono da considerarsi puri stati di sapore, ma sono invece ruotati di un angolo di mixing, detto angolo di Cabibbo formula_31. Quindi i quark (all'epoca noti) che partecipano all'interazione debole sono raggruppati nel doppietto:\nDunque, la costante di accoppiamento \u00e8 la stessa per quark e leptoni, solo che per alcuni decadimenti (quelli senza variazione di stranezza) l'accoppiamento effettivo sar\u00e0 formula_33, mentre, per le transizioni con variazione di stranezza l'accoppiamento sar\u00e0 formula_34.\nIl modello di Cabibbo prevede anche l'esistenza di processi di corrente neutra con cambiamento di sapore, tuttavia mai osservati. Per spiegare la soppressione di questo tipo di transizioni, Glashow, Iliopoulos e Maiani propongono nel 1970 il cosiddetto \"meccanismo GIM\", che comporta una modifica dei doppietti dovuta all'introduzione teorica di un nuovo quark, il c, che sar\u00e0 individuato sperimentalmente solo 4 anni dopo.\nL'estensione della teoria di Cabibbo a tre famiglie di quark si deve a Kobayashi e Maskawa. Nel 1973, introducono la cosiddetta matrice CKM, i cui elementi descrivono come gli stati di quark liberi si \"mescolino\" (mixing) negli stati di sapore.\nPer tre famiglie di quark, la matrice CKM \u00e8 composta da 9 elementi, rappresentabili con quattro parametri: 3 angoli reali e una fase complessa, la quale introduce la possibilit\u00e0 di una violazione della simmetria temporale da parte dell'interazione debole. Per il teorema di conservazione CPT, ci\u00f2 implica che la teoria debole per tre (o pi\u00f9) famiglie di quark ammette la violazione del prodotto CP.\nQuesto permette di includere nella teoria le osservazioni effettuate nel 1964 da Cronin e Fitch sul decadimento dei kaoni neutri, ciascuno dei quali pu\u00f2 decadere in stati finali con CP-parit\u00e0 opposta. Gli effetti di questa violazione sono minori rispetto a quelli della sola simmetria P e valsero ai due fisici il premio Nobel nel 1980.\nLa scoperta del quark b nel 1977 conferma l'esistenza della terza famiglia di quark, che sar\u00e0 completata solo nel 1995, con l'identificazione del quark t.\nLa teoria elettrodebole.\nIl Modello Standard descrive la forza elettromagnetica e l'interazione debole come due aspetti di una medesima forza, l'interazione elettrodebole, la cui descrizione teorica \u00e8 stata formulata intorno al 1968 da Glashow, Salam e Weinberg, i quali ricevettero per tale lavoro il premio Nobel per la fisica nel 1979.\nSecondo la teoria elettrodebole, ad energie molto alte, verificatesi per pochi istanti dopo il Big Bang, l'universo possiede quattro campi vettoriali relativi a un'unica forza elettrodebole, espressi da quattro bosoni di gauge privi di massa, e un campo scalare detto campo di Higgs. Al di sotto di un certo livello di energia, il meccanismo di Higgs determina per il campo di Higgs una rottura spontanea della simmetria, che produce tre bosoni di Goldstone, i quali vengono assimilati da tre dei quattro campi elettrodeboli, fornendo loro la massa. I tre campi massivi diventano i bosoni W e Z dell'interazione debole, mentre il quarto conserva le caratteristiche iniziali ancora presenti nell'universo attuale, ed \u00e8 il campo privo di massa del fotone responsabile dell'elettromagnetismo.\nLa teoria funziona molto bene e ha permesso la formulazione di predizioni che si sono poi dimostrate vere: una di queste \u00e8 la stima della massa del bosone Z. La predizione pi\u00f9 attesa e ormai verificata \u00e8 quella relativa all'esistenza del bosone di Higgs, che rappresentava uno degli scopi per cui il Large Hadron Collider del CERN \u00e8 stato costruito."}
{"id": "34314", "revid": "1982", "url": "https://it.wikipedia.org/wiki?curid=34314", "title": "Glossario sulle funzioni speciali", "text": ""}
{"id": "34315", "revid": "251304", "url": "https://it.wikipedia.org/wiki?curid=34315", "title": "Architetto", "text": "L'Architetto (abbreviato \"arch.\") \u00e8 la figura professionale esperta della progettazione urbanistica, edilizia e architettonica, del restauro dei monumenti, della progettazione del paesaggio, dell'allestimento, dell'estimo immobiliare e del disegno. \u00c8 storicamente tra gli attori principali della trasformazione dell'ambiente costruito. Gli architetti trovano impiego non solo nel campo dell'edilizia, ma anche in settori pi\u00f9 o meno affini alla progettazione architettonica, come design, ergonomia e grafica informatica.\nIl termine deriva dal greco \u1f00\u03c1\u03c7\u03b9\u03c4\u03ad\u03ba\u03c4\u03c9\u03bd (\"arkhitekton\"), parola composta da \"arkhi\" (capo), particella prepositiva che serve a denotare \"superiorit\u00e0\", autorit\u00e0, ma soprattutto pensiero, ossia responsabilit\u00e0 e consapevolezza di colui che si accinge a costruire, e \"t\u00e9kton\" particella che riguarda l'azione, l'operativit\u00e0 (tecnico, ingegnere). Dal termine \"architetto\" \u00e8 derivato quello di \"architettura\", non il contrario.\nMalgrado quello di \"architetto\" sia un termine specifico riferito a un professionista laureato e abilitato, il termine \u00e8 spesso usato in un senso pi\u00f9 generico per definire chi viene incaricato di progettare l'edificazione (o demolizione) di un ambiente attraverso gli strumenti della ragione (per esempio alcuni ideatori di software o i designer talvolta chiamano se stessi architetti).\nIl titolo di architetto \u00e8 tutelato dalla legge, in Italia come in molti altri Paesi europei, ed \u00e8 pertanto illecito fregiarsi di tale titolo senza possederne le caratteristiche legali quali titolo accademico, abilitazione professionale e iscrizione all'ordine professionale.\nStoria.\nIl fenomeno architettonico \u00e8 stato sempre presente nella cultura dell'uomo, acquistando caratteristiche, definizioni, funzioni, aspetti spaziali e costruttivi spesso differenti o addirittura contrastanti da civilt\u00e0 a civilt\u00e0 o da epoca ad epoca; fornire pertanto una definizione universale di architettura e del compito dell'architetto risulta non facile.&lt;ref name=\"http://www.sapere.it/enciclopedia/architettura.html\"&gt;architettura - Sapere.it&lt;/ref&gt;\nDa che l'uomo acquis\u00ec capacit\u00e0 cognitive tali da potersi organizzare in civilt\u00e0, l'architettura \u00e8 sempre esistita. L'architettura \u00e8 nata anzitutto per soddisfare le necessit\u00e0 biologiche dell'uomo quali la protezione dagli agenti atmosferici, e proprio per questo \u00e8 tra le discipline maggiormente presenti in tutte le civilt\u00e0. Solo in un secondo momento, con lo sviluppo della divisione del lavoro nella societ\u00e0, alla funzione primaria vennero aggiunte funzioni secondarie in numero sempre crescente. Con la comparsa di caratteri estetici si ebbe la nascita dell'architettura anche come arte visiva, dotata per\u00f2 di proprie caratteristiche peculiari. Sarebbe riduttivo anche parlare di valori estetici in quanto una buona architettura \u00e8 spesso frutto di valori etici e di uno studio con approccio quasi scientifico sul modo di operare.\nIl termine architetto, derivato nelle lingue occidentali dal latino, \u00e8 di origine greca: (pronuncia \"archit\u00e9kt\u014dn\"), parola composta dai termini \u1f00\u03c1\u03c7\u03ae (arch\u00e9) e \u03c4\u03ad\u03ba\u03c4\u03c9\u03bd (t\u00e9cton) che significa \"ingegnere\", \"capo costruttore\", \"primo artefice\" o proprio \"architetto\".\nIl primo termine, \u1f00\u03c1\u03c7\u03b7\u00a0\u2013 connesso con \u1f00\u03c1\u03c7\u03b5\u03b9\u03bd (\u00e1rchein), \u201cprincipiare\u201d, \u201ccomandare\u201d \u2013, esprime in greco antico il significato di \"impresa\", \"partenza\", \"origine\", \"fondazione\" o \"guida\". Introdotto da Anassimandro, \u1f00\u03c1\u03c7\u03b7 trova nella \"Metafisica\" di Aristotele (V, 1, 1012b-1013a) la sua prima completa definizione, conservatasi fino alla modernit\u00e0. Aristotele distingue almeno sei accezioni del termine, riconducibili ai due significati principali di \u1f00\u03c1\u03c7\u03b7, ossia primo per importanza o primo in ordine temporale. Quando primato valoriale e primato temporale coincidono, \u1f00\u03c1\u03c7\u03b7 esprime la divinit\u00e0: Dio come massimo valore e causa prima di tutte le cose.\nIl secondo termine, \u03c4\u03ad\u03ba\u03c4\u03c9\u03bd (t\u00e9cton), richiama diversi significati, tra i quali \"inventare\", \"creare\", \"plasmare\", \"costruire\": il fare tecnico ma anche l'arte, il fare manuale ma anche l'artigianato.\nL'unione dei due termini in \u1f00\u03c1\u03c7\u03b9\u03c4\u03ad\u03ba\u03c4\u03c9\u03bd viene introdotta da Erodoto, \"Storie\" (III, 60, 4), e vuole indicare chi provveda a dar norma razionale alla costruzione di alcunch\u00e9. Il riferimento all'edilizia o all'abitazione non \u00e8 affatto esplicito; anzi, l'\u1f00\u03c1\u03c7\u03b9\u03c4\u03ad\u03ba\u03c4\u03c9\u03bd originariamente si occupa di quanto \u00e8 \"costruibile\" in generale. Questa interpretazione \u00e8 sancita dal romano Vitruvio, autore del primo vero trattato in cui viene data una prima definizione della disciplina e si delinea la figura dell'architetto e delle sue conoscenze, il quale definisce l'architettura come attivit\u00e0 che \"nascitur ex fabrica et ratiocinatione\", cio\u00e8 dalla capacit\u00e0 fabbricativa congiunta alla consapevolezza teorica.\nEtimologicamente, il termine architetto deriva dalla parola arch\u00e8, nozione filosofica che indica il principio unico di tutte le cose.\nAspetti professionali.\nGli architetti sono dei professionisti, come lo sono medici, avvocati, ingegneri, agronomi, farmacisti e commercialisti, in quanto \u00e8 loro richiesto un percorso formativo specifico e una precisa abilitazione professionale (esame di stato o di abilitazione). I requisiti per l'ingresso alla professione possono variare notevolmente a seconda della nazione in cui operano.\nLa professione in Italia.\nPer accedere alla professione di architetto (Arch.) in Italia sono richieste:\nL'Ordine degli Architetti - che a seguito di una recente riforma raccoglie anche i pianificatori (urbanisti), i paesaggisti e i conservatori dei beni architettonici e ambientali, \u00e8 il supremo organo di tutela professionale, ed \u00e8 organizzato su base provinciale (in base al luogo di residenza dell'architetto) e ultimamente con norma europea che equipara il Domicilio professionale alla residenza. All'interno dell'ordine vi sono attualmente diverse classi e categorie, a seconda della specifica abilitazione, come previsto dall'Albo Unico CNAPPC.\nLa legge italiana riconosce ai laureati in architettura prerogative equivalenti agli ingegneri civili o edili con possibilit\u00e0 di iscriversi regolarmente al medesimo ordine dopo superamento esami di stato. Rimane campo esclusivo dell'architetto l'intervento su manufatti storico-architettonici vincolati dalla legislazione specifica.\nAltri professionisti del settore edilizio sono il \"geometra\" e il \"perito industriale\" specializzato in edilizia (perito edile); tali figure professionali hanno limitazioni quantitative rispetto ad architetti ed ingegneri a seguito di un diverso e pi\u00f9 breve percorso di studi, finalizzato all'apprendimento di aspetti basilari e complementari del lavoro nell'edilizia, nell'estimo, nella topografia e nella progettazione di modeste costruzioni civili.\nTitolo di dottore in architettura.\nCon la modifica dell'ordinamento relativo al percorso di studi, attualmente l'attribuzione del titolo di \"Dottore Magistrale in architettura\" \u00e8 oggetto di non poche discussioni (cfr. voce dottore). Il titolo di \"dottore\" ha comunque valore legale per tutti coloro che hanno conseguito (o conseguiranno) la laurea seguendo l'ordinamento antecedente il Decreto ministeriale 509/1999 (ovvero gli studenti e i laureati secondo il \"vecchio ordinamento\").\nRiconoscimenti.\nIl riconoscimento pi\u00f9 prestigioso per un architetto a livello mondiale \u00e8 considerato il Premio Pritzker, che si pu\u00f2 considerare l'equivalente del Nobel. Molto importante anche il \"Premium Imperiale\" conferito dall'Imperatore del Giappone. Altri riconoscimenti sono conferiti dall'American Institute of Architects e dal Royal Institute of British Architects (RIBA).\nL'architetto navale.\nAl contrario di quanto si possa pensare, l'architetto navale non \u00e8 un laureato in architettura, bens\u00ec un ingegnere navale che opera nel campo dell'architettura navale, ossia quella branca dell'ingegneria navale che si occupa della progettazione delle forme di carena e dello studio delle caratteristiche idrostatiche, idrodinamiche, di tenuta al mare e di manovrabilit\u00e0 della nave.\nIn tale ambito scientifico, ci si riferisce spesso al comune architetto come \"architetto civile\" per distinguerlo da quello navale."}
{"id": "34317", "revid": "1226", "url": "https://it.wikipedia.org/wiki?curid=34317", "title": "Antonio Gaud\u00ed", "text": ""}
{"id": "34318", "revid": "112087740", "url": "https://it.wikipedia.org/wiki?curid=34318", "title": "Russia nella prima guerra mondiale", "text": "L'Impero russo entr\u00f2 in guerra fin dall'inizio del primo conflitto mondiale; dopo aver preso le prime misure di mobilitazione contro l'Austria-Ungheria (6.000.000 di uomini) il 28 luglio e contro la Germania il 30 luglio, l'impero ricevette la dichiarazione di guerra tedesca il 1\u00ba agosto 1914. Per i successivi tre anni e mezzo la Russia imperiale, alleata delle altre potenze della Triplice Intesa, combatt\u00e9 strenuamente sul fronte orientale contro la massa dell'esercito austro-ungarico e una parte rilevante dell'esercito tedesco; inoltre sul fronte caucasico dovette anche combattere contro il grosso dell'esercito turco.\nL'entit\u00e0 della sua popolazione permise alla Russia di mettere in campo un numero di soldati notevolmente pi\u00f9 grande di quello a disposizione di Germania e Austria-Ungheria insieme, ma a causa dell'insufficiente sviluppo industriale e delle carenze organizzative i suoi soldati soffrirono grandemente per la mancanza di adeguati rifornimenti e armamenti. In molti casi peraltro l'esercito russo, costituito da soldati coraggiosi e resistenti, inflisse pesanti sconfitte all'esercito austro-ungarico e in alcune occasioni mise in forte difficolt\u00e0 anche l'esercito tedesco; tuttavia alla fine l'esercito, indebolito dalle perdite e dalle carenze materiali e minato dalle istanze rivoluzionarie, non fu pi\u00f9 in grado di continuare la guerra nel 1917.\nAncor prima della disgregazione dell'esercito, era crollato l'Impero zarista dopo la Rivoluzione di febbraio 1917 che sembr\u00f2 preludere ad un'evoluzione democratica della Russia. La stanchezza della guerra, l'incapacit\u00e0 dei nuovi capi politici, la crescente dissoluzione dell'autorit\u00e0, il disastro economico, favorirono invece un'evoluzione radicale con la successiva Rivoluzione d'ottobre e l'ascesa al potere del partito bolscevico che decise l'uscita dalla guerra e intavol\u00f2 trattative con la Germania a Brest-Litovsk conclusesi con un duro trattato di pace che temporaneamente sembr\u00f2 indebolire irreversibilmente la potenza russa e decretare il predominio germanico. L'evoluzione generale della Prima guerra mondiale e della successiva Guerra civile russa in realt\u00e0 cambiarono ancora una volta la situazione consolidando uno Stato Socialista, la futura Unione Sovietica, su gran parte dei territori del vecchio Impero zarista.\nLa politica estera russa e lo scoppio della guerra europea.\nL'inattesa e umiliante sconfitta nella guerra contro il Giappone nel 1905 e il successivo sviluppo rivoluzionario avevano provocato un grave indebolimento della struttura autocratica dell'Impero zarista e una rilevante perdita di influenza internazionale e di potenza militare, tradizionale punto di forza e coesione del regime. L'ondata rivoluzionaria era stata controllata con molte difficolt\u00e0 e solo per mezzo di concessioni ai partiti liberal-conservatori, mentre sul piano internazionale venne ritenuto indispensabile dal nuovo primo ministro P\u00ebtr Arkad'evi\u010d Stolypin un periodo di prudente politica di alleanze, rinunciando alle pretese espansionistiche in Estremo Oriente e concentrando l'interesse diplomatico sull'Europa e il Vicino Oriente.\nObiettivi fondamentali della politica estera russa quindi divennero: il sostegno agli stati balcanici per salvaguardarne la loro indipendenza e accrescernere la solidit\u00e0 in opposizione all'Impero austro-ungarico e all'Impero Ottomano; l'opposizione al percepito espansionismo tedesco verso il Medio Oriente e alle sue pretese egemoniche sui vasti territori turchi. Sulla base di questi due indirizzi principali, divenne quindi evidente come fossero le due grandi potenze germaniche i pi\u00f9 pericolosi ostacoli al coronamento degli obiettivi di potenza dell'Impero russo. In realt\u00e0 non mancavano tra le correnti politiche pi\u00f9 reazionarie e in vasti settori dell'aristocrazia, principalmente di origine tedesco-baltica, forti pressioni per un riavvicinamento alla Germania; una svolta politica di questo tipo divenne per\u00f2 irrealizzabile anche per motivi economici. L'alleanza con la Francia, stipulata fin dal 1891 con la conclusione della Duplice Intesa, era strategica: le grandi risorse finanziarie fornite dall'alleato occidentale erano essenziali per i programmi di sviluppo economico e di ripresa militare della Russia.\nNel 1907 il ministro degli Esteri Aleksandr Petrovi\u010d Izvol'skij decise di rinunciare ai vasti programmi di espansione asiatici da molti decenni pianificati dai governanti russi; venne concluso un accordo con la Gran Bretagna che delimitava per la prima volta amichevolemente le rispettive sfere di influenza in Asia. La Persia venne divisa in un nord sotto controllo russo e un sud sotto controllo britannico; l'Impero rinunci\u00f2 a ostacolare il predominio britannico in Afghanistan e India. Non fu possibile ottenere grandi risultati sul cruciale problema degli Stretti del Bosforo, i britannici ventilarono la possibilit\u00e0 di una revisione dei trattati che impedivano il passaggio attraverso gli stretti della flotta da guerra russa. La Russia fece quindi importanti rinunce ma attraverso la conclusione dell'accordo con la Gran Bretagna, che a sua volta aveva stipulato nel 1904 un trattato di amicizia con la Francia, sembr\u00f2 delinearsi una possibile alleanza tra tre grandi potenze in grado di contenere l'espansionismo germanico.\nNonostante il miglioramento della sua situazione diplomatica generale, l'Impero russo non fu tuttavia in grado di contrastare con efficacia le manovre dell'Austria-Ungheria nella cruciale area balcanica; le polemiche per la cosiddetta ferrovia del Sangiaccato e poi nel 1908-1909 la grave crisi della Bosnia dimostrarono la debolezza della Russia. La crisi bosniaca termin\u00f2, dopo un minaccioso intervento tedesco, con l'annessione della regione all'Impero austro-ungarico. Izvol'skij venne sostituito al ministero degli Esteri da Sergej Dmitrievi\u010d Sazonov che tent\u00f2 di organizzare un nuovo sistema di alleanze balcaniche in funzione anti-ottomana e anti-asburgica. La prima e la seconda guerra balcanica non terminarono tuttavia con un grande successo per la Russia; le piccole potenze balcaniche si dimostrarono turbolente e divise da ambizioni territoriali contrastanti. Le correnti panslaviste dell'Impero rimasero deluse dalla scarsa energia dimostrata dalla Russia nella crisi. La seconda guerra nel 1913 termin\u00f2 con la vittoria della Serbia che divenne la sola alleata solida della Russia nella regione e la grande minaccia per l'Impero Austro-ungarico.\nUn grave conflitto sorse subito dopo con la Germania a causa della crescente influenza tedesca sull'Impero ottomano; i russi contestarono duramente la nomina del generale Otto Liman von Sanders al comando delle forze turche a Costantinopoli che sembrava preludere al predominio sugli stretti da parte della Germania. Dopo un aspro conflitto tra le due potenze, fu raggiunto un accordo parzialmente favorevole alla Russia; in questa fase per la prima volta venne evocata la possibilit\u00e0 di una guerra per salvaguardare gli interessi russi sul Bosforo. Nella importante riunione ministeriale del febbraio 1914 vennero discusse le varie opzioni politico-militari. Si convenne alla fine che solo con una guerra la Russia avrebbe potuto prendere possesso degli stretti ma si concord\u00f2 tra i vari ministri che l'impero non era ancora pronto a combattere un grande conflitto europeo. Dopo pochi mesi invece la temuta guerra tra le grandi potenze europea sarebbe scoppiata a causa di nuovi conflitti sorti nell'area balcanica tra l'Impero Austro-Ungarico e la Serbia, accusata dalla potenza asburgica di avere sostenuto i gruppi terroristici panslavisti che il 28 giugno 1914 assassinaro a Sarajevo l'arciduca Francesco Ferdinando.\nLa decisione austro-ungarica di infliggere una punizione militare decisiva alla Serbia e ridimensionare l'influenza russa sui Balcani, provoc\u00f2 infatti la violenta reazione dell'Impero; Sazonov, pressato dalle correnti scioviniste e panslaviste, minacci\u00f2 contromisure militari e afferm\u00f2 che l'umiliazione della Serbia non sarebbe stata tollerata, la Francia sostenne subito la Russia. La situazione degrad\u00f2 in modo incontrollabile soprattutto a causa della volont\u00e0 della Germania di appoggiare incondizionatamente l'Impero austro-ungarico per imporre una prova di forza per indebolire la Russia e disgregare la Duplice Intesa, contando erroneamente sulla neutralit\u00e0 britannica. In pochi giorni, a partire dall\"'ultimatum\" austriaco alla Serbia del 23 luglio 1914 e dalla successiva dichiarazione di guerra del 28 luglio, le grandi potenze entrarono in conflitto. La Russia decise, dopo alcuni consigli della corona alla presenza di Nicola II, di prendere le prime misure militari, quindi il 29 luglio venne decretata la mobilitazione parziale per intimidire l'Austria-Ungheria; infine su pressione dei militari e del ministro Sazonov, lo zar firm\u00f2 il decreto di mobilitazione generale la sera del 30 luglio 1914.\nNicola II sperava ancora di poter evitare la guerra e mantenne fino all'ultimo contatti epistolari con Guglielmo II, ma ormai il meccanismo delle alleanze e delle mobilitazioni aveva reso inevitabile il conflitto europeo; la Germania in pochissimo tempo attiv\u00f2 le misure previste in caso di \"pericolo di guerra\", inizi\u00f2 la mobilitazione, dichiar\u00f2 guerra alla Russia il 1\u00ba agosto e alla Francia il 3 agosto. Il 4 agosto l'esercito tedesco entr\u00f2 in Belgio provocando anche l'entrata in guerra a fianco della Duplice Intesa della Gran Bretagna, l'Impero austro-ungarico dichiar\u00f2 guerra alla Russia il 6 agosto.\n1914.\nOndata patriottica iniziale.\nLe vicende della crisi di luglio e l'evidente aggressivit\u00e0 degli Imperi Centrali, apparentemente desiderosi di soggiogare gli slavi e di sbarrare il passo alla Russia verso il Medio Oriente, favorirono inizialmente il regime zarista che sembr\u00f2 consolidarsi in modo stupefacente e inatteso allo scoppio della guerra. Inoltre l'alleanza dell'Impero Russo con le potenze occidentali democratiche rese pi\u00f9 positiva l'attitudine di vaste aree della popolazione e di alcune \"\u00e9lite\" politico-culturali russe fino a quel momento critiche verso l'autocrazia zarista. Una straordinaria ondata patriottica, fondata sulla difesa degli slavi e della nazione russa dalle minacce del germanesimo, si diffuse tra larga parte della popolazione in tutto l'immenso paese e coinvolse anche le forze politiche presenti nella Duma.\nDurante tutta la prima met\u00e0 del 1914 scioperi di massa degli operai dell'industria e delle miniere si erano succeduti in varie regioni dell'Impero; proprio nel mese di luglio era in corso uno sciopero dei lavoratori della capitale San Pietroburgo che era degenerato in violenze e in disordini con l'intervento di reparti dell'esercito; questo sciopero si era concluso solo pochi giorni prima della dichiarazione di guerra tedesca. L'inizio del conflitto europeo sembr\u00f2 consolidare anche la solidit\u00e0 sociale della Russia; per tutto il primo anno della guerra praticamente non ci furono pi\u00f9 scioperi e la mobilitazione dei milioni di soldati avvenne nel complesso senza difficolt\u00e0 significative.\nAnche la minoranza ebraica si alline\u00f2 all'ondata patriottica e nelle sinagoghe si preg\u00f2 per la vittoria dello zarismo. Ricevette anche consenso la decisione demagogica del governo di proibire la vendita della vodka per favorire la coesione e l'austerit\u00e0 dei costumi anche se le accise sulla vendita della bevanda erano parte non trascurabile delle entrate statali. L'atmosfera patriottica dominante peraltro non deve far sottovalutare alcuni elementi che fin dall'inizio misero in evidenza la debolezza del regime zarista: le popolazioni indigene dell'Asia centrale non aderirono affatto all'ondata sciovinistica e fecero opposizione alla mobilitazione, mentre nelle entit\u00e0 nazionali oppresse, come in Polonia e in parte dell'Ucraina, elementi nazionalisti parlarono di costituire gruppi di volontari anti-russi.\nIn realt\u00e0 l'ondata patriottica coinvolse in primo luogo alcune \"\u00e9lite\" culturali, per cui \"la guerra fu popolare\", e le classi medie e aristocratiche. Nella popolazione urbanizzata fu ugualmente presente un largo consenso sostenuto dagli organi di stampa e, mentre la classe operaia cessava le agitazioni, centinaia di migliaia di persone parteciparono alle manifestazioni di sostegno alla guerra alla presenza dello Zar e delle autorit\u00e0; nelle citt\u00e0 si manifest\u00f2 un violento sentimento anti-germanico; San Pietroburgo cambi\u00f2 nome in Pietrogrado per rimuovere ogni riferimento al germanesimo. Nell'immensa popolazione contadina invece il sentimento diffuso di fronte alla guerra e alla mobilitazione generale fu molto pi\u00f9 complesso e contraddittorio. La mobilitazione si svolse ordinatamente senza significative opposizioni ma in una atmosfera di rassegnazione di fronte ad un evento incomprensibile; si verificarono disordini e saccheggi di propriet\u00e0 e beni durante il trasferimento dei soldati; l'entusiasmo patriottico tra i contadini fu modesto; i \"soldati-mugiki\" andarono in guerra passivi e infelici.\nObiettivi di guerra e diplomazia dell'Impero russo all'inizio del conflitto.\nGli accordi stipulati tra gli alleati riflettevano gli intenti imperialistici della Triplice Intesa. L'obiettivo principale della Russia allo scoppio della guerra consisteva in pratica nella distruzione dell'Austria-Ungheria che costituiva la potenza di collegamento tra la Germania e il Vicino Oriente; nei confronti della Germania non esistevano rivendicazioni veramente fondamentali anche se lo zar, per motivi principalmente tattici, il 14 agosto 1914 promise la ricostituzione della Polonia, sottraendo territori alla Germania; il nuovo stato polacco avrebbe dovuto essere \"libero nella sua religione, nella sua lingua, nella sua amministrazione interna\". Dopo le prime battaglie la politica imperiale divenne pi\u00f9 aggressiva e, in connessione con la politica di guerra delle altre due potenze principali della Triplice Intesa, si rivendic\u00f2 la \"fine del militarismo tedesco\"; la Prussia avrebbe dovuto essere disgregata e addirittura sarebbe stato ricostituito un regno di Hannover.\nIl ministro dell'esteri russo Sergej Dmitrievi\u010d Sazonov cerc\u00f2 subito di ampliare il sistema di alleanze della Triplice Intesa facendo proposte di compensi all'Italia, alla Romania, alla Bulgaria ed anche all'Impero Ottomano ma non raggiunse grandi successi; gli italiani per il momento respinsero le proposte russe, mentre la Romania garant\u00ec solo una \"benevola neutralit\u00e0\" in cambio della Transilvania che sarebbe stata tolta all'Austria-Ungheria. L'Impero Ottomano invece si volse decisamente dalla parte della Germania; dopo aver stipulato un'alleanza segreta con i tedeschi il 2 agosto 1914, il 26 settembre 1914 vennero chiusi gli stretti del Bosforo e dei Dardanelli e il 1\u00ba novembre 1914 la Triplice Intesa dichiar\u00f2 guerra alla Turchia.\nL'inatteso prolungamento della guerra e la sua evoluzione sempre pi\u00f9 cruenta e costosa militarmente ed economicamente provocarono un ulteriore irrigidimento delle parti in conflitto; le tre potenze dell'Intesa conclusero il 5 settembre 1914 un accordo in cui proclamavano la loro determinazione a continuare la guerra fino alla vittoria e si assicuravano reciprocamente di non concludere una pace separata ma di consultarsi preventivamente prima di ogni iniziativa diplomatica. Alla fine dell'anno per la prima volta i dirigenti russi presentarono precise richieste ai loro alleati riguardo alla questione di Costantinopoli e gli stretti.\nVittorie e sconfitte.\nNella fase iniziale della guerra l'offensiva russa verso le regioni orientali della Prussia distolse abbastanza truppe tedesche dal fronte occidentale da permettere a Francia, Belgio e Gran Bretagna di fermare l'avanzata tedesca ad ovest. Una delle due armate russe penetrate in Prussia venne per\u00f2 in parte distrutta nella battaglia di Tannenberg (27 \u2013 29 agosto), nello stesso luogo in cui lituani, polacchi e russi avevano sconfitto i Cavalieri Teutonici nel 1410. Nello stesso periodo i russi fermarono un'offensiva austriaca, sconfissero pesantemente l'esercito nemico e si spinsero all'interno della Galizia orientale (Battaglia di Galizia, 23 agosto-11 settembre), nell'Impero Austro-Ungarico. Ai primi di novembre l'Impero ottomano entr\u00f2 in guerra fianco degli Imperi centrali, inviando la flotta ottomana a cannoneggiare le coste russe sul mar Nero.\n1915.\nDopo aver respinto una controffensiva invernale combinata austro-tedesca, le truppe russe, all'inizio del 1915 penetrarono ancora pi\u00f9 in profondit\u00e0 in Galizia. Durante la primavera e l'estate dello stesso anno una violenta offensiva austro-tedesca spinse i russi fuori dalla Galizia e dalla Polonia causando loro gravissime perdite in uomini e materiali.\n1916.\nNel 1916 la Germania progett\u00f2 di mettere fuori combattimento la Francia con un attacco su vasta scala nell'area di Verdun, ma una nuova offensiva russa contro le forze austriache costrinse ancora una volta la Germania a distogliere truppe dal fronte occidentale.\nQuesti eventi resero i due fronti principali della guerra stabili e sia la Russia che la Germania iniziarono a disperare di poter vincere la guerra - la Russia a causa dell'esaurimento del suo esercito, che aveva gi\u00e0 subito pi\u00f9 di sei milioni di perdite tra morti, feriti e prigionieri, la Germania a causa delle maggiori risorse in materie prime e industrie dei suoi avversari. Verso la fine del 1916 la Russia si mosse per aiutare la Romania, appena entrata in guerra, estendendo cos\u00ec il fronte est fino a sud del Mar Nero.\n1917-1918.\nMentre sul fronte occidentale e meridionale gli Alleati e gli Imperi Centrali si trovavano in stallo, l'inizio del 1917 vide le sorti del fronte orientale pendere sempre pi\u00f9 in favore di Germania e Austria, che avevano occupato la quasi totalit\u00e0 di Polonia, Romania e Lituania; il crollo del fronte interno russo a causa dei disagi patiti dai civili e le ripetute sconfitte militari portarono alla Rivoluzione di Febbraio, che comport\u00f2 l'abdicazione dello Zar e l'instaurazione di un regime provvisorio, presieduto da Georgij Evgen'evi\u010d L'vov. Il ritorno di Vladimir Lenin dalla Svizzera (grazie all'aiuto dei tedeschi) valse ai ribelli bolscevichi l'agitazione di parte della popolazione, perlopi\u00f9 a Mosca e nelle province limitrofe, che port\u00f2 otto mesi dopo alla Rivoluzione d'Ottobre.\nIl nuovo governo bolscevico, di ideali anti-bellicisti e consapevole della distruzione arrecata dalla guerra alla Russia, opt\u00f2 per firmare una pace separata con gli Imperi Centrali, acconsentendo alle pesanti richieste nemiche (in particolare la Germania mirava a controllare l'Ucraina, ricca di campi coltivati, per rifocillare le proprie truppe). Si giunse cos\u00ec al Trattato di Brest-Litovsk, dove il nuovo governo russo venne rappresentato da Lev Trockij. In seguito al ritiro della Russia dalla guerra e alla presa di potere da parte dei marxisti, gli Imperi Centrali poterono trasferire truppe sui fronti francese e italiano e ordire cos\u00ec nuove offensive, tra cui l'Offensiva di Caporetto e l'Operazione Michael. Frattanto, in Russia insorsero le forze zariste e repubblicane, accomunate dallo spirito anti-comunista, dando cos\u00ec inizio alla Guerra civile russa."}
{"id": "34319", "revid": "1982", "url": "https://it.wikipedia.org/wiki?curid=34319", "title": "Glossario sulle funzioni matematiche", "text": ""}
{"id": "34324", "revid": "11930", "url": "https://it.wikipedia.org/wiki?curid=34324", "title": "Kung fu", "text": ""}
{"id": "34332", "revid": "1543377", "url": "https://it.wikipedia.org/wiki?curid=34332", "title": "Bientina", "text": "Bientina (pronuncia: \"Bi\u00e8ntina\"; \"Blentina\" in Latino) \u00e8 un comune italiano di abitanti della provincia di Pisa, situato nell'area di transizione tra la Piana di Lucca e il Valdarno inferiore, in Toscana.\nGeografia fisica.\nClima.\nLa tabella sottostante riporta i valori medi che si registrano in citt\u00e0 nel corso dell'anno:\nStoria.\nLa prima menzione storica del paese di Bientina \u2013 dal latino \"Bis antes\", cio\u00e8 \"due siepi\" per alcuni, dal gentilizio etrusco \"Plitine\" secondo altri\u00a0\u2013 risale al 793 d.C., quando Saximondo di Gumberto, diacono, concesse a Giovanni, Vescovo di Lucca, una porzione di terreno nel Monastero di S. Andrea in luogo di Bientina.\nUn documento del 1117 di d\u00e0 notizia della vendita, da parte del Marchese di Toscana Robodone, del castello con il suo distretto e con la giurisdizione signorile a favore dell'Arcivescovo di Pisa.\nNel 1178 l'Arcivescovo Ubaldo, per riunire in un unico luogo tutti gli abitanti del territorio tra il Monte Pisano e la sponda sud ovest del Lago di Sesto ed evitare le ricorrenti liti con Lucca, obblig\u00f2 i Bientinesi ad abitare in certo luogo a oriente del ponte sul fosso denominato Cilecchio.\nIl 25 febbraio 1179 i consoli di Bientina con altri 120 Bientinesi giurarono di obbedire all'Arcivescovo e di andare ad abitare nel luogo assegnato.\nSi fa risalire a questo periodo l'inizio della fondazione del castello con le torri in gran parte visibili ancor oggi, anche se studi pi\u00f9 recenti fanno risalire ad epoca tardo-romana alcun tratti delle mura.\nNei secoli XIII e XIV fu alternativamente sotto il dominio di Lucca e Pisa, fino a che, nel 1402 si sottomise al dominio fiorentino.\nEbbe a sostenere l'ultimo assedio nel 1505, durante la cosiddetta guerra di Pisa, quando fu assediata dai Pisani, sostenuti da 1.500 fanti spagnoli, ma questi furono ricacciati dai difensori.\nIl Senato fiorentino, in omaggio alla fedelt\u00e0 dimostrata, concesse a Bientina privilegi di natura economica e fiscale, nonch\u00e9 l'appellativo di \"Bientina Fiorentina\".\nNel 1699, con una fastosa cerimonia ebbe inizio il culto di San Valentino, il cui corpo proveniva dalle catacombe di San Callisto sulla Via Appia Antica.\nQuesto santo, per i miracoli che inizi\u00f2 a fare, si guadagn\u00f2 subito clamorosa fama, tanto che nel 1717 lo stesso Gran Principe di Toscana Gian Gastone de' Medici venne a venerarne le spoglie.\nAnalogo omaggio fu reso al santo negli anni 1766 e 1768 dal Granduca Pietro Leopoldo di Lorena. Con la morte di Gian Gastone avvenuta nel 1737, si estinse la dinastia Medicea e la Toscana pass\u00f2 sotto quella dei Lorena.\nCon Pietro Leopoldo ebbero inizio i primi lavori di bonifica e di regimazione della complessa idrografia della zona; tali lavori furono portati a compimento da Leopoldo II (1824-1859), sotto il governo del quale fu essiccato il Lago di Bientina, mediante il passaggio delle acque sotto l'alveo dell'Arno merc\u00e9 la costruzione del Canale Emissario, opera di grande ingegneria idraulica dovuta ad Alessandro Manetti.\nNell'occasione furono apportate alcune modifiche al corso dell'Arno, dando al maggior fiume della Toscana una regimazione definitiva.\nDopo la fine della dinastia Lorenese, Bientina entr\u00f2 a far parte del Regno d'Italia e ne segu\u00ec le sorti fino al referendum istituzionale del 1946 quando i Bientinesi votarono a grandissima maggioranza per la Repubblica.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIl sabato, domenica e luned\u00ec di Pentecoste viene venerato a Bientina il Santo Patrono S. Valentino Martire le cui spoglie, trasportate nel 1699 dalle catacombe di S.Callisto sulla via Appia e conservate in un'urna dorata a oro zecchino, sono oggetto di pellegrinaggio da oltre tre secoli nella Chiesa di S. Maria Assunta dove ogni giorno, ancora oggi, molte persone vengono a venerare le spoglie di questo Santo taumaturgo. A Bientina vennero per venerarle sia Gian Gastone de' Medici (1717) che Pietro Leopoldo di Lorena (1766 e 1768) (da non confondere con Valentino, patrono degli innamorati e di Terni).\nEventi.\nCarnevale bientinese.\nLa prima edizione del Carnevale avvenne nel 1939, poi con il sopraggiungere della guerra la manifestazione purtroppo termin\u00f2. \u00c8 stata ripresa nel 1988 quando venne istituita \"L'Intesa Bientinese per il Carnevale\". Da quell'anno, nelle quattro domeniche pomeriggio e il marted\u00ec grasso che precede l'inizio della Quaresima, a Bientina dalle ore 15.00 ci sono i corsi mascherati con i due trenini, i cinque grandi carri allegorici con mascheroni in movimento costruiti dai tecnici volontari del Carnevale. Questa manifestazione coinvolge tutti, grandi e piccini, con tante maschere, una curiosit\u00e0: all'inizio di ogni corso mascherato tre colpi di fuoco d'artificio danno inizio alla manifestazione. Nella piazza principale del paese, nel periodo del Carnevale, regna sempre sorridente il Re Carnevale, la cui presenza fa cambiare aspetto al luogo trasmettendo a tutti gioia e spensieratezza. Durante i corsi mascherati la piazza diventa stracolma di gente proveniente da tutta la provincia di Pisa e anche da fuori, altra caratteristica \u00e8 il nuovo stand, in piazza dove si possono gustare i tradizionali \"frati\", i quali, da un'antica ricetta, vengono fatti dalle mani sapienti delle volontarie del Carnevale. Durante la Manifestazione si possono anche ascoltare le canzoni tipiche del Carnevale Bientinese. Dall'anno 2018 si \u00e8 inoltre aggiunto il gruppo mascherato \" i Bientinacci\" che, con il loro carro e le allegre e simpatiche maschere, arricchiscono sempre di pi\u00f9 la piazza gi\u00e0 piena di colori e allegria. Il marted\u00ec grasso il carnevale \u00e8 per i bambini delle scuole, e nel pomeriggio in piazza per i ragazzi come per la Domenica, segue poi la premiazione delle migliori maschere, l'estrazione della lotteria e il tradizionale fal\u00f2 del Carnevale che determina appunto la fine della manifestazione. L'edizione 2021 \u00e8 stata sospesa per le restrizioni dovute alla pandemia da Covid-19. \nPalio di Bientina.\nQuesta importante manifestazione viene realizzata ogni terza domenica del mese di luglio, nella piazza Vittorio Emanuele II situata nel centro storico del paese. La storia di questo palio \u00e8 relativamente recente, infatti sin dal 1983 ne veniva corso uno simile nel campo sportivo comunale, conosciuto come \"Palio dei bar\", in cui ogni bar bientinese si procurava cavallo e fantino per correre appunto il palio. Nel 1993 la svolta: il paese viene diviso in undici contrade, (Cilecchio, Puntone, Quattro strade, Viarella, Forra, Villaggio, Guerrazzi, Santa colomba, Centro Storico, Vicinaia, Caccialupi) ognuna con proprio stemma e colore. Da quell'anno fino ad oggi il palio di Bientina \u00e8 cresciuto per bellezza ed importanza. Infatti dal 2001 il palio si \u00e8 \"trasferito\" nella piazza Vittorio Emanuele II, che viene allestita dai tanti volontari bientinesi. Ci\u00f2 rende la manifestazione ancora pi\u00f9 unica e suggestiva. Il secondo sabato di luglio, alla sera, c'\u00e8 il corteo storico delle contrade, dove le stesse sfilano per le vie del paese con i propri colori rappresentando, in costumi antichi, avvenimenti storici riguardanti Bientina e la Toscana. Anticamente, gi\u00e0 nell'800 venivano effettuate delle \"Corse dei barrocci\", piccoli calessi trainati da cavalli il marted\u00ec della festa Patronale.\nLa corsa.\nConsiste in tre giri di pista, con partenza al canapo data da un mossiere. L'ordine alla mossa \u00e8 ad estrazione e senza contrade di rincorsa. Le contrade sono divise in due batterie: una di 5 e una di 4, passano le prime due classificate di ogni batteria. Alla contrada vittoriosa viene consegnato il \"Cencio\" (palio), dipinto dai ragazzi delle scuole medie.\nAlbo d'oro.\nNegli anni 2020 e 2021 la manifestazione non viene disputata per le gravi situazioni della pandemia dovuta al Covid-19. \nGeografia antropica.\nFrazioni.\nIl territorio comunale di Bientina comprende al suo interno quattro frazioni.\nEconomia.\nArtigianato.\n\u00c8 diffusa e rinomata l'antica arte del mobile grazie alla quale vengono realizzati oggetti spazianti dallo stile rinascimentale fino a quello moderno.\nInfrastrutture e trasporti.\nStrade.\nBientina \u00e8 attraversata dalla Strada regionale 439 Sarzanese Valdera e da alcune arterie provinciali, sulle quali sono svolti servizi pubblici con autocorse della societ\u00e0 CTT Nord.\nFerrovie.\nFino al 1944 la localit\u00e0 disponeva inoltre di una stazione ferroviaria comune con Vicopisano lungo la ferrovia Lucca-Pontedera; il fabbricato di stazione, fatiscente, \u00e8 tuttora visibile lungo la strada provinciale 25.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34335", "revid": "124241196", "url": "https://it.wikipedia.org/wiki?curid=34335", "title": "Buti", "text": "Buti \u00e8 un comune italiano di abitanti della provincia di Pisa in Toscana.\nGeografia fisica.\nDi probabile origine romana, il borgo di Buti \u00e8 situato sulle pendici orientali del Monte Pisano, sulle rive del Rio Magno; il territorio del comune annovera tre centri abitati: Buti, La Croce e Cascine, collegati tra loro dalla strada provinciale che costeggia il Rio Magno.\nStoria.\nIl toponimo \u00e8 attestato per la prima volta nel 1068 come Buiti e deriva dal latino tardo \"bucita\", \"pascolo di buoi\".\nLa prima attestazione scritta dell'esistenza del borgo riguarda l'edificazione di due chiese ed \u00e8 dell'anno 841; nel secolo XI il territorio era gi\u00e0 stato dotato di un potente sistema difensivo, al punto che ben otto castelli svettavano sulle cime dei monti della zona: \"il Castello di Panicale, Castell'Arso, il Castello di Farneta, il Castello di Santo Stefano in Cintoia, Castel di Nocco, Castel Tonini, Castel San Giorgio e il Castello di Sant'Agata.\" Alcuni di essi sono andati perduti nel corso dei secoli, altri sono sopravvissuti e si possono ancora visitare, come Castel di Nocco e Castel Tonini, che rappresentano tutt'oggi dei piccoli borghi abitati.\nButi fu uno dei borghi che partecip\u00f2 alle accanite lotte fra i territori di Lucca, Pisa e Firenze, cos\u00ec che venne ad essere distrutto e ricostruito pi\u00f9 di una volta. La particolare posizione geografica del Comune, il fatto cio\u00e8 che sia quasi completamente circondato dai Monti Pisani, ha influenzato notevolmente l'economia butese. Un tempo borgo a carattere essenzialmente agricolo, basava la propria attivit\u00e0 sulla produzione olearia, sulla raccolta di castagne e la lavorazione del legno; l'olivo e il castagno erano infatti le maggiori risorse della zona. Dal secolo XIX venne ad incrementarsi la produzione artigianale di ceste, gabbie e corbelli, mentre nel Novecento si svilupp\u00f2 l'attivit\u00e0 legata all'industria mobiliera.\nL'artigianato rimane ancora oggi la risorsa che caratterizza l'area di Buti; in particolare, con l'adesione alla \"\u201cStrada dell'Olio: Monti Pisani\u201d\" \u00e8 valorizzato il forte contributo butese alla produzione olearia della zona, anche attraverso la messa a disposizione di due moderni frantoi che vengono utilizzati da diversi comuni della provincia.\nSimboli.\nLo stemma \u00e8 \"d'oro, all'aquila al naturale, coronata d'oro, tenente negli artigli due ramoscelli d'olivo e di castagno, al naturale\". L'aquila ricorda l'imperatore Ottone II che avrebbe donato il simbolo alla chiesa e al popolo butese.\nL'antica bandiera di questo comune era costituita da un drappo di colore bianco con tre punte alla base, bordate di frangia argentata con in alto la scritta in lettere dorate \"COMUNE DI BUTI\" e al centro lo stemma comunale.\nMonumenti e luoghi d'interesse.\nArchitetture civili.\nVilla Medicea.\nSita nel nucleo pi\u00f9 antico del paese, la villa sorse per volere dei Medici nel secolo XVI sulle rovine di una preesistente fortezza edificata nel secolo XI; al di sotto della sopraelevazione cinquecentesca delle mura di cinta si scorge ancora la fortificazione medievale. Quella che divenne la Villa Medicea era inizialmente costituita da una torre e da un'abitazione dei capitani fiorentini; nel secolo XVII l'edificio venne ampliato dall'amministratore della fattoria medicea di Cascine, Pier Maria di Domenico Petracchi, e nel secolo successivo fu ceduto ad un acquirente, Giovanni Maria Berti. \nAll'epoca, la villa constava, oltre che dell'edificio residenziale, di un orto, una chiesa, le scuderie ed un giardino. Fino alla fine del Settecento la villa mantenne le caratteristiche di villa padronale, preposta cio\u00e8 all'amministrazione delle attivit\u00e0 agricole. Dopo il passaggio ad un nuovo proprietario, Santi Banti, nella seconda met\u00e0 del secolo XVIII, essa divenne, con il nome di \"\u201cVilla Delizia\u201d\", una vera e propria abitazione di lusso: sono di questo periodo i famosi affreschi del Giarr\u00e8, artista che lavor\u00f2 anche alla Certosa di Calci. La villa si sviluppa su tre piani ed una cantina nel piano interrato; sia il pian terreno che il piano nobile si articolano attorno ad un salone centrale sul quale si aprono diverse stanze riccamente affrescate. La soffitta, utilizzata un tempo per l'essiccazione di cereali e frutti, \u00e8 scandita da tre arcate.\nIl giardino della villa si estende su tre terrazzamenti che corrispondono ai livelli della cantina, del primo e del secondo piano ed \u00e8 ornato da fontane, statue ed aiuole. Nei pressi della villa esisteva un passaggio segreto che dovette servire a nascondere o a permettere la fuga delle personalit\u00e0 dell'epoca in caso di pericolo; tale passaggio \u00e8 costituito da una grotta naturale che oggi non \u00e8 pi\u00f9 accessibile.\nQui sono state girate alcune scene del film N (Io e Napoleone), ispirato al romanzo vincitore del premio Strega nel 2000, diretto Paolo Virz\u00ec con protagonisti del calibro di Monica Bellucci, Daniel Autiel, Elio Germano e Valerio Mastandrea.\nPanicale.\nLa borgata di Panicale \u00e8 situata sulle sponde del Rio Magno, percorrendo la strada che da Buti sale al Monte Serra. Nel paese, che conserva tracce evidenti della planimetria originaria, sono tuttora presenti gli antichi frantoi e i mulini ad acqua che caratterizzavano il piccolo abitato. Essi vennero costruiti in pietra verrucana; si vedono ancora le ruote che azionavano le mole, i canali che convogliavano l'acqua del torrente ed anche le arcate di accesso ai cortili.\nArchitetture militari.\nCastel Tonini.\nCastel Tonini \u00e8 la fortificazione che domina e proteggeva l'antico borgo di Buti, situato sulla riva destra del Rio Magno; \u00e8 ancora presente la porta di accesso al paese, bench\u00e9 le mura che cingevano il nucleo storico siano oggi scomparse. Il castello ha subito un importante restauro nei primi del Novecento quando sulla sua mole alta e massiccia, che conserva le caratteristiche dei fortilizi medievali, si sono stagliate eleganti bifore in stile gotico, traccia dell'ambizione estetica del committente. L'edificio, pur ben conservato, \u00e8 di propriet\u00e0 pubblica ma \u00e8 a tutt'oggi impraticabile. Il borgo antico, che si sviluppa alle spalle di Castel Tonini, mantiene ancora numerose strade ed edifici che riportano all'antica atmosfera medievale, nonostante le inevitabili modifiche e ristrutturazioni subite nel corso del tempo.\nCastel di Nocco.\nSe da Buti si percorre la strada che conduce a Vicopisano, dopo un chilometro circa si incontra l'antico borgo fortificato di Castel di Nocco. Il castello prende il suo nome da Nocco Bonfigli, che nel secolo XIV si distinse nella difesa del piccolo borgo e venne edificato forse per sostituirsi alle due rocche che nel Medioevo controllavano la strada che collegava Buti a Vicopisano; Castel di Nocco faceva infatti parte di un pi\u00f9 ampio sistema difensivo del territorio: era allineato a levante col \"castello di Sant'Agata\", a ponente con la fortificazione situata alle pendici del \"Monte Roccali\". Di tale fortificazione si vedono oggi solo resti costituiti da cumuli di pietre squadrate. Il paese ha mantenuto le caratteristiche di borgo medievale, anche se delle mura di cinta rimangono solo i sottostanti terrapieni in pietra, che mostrano la planimetria longitudinale dell'antico castello. Tra le rovine della sua chiesa medievale, intitolata a San Michele Arcangelo, fu rinvenuta nel secolo XIX una lapide con la scritta Ara Cerasi, che fece supporre la presenza in antico di un tempio di Cerere, dea romana delle messi. Dell'antico edificio religioso sono ancora visibili i muri perimetrali in pietra che racchiudono gli altari laterali in pietra serena e la zona del presbiterio.\nCastello di Sant'Agata o di Monte d'Oro.\nUbicato sulla cima del \"Monte d'Oro\", \u00e8 raggiungibile da un sentiero che parte dal paese di Castel di Nocco. La fortificazione, secondo alcuni di chiara origine longobarda, fu probabilmente distrutta nel secolo XII, durante le guerre fra Pisa e Lucca, ma si vedono ancora le rampe di accesso, sia sul lato a settentrione che su quello a sud, e il basamento delle due torri, delle quali una era probabilmente una torre-vedetta. La superficie interna del castello, a planimetria irregolare, \u00e8 ormai occupata dagli ulivi, mentre ancora ben visibili sono le mura di cinta, costituite da un muraglione-terrapieno su cui in alcuni punti, nella parte sud-est della muratura, \u00e8 conservato il cammino di ronda.\nAree naturali.\nA.N.P.I.L. Stazione Relitta di Pino Laricio.\nL'Area protetta, istituita dall'autorit\u00e0 comunale di Buti nel 1997, \u00e8 dal 1999 nell'elenco delle Aree Protette Regionali. Si estende per 124 ettari alle pendici orientali del Monte Pisano, delimitata a nord dal Monte Cucco e a sud dal rio Tanali. L'A.N.P.I.L. \u00e8 stata istituita appositamente a tutela del biotipo di stazione relitta del Pino laricio, una sottospecie del \"Pinus nigra\" che nell'area del Mediterraneo \u00e8 presente solo in alcune zone quali i Monti Pisani, la Calabria e la Corsica.\nGli esemplari di pino laricio crescono attorniati da una vegetazione costituita prevalentemente dal pino marittimo, dal castagno, dalla quercia, dall'alloro, dall'acacia e dal sorbo e tutta l'area riveste particolare importanza dal punto di vista botanico e naturalistico.\nNell'area esiste un'antica cava di ardesia un tempo utilizzata per le coperture dei tetti, un bosco di pregio naturalistico e aree umide dove quasi certamente nidifica il merlo acquaiolo; \u00e8 inoltre ipotizzata la presenza di varie specie di anfibi quali la salamandra pezzata, che rappresenta un interessante campione della fauna erpetologica.\nRiserva naturale Monte Serra di Sotto.\nL'ex \"Area naturale protetta di interesse locale Serra Bassa\", oggi Riserva naturale provinciale Monte Serra di Sotto, si estende per 400 ettari sul versante sud-orientale dei Monti Pisani e a nord-ovest del centro abitato di Buti, e comprende il versante orientale del Monte Cimone e quello occidentale del Monte Passatoio.\nLa presenza di una vasta area boschiva ha consentito lo sviluppo di alcune specie di funghi quali il \"Calocybe leucocephala\" o la \"Russula chloroides\".\nLe estese pinete di pino marittimo e boschi di sclerofille sempreverdi e caducifoglie, i castagneti e le conifere costituiscono l'affascinante paesaggio dell'area; da ricordare \u00e8 inoltre la presenza della \"Listera ovata\", della \"Anacamptis laxiflora\" e, tra le piante crittogame, della \"Spagnum\"; tra le piante vascolari, di grande interesse sono le \"Drosere\", tra cui la \"Rhynchospora alba\".\nDal punto di vista faunistico \u00e8 qui presente una diversificata gamma di specie: la lucertola muraiola, la natrice dal collare, il colubro d'Esculapio, il biacco, le salamandre. Tra i mammiferi si contano il quercino e il moscardino, ma anche l'istrice, l'arvicola ed il pipistrello nano. Infine l'avifauna annovera tra le specie della zona il gheppio, il passero solitario e la tottavilla.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nTeatri.\nTeatro Francesco da Buti.\nIntitolato a Francesco da Buti, commentatore della Divina Commedia, sorse nel 1842 ad opera di alcune agiate famiglie butesi riunitesi in associazione per favorire lo sviluppo culturale del paese. La struttura del teatro \u00e8 quella cosiddetta \u201call'italiana\u201d, con pianta a ferro di cavallo e due ordini di palchetti, oltre alla platea e naturalmente al palcoscenico. I palchetti erano di propriet\u00e0 delle famiglie dell'aristocrazia del luogo, mentre i meno abbienti non avevano diritto ad entrare nell'edificio.\nNel Novecento il teatro venne adibito a cinematografo, ma la struttura conobbe un momento di sostanziale decadenza, finch\u00e9 nei primi anni settanta ne fu decretata la chiusura.\nAppena pochi anni dopo, per\u00f2, vennero iniziati gli interventi di restauro da parte dell'Amministrazione Comunale, che nel 1987 restitu\u00ec il teatro all'antico splendore.\nIn pochi anni il teatro, ora della capienza di 220 posti, si segnal\u00f2 come un importante centro di produzione e diffusione di attivit\u00e0 culturali fra le pi\u00f9 originali nel panorama italiano del settore. La politica intrapresa \u00e8 volta sia alla conservazione delle tradizioni del teatro popolare, sia a promuovere forme di ricerca e sperimentazione. L'Associazione Teatro Buti, gestore del teatro, promuove ed organizza una stagione ricca di rassegne che si caratterizzano per la loro non omologabilit\u00e0 (come ad esempio il Festival \u201cPiccoli Fuochi\u201d).\nTeatro Il maggio.\nNel contesto delle espressioni del teatro popolare il maggio rappresenta una delle forme stilisticamente pi\u00f9 nobili ed impegnative. In essa convivono elementi del repertorio folcloristico che si inseriscono e colorano l'estetica della tradizione letteraria colta, esercitando la propria influenza sia nella scelta dei temi e dei soggetti sia delle espressioni linguistiche. Il teatro del maggio conosce la propria origine nel paese di Buti; un'ipotesi storica, non ancora avvalorata unanimemente, ritiene plausibile che l'influenza derivi dagli esempi di teatro greco che furono portati da alcuni frati cistercensi, provenienti dalla Magna Grecia e insediatesi sui Monti Pisani intorno alla fine del secolo XIII. \nL'esempio del teatro del maggio di Buti \u00e8 il pi\u00f9 antico ed il pi\u00f9 aderente all'origine medievale. La rappresentazione aveva luogo nella piazza o in una corte e gli attori non in scena sostavano tra il pubblico. Lo spettacolo teatrale aveva inizio con l'apparizione del \u201ccorriere\u201d con una lunga bacchetta in mano, a simboleggiare, in estrema sintesi, il ramo fiorito del calendimaggio medievale. Posizionatosi al centro della scena cantava, rivolto al pubblico, il prologo ed un breve riassunto della storia, invitando i presenti a prestare attenzione. Il maggio classico non prevedeva scenografie: uno sgabello su cui sieda un sovrano diventa la sala del trono con gli orpelli e gli arazzi creati dalla fantasia del pubblico partecipe; i cambiamenti di scena venivano annunciati con un cartello e a voce; i costumi non hanno nulla di realistico e sono spesso ricavati dagli oggetti pi\u00f9 svariati ed appariscenti.\nDal 1973 una rinnovata Compagnia del maggio intitolata al poeta-pastore Pietro Frediani, fa conoscere nel mondo questa tradizione e si rinnova al suo interno annoverando diversi giovani tra le file dei suoi attori. La Compagnia nel 1973, trasse forza e fiducia dall'esempio del regista cinematografico Paolo Benvenuti: egli ritrasse un gruppo di contadini butesi ridando vita alla rappresentazione popolare del maggio drammatico, in cui si incontrano e fondono elementi del folclore narrativo ed aspetti dell'espressione letteraria colta, caratterizzando in modo unico ed autentico i soggetti e le espressioni linguistiche. Oggi la compagnia sviluppa una ricerca sulla tradizione del maggio (sintetizzabile come l'arte del recitare cantando), mantenendo vivo l'interesse per un patrimonio culturale che sarebbe altrimenti destinato alla dimenticanza. Recente \u00e8 il debutto di una nuova rappresentazione, l\"Orfeo e Euridice\", presso la Fondazione Royaumont di Parigi.\nSala Polivalente Ex Cinema Vittoria Cascine.\nNel giugno del 2004 \u00e8 stato riportato in attivit\u00e0 il locale simbolo di Cascine di Buti chiuso alla fine degli anni settanta dormiva un sonno tormentato.\nNella letteratura.\nNel corso dei secoli Buti \u00e8 stata la terra natia di innumerevoli poeti e letterati, che hanno contribuito alla nascita e alla promozione della poesia del \"Maggio\" di tradizione toscana. Ricordiamo Francesco di Bartolo, politico, scrittore, critico e latinista vissuto nel XIV secolo, che per primo comment\u00f2 in italiano la Divina Commedia. Nel 1775 il paese dette i natali al poeta pastore Pietro Frediani, mentre nel 1885 nacque in localit\u00e0 Castel Tonini il poeta e scrittore Leopoldo Baroni.\nGiosu\u00e8 Carducci dedic\u00f2 nell'ode \"Faida di Comune\" innumerevoli versi a Buti, definendolo \"brutto borgo\" tuttavia ne elogi\u00f2 i monti con gli ulivi.\nEventi.\nIl piatto tipico di questa festa \u00e8 la squisita \"Trippa alla Butese\".\nNumerose sono le sagre di prodotti tipici del comune, alcune:\nIl Carnevale\nEconomia.\nAgricoltura.\nOlio extravergine di oliva.\nL'olio extravergine di Buti pu\u00f2 fregiarsi della denominazione \u201cTOSCANO\u201d Indicazione Geografica Protetta (IGP), ed appartiene alla categoria degli oli soavi adatti per il condimento a crudo. L'Olio IGP deriva dalle cultivar Frantoio, Leccino e Moraiolo, che sono le prevalenti variet\u00e0 di olivo coltivate in questa zona. Storicamente, la raccolta le olive avveniva quando erano a completa maturazione, oggi invece si inizia a raccogliere gi\u00e0 dalla fine di ottobre quando il frutto entra nella fase di invaiatura e questo permette al prodotto di mantenere le proprie preziose caratteristiche il pi\u00f9 a lungo possibile nel tempo. La raccolta viene effettuata manualmente utilizzando le reti poste sotto le piante secondo un sistema caratteristico utilizzato nell'area pisana \u201cMonti Pisani\u201d. L'estrazione viene operata nel rispetto della tradizione, con la frangitura eseguita a freddo ad una distanza temporale non superiore alle 24-36 ore dal momento della raccolta. La molitura avviene per\u00f2 tramite moderni frangitori meccanici, affinch\u00e9 il prodotto possa essere il pi\u00f9 puro possibile, senza residui di alcun materiale. Ne risulta un olio a bassissima acidit\u00e0 (0,1%), dal colore verde tenue tendente al giallo oro, ha odore fruttato di oliva e un sapore delicato, accompagnato da sentore di mandorla dolce e di pomodoro.\nL'olio di Buti ha ottenuto riconoscimenti di prestigio nelle numerose manifestazioni in cui \u00e8 stato presentato.\nAltri prodotti.\nL'elevato numero di ristoranti dimostra come il territorio del Comune di Buti possa offrire una variet\u00e0 di prodotti alimentari tipici toscani.\nCaratteristica \u00e8 la Minestra di Cavolo, i Maccheroni al Coniglio, la Trippa alla Butese, il Baccal\u00e0 Dolce e Forte e i Fagioli alla Butese; nella categoria dei dolci annoveriamo la Torta di Riso, il Migliaccio (variante butese del castagnaccio) e la Bigia (polenta di farina di castagne).\nArtigianato.\nI cesti di Buti.\nLa costruzione di cesti di differenti forme, utilizzati nelle epoche passate per il trasporto della pasta, del vasellame, degli asparagi e dei prodotti agricoli, \u00e8 il risultato di un'antica lavorazione del castagno. La forma del fondo pu\u00f2 essere di due tipi: rotonda o quadrangolare. Alla prima tipologia appartengono il corbello e la canestra, alla seconda la cesta. La produzione artigianale di cesti, tradizionale del Monte Pisano, \u00e8 ancora oggi viva a Buti, ove si utilizzano tutte le antiche tecniche di intreccio. La lavorazione utilizza quale materia prima i piccoli tronchi dritti di castagno, chiamati \u201cpedoni\u201d o \u201cpolloni\u201d, che vengono prelevati in prossimit\u00e0 delle radici. Dopo essere stati tagliati, vengono immersi in recipienti di acqua piovana affinch\u00e9 le fibre mantengano l'elasticit\u00e0 atta al processo di lavorazione. Segue la fase dell'immissione nei forni a legna che rendono il pedone pronto per la schiappatura, ossia la sua suddivisione in lamine sottili e flessibili di tre differenti tipi e utilizzi. I \u201cvinchi\u201d sono lamine lunghe, strette e flessibili; le \u201cstecche\u201d sono piuttosto corte, larghe e spesse; le \u201clungagne\u201d sono lunghe e spesse. Queste ultime vanno a costituire la base del cesto e la trama verticale dell'intreccio a cui \u00e8 aggiunta la trama orizzontale dei \u201cvinchi\u201d, con le tecniche di intreccio definite \u201cincrociate\u201d, \u201cbinarie\u201d e \u201ca graticcio\u201d. In precedenza tutte la lamine sono state aggiustate o ridotte: basti considerare che tutti i vinchi presenti in un cesto hanno identica lunghezza. La costruzione del cesto inizia dal fondo a cui segue l'intreccio del tronco con le fasi dell'imponitura e vincatura. Infine, per fare la bocca del cesto si utilizza una gettata giovane di castagno piegata in forma circolare, detta \u201ccalocchia\u201d, intorno alla quale vengono chiusi gli intrecci della rifinitura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nMobilit\u00e0 e trasporti.\nStrade.\nButi sorge lungo la strada provinciale 38, afferente alla strada regionale 439 Sarzanese Valdera, sulle quali sono svolti servizi pubblici con autocorse della societ\u00e0 CTT Nord.\nFerrovie.\nFino al 1944 Buti era servita anche dalla ferrovia Lucca-Pontedera, grazie alla presenza di una stazione in localit\u00e0 Cascine.\nSport.\nLa squadra di calcio \u00e8 l\"A.S.D. G.S. Butese 1966 Calcio\" che milita in 1\u00aa Categoria, fondata nel 1966."}
{"id": "34337", "revid": "125295306", "url": "https://it.wikipedia.org/wiki?curid=34337", "title": "Calci", "text": "Calci (\"C\u00e0rci\" in dialetto calcesano) \u00e8 un comune italiano sparso di abitanti della provincia di Pisa in Toscana. La sede comunale si trova nella frazione di La Pieve.\nGeografia fisica.\nTerritorio.\nGi\u00e0 compreso nella Comunit\u00e0 di Pisa, a seguito del riordinamento del Granducato di Toscana del 1776, e nel Comune di Pisa nei primi anni del Regno d'Italia, dal 1867 \u00e8 Comune autonomo. Dal 1884, dopo l'annessione delle frazioni di Montemagno e Rezzano gi\u00e0 appartenute al Comune di Vicopisano, conserva inalterato il proprio territorio di giurisdizione, coincidente con la \"Valle Graziosa\" e le due valli laterali e contigue di Crespignano e Vicascio (o Val di Vico), per una superficie di poco superiore ai 25\u00a0km2 e per uno sviluppo altitudinale compreso fra i 4 e i 917 metri s.l.m. della sommit\u00e0 di \"Cima alla Taneta\" (comunemente detta Monte Serra, il rilievo pi\u00f9 alto del Monte Pisano).\nOrigini del nome.\nNella toponomastica comune, l'origine del nome di Calci \u00e8 erroneamente attribuito a \"calx, calcis\", ossia \"calce\", largamente presente nelle cave di pietra poste lungo la costa del lungomonte, ma non nel territorio comunale di Calci, la cui struttura geologica \u00e8 molto pi\u00f9 antica e di natura assolutamente opposta (silicea). Il \"locus Calcis\" \u00e8 la primitiva attribuzione onomastica della vallata, di etimo latino (\"calceum\", per \"piede\" o \"tallone\" del monte) o addirittura greco, rilevata in rogiti e documenti risalenti all'XI e X secolo, ad essa preesistendo toponimi di etimo latino, quali \"Rethianus\" (l'odierna Rezzano) e \"Vicus Cassii\", divenuto Vicascio (oggi sostituito dal pi\u00f9 recente toponimo di \"La Gabella\").\nBaricentro della vallata \u00e8 la pieve dei Santi Giovanni ed Ermolao, in puro stile romanico pisano. In epoca moderna attorno ad essa si forma l'aggregato urbano pi\u00f9 importante, che prende il nome della chiesa - La Pieve - e che diventa la frazione capoluogo.\nStoria.\nCalci \u00e8 un insieme di borghi, dei quali residuano oggi le pi\u00f9 antiche frazioni, che comincia a svilupparsi in epoca repubblicana intorno al castello del Vescovo pisano, feudatario della valle, distribuendo i propri insediamenti lungo il corso dei torrenti principali (le \"Zambre\") e da essi attingendo acqua per l'attivit\u00e0 conciaria e per l'alimentazione delle ruote idrauliche, utili a muovere mulini e magli.\nL'olivicultura forniva l'olio finissimo e la Zambra dava la forza idrica per gli opifici. Questa attivit\u00e0 era conosciuta con il nome di \"arte bianca\" ed era una delle pi\u00f9 importanti nel paese, insieme all'\"arte della lana\", che offriva una pregiata produzione tessile. Altre arti minori erano la raccolta della mortella, il lavaggio della biancheria e la concia delle pelli animali. I boschi dei suoi monti erano protetti da leggi molto severe e davano legname ai cantieri navali della Repubblica Pisana.\nNel medioevo la vita civica dei calcesani era organizzata in una istituzione comunale composta di sei consoli, rappresentanti delegati di altre comunit\u00e0 sparse nel territorio calcesano, che dal monte si spingeva fino alla sponda destra dell'Arno. La vita gravitava intorno alle chiese di Santa Maria a Willarada, chiesa madre non pi\u00f9 esistente, e di Sant'Andrea a Lama. La grande Pieve romanica fu edificata all'epoca del Vescovo Daiberto, fra il 1080 ed il 1111, anno in cui vi furono deposte le reliquie del Santo Patrono Ermolao martire.\nCalci si trov\u00f2 spesso coinvolto nelle sanguinose e alterne vicende della lunga guerra tra Firenze e Pisa. Fedelissimo alla Repubblica, con Pisa cadde all'inizio del XVI secolo sotto il dominio fiorentino e, nella riorganizzazione successiva alla sconfitta, venne aggregato alla comunit\u00e0 di Vicopisano fino alla fine del Cinquecento, quando venne aggregato a Pisa.\nI borghi originari, condizionati dall'attivit\u00e0 agricola e pastorizia, non hanno avuto sviluppo o sono scomparsi, mentre a partire dal 1500 il paese letteralmente si modella intorno al corso del pi\u00f9 importante dei torrenti, per uno sviluppo di quasi tre chilometri, sui quali operavano, alla fine del XIX secolo, oltre 100 mulini mossi da ruote idrauliche. La persistenza di casolari e corti, addossati a romitori, conventi o chiese fra oliveti e selve di castagno, ha dato alla vallata calcesana il nome di Valle Graziosa.\nNel XVI secolo Calci fu distaccato da Vicopisano e riunito a Pisa finch\u00e9, nel 1867, i calcesani chiesero ed ottennero dal governo di Vittorio Emanuele II la separazione dalla comunit\u00e0 di Pisa e la possibilit\u00e0 di erigersi in comune autonomo.\nVerso la fine degli anni novanta del XX secolo il territorio comunale ha subito un consistente incremento del tessuto edilizio, in particolare in localit\u00e0 La Gabella dove sono sorti numerosi edifici residenziali, a schiera ed a blocco, ed un centro commerciale, i quali hanno decisamente mutato l'aspetto del paese un tempo prettamente agricolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nFin dall'alto medioevo gli eremiti Jacopo, Verano e Alessandro vivevano all'ombra di quei boschi nelle spelonche delle pendici verrucane. La santit\u00e0 di questi romiti ebbe cos\u00ec vasta risonanza che si possa presumere che Bernardo da Chiaravalle abbia tradizionalmente visitato quei luoghi, durante il suo soggiorno a Pisa per il Sinodo del 1135.\nNel XV secolo nei pressi della cittadina venne fondato un monastero certosino, noto col nome di Certosa di Pisa o di Calci, oggi diventato un museo gestito dall'Universit\u00e0 di Pisa.\nGeografia antropica.\nUrbanistica.\nIl paese di Calci \u00e8 composto da un nucleo storico centrale, comunemente noto come La Pieve, e da numerose frazioni e borgate che si sono ritrovate, nel corso del XX secolo, saldate l'una all'altra in un'unica area urbana continua: \u00e8 il caso dei borghi di Castelmaggiore (antico capoluogo comunale), La Corte, Nicosia, Pontegrande, Rezzano, San Piero, Sant'Andrea a Lama, Tre Colli. Altre localit\u00e0 che, pur non possedendo tutte caratteristiche urbane, vertono sul paese in semi-continuit\u00e0 con esso sono invece quelle di Colle, Crespignano, La Gabella, Montemagno, San Lorenzo e Villa.\nNel territorio comunale di Calci \u00e8 compresa anche la vetta del Monte Serra.\nFrazioni.\nLo statuto del comune cos\u00ec organizza e definisce la suddivisione interna in frazioni: La Pieve, Castelmaggiore, Il Colle-Villa, Crespignano-La Corte-San Piero, La Gabella, Montemagno-San Lorenzo, Pontegrande-Sant'Andrea, Rezzano-Nicosia, Tre Colli, Monte Serra.\nInfrastrutture e trasporti.\nIl territorio comunale \u00e8 attraversato da quattro strade provinciali:\nDal 1887 al 1953 Calci costitu\u00ec localit\u00e0 capolinea della tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione in sede propria che si distaccava in localit\u00e0 Navacchio, con Caprona e Calci.\nAttualmente la societ\u00e0 Autolinee Toscane, garantisce collegamenti con Pisa, Pontedera e Vecchiano con gli autobus, attraverso le linee 100, 120 e 160.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nPallavolo.\nIl comune di Calci ha una grande tradizione nella pallavolo. Il Volley Ball Club Calci ha due squadre maschili, una in Serie A2 e una in Serie C, e due squadre femminili, militanti rispettivamente nella Prima e nella Seconda Divisione.\nUna seconda societ\u00e0, la Polisportiva Libertas Calci, aveva due squadre femminili, passate tuttavia al V.B.C. nel 2016; attualmente cura le giovanili di sesso femminile e, dal 2019, anche una parte delle giovanili maschili.\nCalcio.\nLa A.S.D. Calci 2016 \u00e8 la squadra del comune; vanta una qualificazione in Promozione. Milita, per l'anno 2018/19, in Prima Categoria."}
{"id": "34338", "revid": "1543377", "url": "https://it.wikipedia.org/wiki?curid=34338", "title": "Calcinaia", "text": "Calcinaia (anche \"Calcinaja\", \"Vicus Vitri\" in latino) \u00e8 un comune italiano di abitanti della provincia di Pisa in Toscana.\nGeografia fisica.\nTerritorio.\nCalcinaia si trova sulle rive del fiume Arno, a circa 4 km dal capoluogo si trova Fornacette; davanti al fiume Arno \u00e8 situato il palazzo comunale; in via Aurelio Saffi vi \u00e8 il Museo della Ceramica Lodovico Coccapani \nStoria.\nFondata prima dell'anno 1000 in epoca medioevale sulla riva destra dell'Arno. Il suo nome originale era \"Vicus Vitri\", che da alcuni storici locali \u00e8 stato fatto derivare dalla presenza nel territorio di improbabili botteghe per la lavorazione di stoviglie vetrificate o da un nome di persona romano Vitrius. \u00c8 assai pi\u00f9 credibile ravvisare in \"vitri\" la corruzione della voce latina \"veteri\" ovverosia vecchio, appellativo dato alla primitiva Calcinaia per distinguerla dall'altro Vico presente nelle vicinanze (ovverosia l'attuale Vicopisano), evidentemente di fondazione pi\u00f9 recente rispetto a Calcinaia.\nIn seguito la cittadella cambi\u00f2 il nome con l'attuale \"Calcinaia\" (attestato per la prima volta nel 1193) a causa delle numerose fornaci di calce che all'epoca furono edificate nel comune, assumendo come stemma due arselle (o telline) in attinenza con l'acqua, la sabbia e quindi il mare, forse a ricordo dei primi colonizzatori e fondatori arrivati probabilmente risalendo l'Arno. Nel 1136 nasce a Calcinaia da una umile famiglia Ubaldesca Taccini divenuta suora nel convento di san Giovannino a Pisa e appartenente al sovrano ordine di Malta. Considerata santa dalla chiesa cattolica \u00e8 la patrona di Calcinaia e viene festeggiata il 28 maggio. Le reliquie della santa sono attualmente (2016) conservate nella Pieve.\nDurante l'alto Medioevo, a Calcinaia esercitavano i diritti di Signoria i Conti Cadolingi di Fucecchio; successe a loro la nobile famiglia ghibellina degli Upezzinghi di Pisa; il pi\u00f9 noto di essi fu Gualtieri di Calcinaia che divenne Potest\u00e0 di San Gimignano nel 1221, e di Arezzo nel 1243.\nIn seguito la cittadina fu coinvolta nelle continue rivalit\u00e0 tra la Repubblica di Pisa e quella di Lucca, e proprio a Calcinaia si incontrarono nel 1138 il Papa Innocenzo II e l'Imperatore Lotario II, finch\u00e9 nel XV secolo la Repubblica fiorentina, entrata nelle lotte con Pisa per ottenere il controllo dello scalo marittimo pi\u00f9 importante nella regione e delle vie di comunicazioni fluviali interne, la conquist\u00f2, la inglob\u00f2 nei suoi possedimenti e nel 1555 il Granduca Cosimo I de' Medici, su studi di mappe disegnate da Leonardo da Vinci, fece costruire sul territorio fondamentali lavori idraulici per regolare le piene dell'Arno e impedire cos\u00ec le frequenti inondazioni che devastavano vaste zone del borgo.\nFino alla prima met\u00e0 del Cinquecento il fiume Arno arrivava fin sotto Montecchio per poi dirigersi verso Bientina lasciando Calcinaia sulla riva sinistra, descriveva un'ampia ansa che lambiva l'antico borgo di Vicopisano, e continuava il suo naturale tragitto verso Pisa.\nGrazie a queste modifiche del territorio Calcinaia pot\u00e9 sviluppare con un grande incremento l'agricoltura come cereali, legumi, bulbi e vaste coltivazioni di canapa e di lino e nel 1768 venne creata la fornace Coccapani per la produzione di ceramica invetriata.\nIl processo di industrializzazione della citt\u00e0 \u00e8 stato notevole durante gli anni sessanta e si \u00e8 sviluppato soprattutto nella frazione di Fornacette, dove sono nate imprese di produzione e di servizi che occupano molta manodopera, mentre il capoluogo, sede degli Uffici comunali, ha invece sviluppato il settore terziario, anche se non mancano anche qui alcune aziende produttive e di servizi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa Biblioteca \"Pier Paolo Pasolini\" si trova in Piazza Indipendenza 10, a Calcinaia ed \u00e8 inserita nella rete di Bibliolandia.\nRaccoglie e conserva circa 16000 volumi di vari generi, come letteratura, saggistica, religione, scienza, arte, storia ecc.\nOgni anno, dal 2001, la Biblioteca e in particolare Paolo Grig\u00f2 (scultore e pittore) organizza la mostra d'arte VicoVitri Arte: nell'antica torre degli Upezzinghi che si erge nel centro storico della citt\u00e0. Vengono ospitate mostre di fotografia, scultura e pittura di artisti di fama internazionale ed emergenti.\nEventi.\nManifestazioni storiche.\nOgni maggio, precisamente nelle ultime tre domeniche del mese, si svolgono tre eventi particolarmente sentiti nella cittadina, i quali costituiscono il \"Maggio calcinaiolo\".\nIl primo evento \u00e8 la \"Sagra della Nozza\", dolce locale formato da una cialda a forma di cono al sapor di anice e rosolio.\nIl secondo evento \u00e8 la festa di Santa Ubaldesca, con una solenne processione.\nInfine nell'ultima domenica del mese i tre rioni della cittadina, ovvero \"Montecchio\", \"La Nave\" e \"Oltrarno\" si sfidano nella Regata storica di Calcinaia, un palio nel quale gareggiano dei Navicelli (grandi imbarcazioni a remi) lungo l'Arno. Tale evento si svolge ormai dalla met\u00e0 dell'Ottocento.\nGeografia antropica.\nFrazioni.\nFornacette.\n\u00c8 situata sulla Tosco-Romagnola a circa tre chilometri da Pontedera. Fornacette ha avuto un enorme sviluppo demografico nel dopoguerra, superando anche il capoluogo di comune in quanto ad abitanti. A Fornacette ha avuto sede fino al 2007 l'importante azienda di computer CDC spa, una delle due societ\u00e0 della provincia quotate in borsa.\nI quartieri di Fornacette sono:\nInfrastrutture e trasporti.\nStrade.\nIl territorio comunale \u00e8 attraversato da alcune delle pi\u00f9 importanti strade dell'intera area: \u00e8 infatti collocato a Calcinaia l'inizio della Strada Provinciale Vicarese, mentre \u00e8 situato a Fornacette l'inizio della Strada statale 67 Tosco Romagnola, cos\u00ec come quello della Statale 67-bis (detta \"Arnaccio\"). Inoltre Calcinaia \u00e8 attraversata dalla Strada statale 439 Sarzanese Valdera. Il trasporto pubblico locale \u00e8 assicurato su tali arterie dalle autocorse svolte da CTT Nord.\nFerrovie.\nIl 28 ottobre 1928 fu inaugurata la tratta Lucca-Pontedera che vedeva Calcinaia protagonista come una delle stazioni di fermata importanti di questa linea.\nLinea ha funzionato in maniera molto attiva fino all'estate del 1944, quando durante il secondo conflitto mondiale il ponte e la stazione di Calcinaia furono pesantemente bombardate dalla forze alleate per evitare l'attraversamento dei mezzi corazzati nemici.\nIl ponte disponeva di ben 6 arcate di 21,5 metri ognuna e la sua costruzione inizi\u00f2 in concomitanza con i lavori di realizzazione di tutta la tratta, ovvero dopo la concessione in data 6 maggio 1922 e si conclusero il 23 aprile 1926.\nOggi rimangono intatte solo 2 delle arcate presenti in origine e della stazione di Calcinaia pochi ruderi che sono diventati monumento alla memoria.\nLa parte crollata del ponte \u00e8 stata reintegrata da una struttura in ferro progettata con lo scopo di sostenere le tubazioni della rete idrica."}
{"id": "34340", "revid": "124706443", "url": "https://it.wikipedia.org/wiki?curid=34340", "title": "Casale Marittimo", "text": "Casale Marittimo \u00e8 un comune italiano di abitanti della provincia di Pisa in Toscana.\nGeografia fisica.\nCasale Marittimo si trova nella Maremma Pisana su un colle che domina la Val di Cecina e dista 12 chilometri dal litorale.\nStoria.\nFu castello e centro principale della zona sotto i conti della Gherardesca. Nominato gi\u00e0 nel 1004, nel 1406 pass\u00f2 sotto il dominio fiorentino, seguendone le sorti. Nel 1684 venne dato in feudo ai Ridolfi e nel 1738 entr\u00f2 a far parte del marchesato di Riparbella.\nAl plebiscito del 1860 per l'annessione al Regno di Sardegna (Regno d'Italia dal 1861) su 320 votanti ci fu solo 1 voto contrario.\nNel 1862 il comune, fino ad allora chiamato \"Casale nelle Maremme\", fu denominato \"Casale di Val di Cecina\", finch\u00e9 nel 1900 assunse l'attuale denominazione.\nIn data 05 dicembre 2021 si \u00e8 tenuta la cerimonia di presentazione della cartolina e l'annullo filatelico dedicati ai \"121 anni dalla denominazione Casale Marittimo\". \nLa cartolina rappresenta una veduta di Piazza del Popolo ripresa dall'Arco Cancellieri, che porta il nome di una delle tante famiglie storiche di Casale Marittimo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34341", "revid": "1543377", "url": "https://it.wikipedia.org/wiki?curid=34341", "title": "Casciana Terme", "text": "Casciana Terme (\"Castrum ad Aquas\" o \"Balneum ad Aquas\" in latino) \u00e8 una frazione del comune italiano sparso di Casciana Terme Lari, nella provincia di Pisa, in Toscana.\nFrazione del comune di Lari fino al 1927, e gi\u00e0 denominata \"Bagno ad Acqua\" e \"Bagni di Casciana\", fu poi comune autonomo accorpando anche le frazioni di Ceppato, Collemontanino, Parlascio e Sant'Ermo. Dal 1\u00ba gennaio 2014 si \u00e8 nuovamente unito con Lari per formare il nuovo comune di Casciana Terme Lari.\nOrigini del nome.\nIl toponimo Casciana deriva dal nome di persona latino Cassius, col significato quindi di \"terreno di Cassio\". La localit\u00e0 \u00e8 per\u00f2 citata per la prima volta col nome di Acqui alla fine del IX secolo, con riferimento alle caratteristiche termali del posto. Il paese si chiam\u00f2 Bagni di Casciana, in riferimento al centro abitato di Casciana (che divenne \"Alta\"), fino al 1956 quando assunse il nome attuale.\nStoria.\nLa sua storia \u00e8 strettamente legata alle propriet\u00e0 terapeutiche delle acque che vi scorrono dando vita alle Terme. Le origini di Casciana risalgono al periodo etrusco come da recenti ritrovamenti archeologici nell'area di Parlascio.\nLe memorie scritte pi\u00f9 antiche, risalgono al IX secolo ed attestano l'esistenza della pieve di Santa Maria ad Acquas, in un documento dell'archivio vescovile di Lucca. Una bolla del 1148 poneva in risalto per la prima volta le virt\u00f9 terapeutiche delle acque termali di Casciana, in particolare per le malattie della pelle. Nel XII secolo Casciana (Aqui) era sede di un castello con mura e torri, ubicato nel nucleo di \"Petraia\" dove ancora oggi \u00e8 visibile una bella torre medioevale, la Torre Aquisana.\nSebbene molti studiosi affermino che le acque termali di Casciana fossero gi\u00e0 conosciute dai romani, la costruzione oggi documentata del primo stabilimento termale fu opera di Federico da Montefeltro, Signore di Pisa, nel 1311. Nel 1460, dopo quasi due secoli, venne restaurato per la prima volta dai \"Magnifici Signori Fiorentini\" e nel 1596 furono apportati ulteriori miglioramenti. Con i Lorena, fra '700 e '800, riprende l'attenzione del Granducato per le Terme cascianesi e nel 1824, per ordine di Ferdinando III di Toscana, si avvia un nuovo progetto di ristrutturazione. Si arriva cos\u00ec al 1870 e al nuovo stabilimento realizzato dall'architetto Giuseppe Poggi, famoso per aver realizzato il Piazzale Michelangelo a Firenze.\nStemma e gonfalone.\nIl Comune di Casciana Terme faceva uso di emblemi regolarmente concessi:\nSociet\u00e0.\nEvoluzione demografica.\nSono qui riportati gli abitanti del comune di Casciana Terme dal 1861 al 2011, che comprendeva oltre alla frazione capoluogo anche quelle di Ceppato, Collemontanino, Parlascio e Sant'Ermo.\nCultura.\nTeatro.\nNei primi anni del Novecento \u00e8 stata frequentata da compagnie teatrali e musicali, che offrivano spettacoli ai visitatori delle Terme. Appena al di fuori della struttura termale era stato costruito nei primissimi anni del Novecento il Teatro Flora, elegante costruzione all'aperto, in legno, che aveva una capienza massima di 250 persone.\nAltro luogo dedicato alla cultura \u00e8 il Teatro Verdi, inaugurato nel 1913, storica struttura, che fino agli anni '70 ha visto l'allestimento di molte feste e spettacoli paesani, concerti di bande e artisti lirici, concorsi, balli di carnevale e mostre. In restauro da molti anni, \u00e8 stato riaperto nel giugno del 2012. \u00c8 stato ristrutturato tenendo conto del primario progetto di inizio secolo scorso, che non fu mai realizzato per mancanza di fondi. Il teatro \u00e8 una delle strutture principali della Valdera.\nMusica.\nNel 1928 \u00e8 stato rappresentato il Barbiere di Siviglia di Rossini in Piazza delle Terme, con alcuni artisti locali. Altre opere liriche sono state rappresentate sempre nella Piazza delle Terme anche in tempi recenti.\nPresso il Teatro Verdi, propriet\u00e0 della Societ\u00e0 di Mutuo Soccorso e poi del Comune, sono state rappresentate a inizio '900 numerose opere tra cui Aida e il Rigoletto di Verdi.\nIn occasione della riapertura del Teatro nel 2012 \u00e8 stato eseguito un Concerto lirico con l'Orchestra del Festival Puccini di Torre del Lago diretta dal M\u00b0 Alberto Veronesi e alcuni giorni dopo una recita celebrativa del Barbiere di Siviglia di Rossini. Nel 2013 \u00e8 stata organizzata la prima stagione lirica del Teatro Verdi riaperto, con la rappresentazione scenica di Gianni Schicchi, L'Elisir d'amore e Don Giovanni, con cast composti da artisti internazionali. (Vedi Teatro Verdi (Casciana Terme)#Opere liriche e concerti)\nCasciana Terme \u00e8 stata la sede della banda \"Giuseppe Verdi\", fondata negli anni '20, che ha avuto alcuni importanti riconoscimenti. Tra i suoi maestri direttori il pi\u00f9 noto \u00e8 stato il M\u00b0Ugo Messerini negli anni '50 e '60, il qualche compose anche l'inno cittadino \"Evviva Casciana\".\nEventi.\nFra le altre feste ricordiamo:\nDa diversi anni Casciana Terme ospita la finale regionale del concorso di bellezza Miss Italia, occasione in cui sono presenti ospiti a livello nazionale.\nDa menzionare infine lo storico Carnevale che veniva festeggiato con carri allegorici per le vie della cittadina fino dai primi anni del '900.\nEconomia.\nTurismo termale.\nIl paese \u00e8 conosciuto soprattutto per l'impianto termale che usufruisce delle acque calcico-sulfuree a 37\u00a0\u00b0C costanti. Si narra che l'acqua termale fu scoperta dalla duchessa di Toscana Matilde, nota come Matilde di Canossa. \nIl folklore locale narra come ella aveva un merlo piuttosto anziano e malmesso, con le piume grigiastre per l'et\u00e0. Un giorno la contessa not\u00f2 che il merlo si muoveva sempre meglio e le sue piume erano tornate di un colore nero intenso e il becco giallo brillante. Fece seguire il merlo nelle sue \"uscite\" mattutine. Scopr\u00ec che il merlo ogni mattina volava a mettere le zampette in una strana \"acqua fumante\". Anche la contessa volle provare a immergersi nelle miracolose acque. E in pochissimo tempo ne trasse benefici. Decise quindi di costruire alcune vasche, primo inizio degli impianti termali che oggi possiamo ammirare.\nFino al 1927 le terme erano di propriet\u00e0 del Comune di Lari.\nAmministrazione.\nQuesto \u00e8 l'elenco dei sindaci del comune di Casciana Terme antecedenti all'accorpamento in Casciana Terme Lari. Primo Sindaco di Casciana Terme dopo la liberazione 1945-48 Del Picchia Armenio \nSport.\nCiclismo.\nPer tre volte Casciana Terme \u00e8 stata sede di arrivo di tappa del Giro d'Italia, la prima nel 1947, l'ultima nel 1971:\nCalcio.\nL'A.S.D. Atletico Casciana Terme \u00e8 una squadra di calcio fondata nel 1927 con dicitura \"Unione Sportiva\" e i suoi colori sociali sono il rosso e il blu. Attualmente (2010-2011) milita in Seconda Categoria nel Girone E."}
{"id": "34342", "revid": "1543377", "url": "https://it.wikipedia.org/wiki?curid=34342", "title": "Cascina (Italia)", "text": "C\u00e0scina (pronuncia: ) \u00e8 un comune italiano di abitanti della provincia di Pisa in Toscana. \u00c8 costeggiato dal fiume Arno che ne delimita il confine con i comuni di Vicopisano e San Giuliano Terme.\nGeografia fisica.\nTerritorio.\nCascina si trova sulla riva sinistra del fiume Arno, nella sua pianura alluvionale a 6 metri sul livello del mare. Il territorio \u00e8 pianeggiante, non presenta zone boscose n\u00e9 corsi d'acqua naturali oltre al fiume Arno.\nClima.\nLa tabella sottostante riporta i valori medi che si registrano nel corso dell'anno:\nStoria.\nLa storia documentata di Cascina risale sino al periodo romano. La pianta stessa della cittadina richiama quella del \"castrum\", con strade perpendicolari tra loro (chiamate cardi e decumani) che formano una scacchiera. Inoltre nel territorio cascinese le tracce della centurazione romana sopravvivono nei toponimi attuali di molti paesi, come ad esempio il suffisso -anum/-ana in paesi come Musigliano, Visignano, Laiano, Bibbiano, Titignano e molti altri.\nLa prima menzione di Cascina \u00e8 in una pergamena del 750 in cui si parla della donazione di una casa fatta alla chiesa di Santa Maria di Cassina. L'origine del nome \u00e8 incerta, ma potrebbe essere derivata da un termine \"cassina\" o \"casina\" nel senso di \"casa di campagna\", oppure dall'omonimo torrente che attraversava l'attuale paese, ora scomparso, e che a sua volta deriverebbe da un nome di persona etrusco, latinizzato in \"Cassenius\". La Tavola Peutingeriana riporta una localit\u00e0, detta Valvata, situata a 8 miglia romane da Pisa, che in passato \u00e8 stata identificata con Cascina, anche se questa resta solo un'ipotesi. Ci\u00f2 che invece \u00e8 noto era l'attribuzione dei toponimi di diversi paesi situati sull'antica via romana che da Pisa conduceva a Cascina: \"Quinto\" veniva identificato con Casciavola, \"Sesto\" con la localit\u00e0 in cui sorge la Pieve di San Cassiano, \"Settimo\" con San Benedetto a Settimo, \"Ottavo\" con una zona ad ovest di Cascina (localit\u00e0 in cui anticamente sfociava il fiume Cascina), \"Nono\" ad est di Cascina e \"Tredici\" fra Vicopisano e Calcinaia. \u00c8 chiaro quindi come l'attribuzione dei toponimi venisse fatta in base alle progressive distanze in miglia romane dalla citt\u00e0 di Pisa.\nMaggiori conoscenze sulla storia di Cascina risalgono all'epoca medievale, periodo in cui il comune combatt\u00e9 sanguinose battaglie prima contro i Lucchesi e poi contro i Fiorentini. Nel novembre del 1313, un soldato al seguito del condottiero pisano Uguccione della Faggiuola, tale Isbrigato da Peccioli, per vendicarsi con i Lucchesi che in una delle tante guerre avevano disfatto una torre di Cascina, pose una lapide nella chiesa di San Michele in Escheto a Lucca, con la scritta: \u00abQUIA CASCINENSES TURRIM MISERE LUCENSES HANC CASCINENSES DESTRUXERUNT QUIPPE LUCENSES ISBRIGATO DE PECOLI FECIT\u00bb (traduzione: \"poich\u00e9 i lucchesi disfecero la torre dei cascinesi, i cascinesi distrussero questa dei lucchesi. Isbrigato da Peccioli pose\").\nA Cascina venne combattuta il 29 luglio 1364 la nota battaglia di Cascina tra Fiorentini e Pisani, la quale avrebbe dovuto essere raffigurata da Michelangelo Buonarroti in un affresco mai realizzato. Di esso si conservano disegni preparatori che raffigurano parti dell'affresco, e alcune copie parziali del cartone preparatorio (andato perduto), una delle quali di Aristotele da Sangallo raffigurante la parte in cui soldati fiorentini seminudi si stanno bagnando nel fiume Arno. Di questa scena esiste anche un dipinto di Giorgio Vasari, attualmente ospitato a Palazzo Vecchio di Firenze.\nDopo essere rimasta sotto il dominio di Pisa per tutto il secolo XIV, Cascina pass\u00f2 quindi sotto il dominio fiorentino. Storicamente uno dei motivi dello sviluppo come borgo medioevale e della costruzione delle mura di Cascina fu proprio la sua collocazione sulla strada che congiunge queste due citt\u00e0, che si alternarono pi\u00f9 volte nel controllo di questo borgo. Da citare al riguardo della cerchia muraria, le torri angolari, a pianta pentagonale. In passato era presente un fossato, pi\u00f9 o meno dove ora si trova la circonvallazione (viale Comaschi, via Pascoli, via della Pace, via Michelangelo).\nNel 1798 fu elevata a vicariato col titolo di vicariato di Cascina e Pontedera.\nAi nostri giorni Cascina e le sue frazioni si presentano come una grande conurbazione in continua crescita che si protende verso Pisa.\nSimboli.\nLo stemma \u00e8 d'azzurro alla fascia-banda d'oro, sormontata da una cassa d'argento con l'iscrizione \u00abFides\u00bb di nero. La cassa si riferisce al supposto nome latino della citt\u00e0, ovvero \"cassina\" o \"casina\". Originariamente sotto l'urna era posta una fascia-banda d'argento e d'oro. La fascia, successivamente, \u00e8 stata modificata in una squadra d'oro, per rappresentare la lavorazione del legno, che \u00e8 attivit\u00e0 molto diffusa nella cittadina e nei dintorni.\nMonumenti e luoghi d'interesse.\nArchitetture religiose.\nPieve di Santa Maria.\nLa pieve di San Giovanni e Santa Maria Assunta la si trova menzionata nell'anno 801 e si trova nella piazza principale di Cascina. La pieve cos\u00ec come concepita oggi risale alla fine dell'XI secolo e rientra nel tipico stile architettonico del romanico pisano. Il campanile \u00e8 del XII secolo, ma la parte superiore venne ricostruita alla fine del secolo successivo. Il soffitto, ricostruito a seguito di un incendio, \u00e8 a cassettoni. Tra le opere di rilievo che si ritrovano all'interno, un frammento d'affresco trecentesco con la \"Madonna con Bambino\", una \"Madonna con Bambino\" in terracotta attribuita a Benedetto da Maiano, un'acquasantiera romanica.\nPieve di San Casciano.\nLa pieve dei Santi Ippolito e Cassiano \u00e8 situata a San Casciano ed \u00e8 ricordata in un documento datato 12 aprile 970. Nella ristrutturazione della fine del XII secolo intervenne Biduino, uno dei massimi rappresentanti della cultura artistica del tempo, autore dell'architrave del portale centrale, corredato da due iscrizioni di cui una con la data 1180. All'interno si conservano l'antico fonte battesimale monolitico ad immersione (forse dell'XI secolo) e una terracotta della bottega di Andrea della Robbia raffigurante il \"Battesimo di Ges\u00f9\". Nel 2005, in occasione degli 825 dalla fondazione, sono state collocate delle nuove via crucis, opere in terracotta refrattaria bianca della scultrice Chiara De Chiara.\nPieve di San Lorenzo alle Corti.\nLa pieve di San Lorenzo \u00e8 un'antica pieve alto-medievale, \u00e8 situata nella frazione di San Lorenzo alle Corti, dove \u00e8 comunemente nota come \"La Pieve\". La chiesa \u00e8 un edificio a navata unica e senza abside, mostra sulla facciata due riproduzioni di un'antica epigrafe che attribuisce l'edificazione della prima San Lorenzo all'anno pisano 1046, ossia al 1045. La chiesa fu gravemente danneggiata nelle inondazioni del 1333 causate dallo straripamento dell'Arno. Il dono della reliquia di un dente del martire san Lorenzo \u00e8 ricordato in un'epigrafe, ora murata all'interno della pieve nella parete sinistra sotto la cantoria.\nBadia di San Savino.\nL'abbazia di San Savino, comunemente nota come \"badia\", \u00e8 un importante edificio religioso situato a Montione. Le prime notizie sono rintracciabili in un documento risalente al 30 aprile 780, riguardante la fondazione del \"monastero di San Savino di Montione\", posto a difesa e aiuto della \"veneranda chiesa del Beatissimo San Savino di Ceragiolo\". La chiesa costruita con blocchi di calcare del Monte Pisano, presenta la tipica struttura monastica a navata unica, con presbiterio \"a T\" ed abside semicircolare. Un timpano conclude l'edificio con tetto a capanna. Sul lato ovest si trova l'ingresso al monastero, costituito da un ampio arco a tutto sesto. La sommit\u00e0 del campanile, a pianta rettangolare, fu distrutta nel 1943 dall'esercito tedesco in ritirata, per non lasciare punti sopraelevati da cui poter avere una buona visuale. In anni recenti, al campanile \u00e8 stata restituita la forma originale aggiungendovi la parte mancante.\nSantuario della Madonna dell'Acqua.\nIl santuario della Madonna dell'Acqua fu edificato poco fuori le mura di Cascina fra il 1614 e il 1619, su progetto di Iacopo Maruscelli, con un'elegante struttura a pianta centrale a croce greca. All'interno sono conservati un imponente altar maggior con affresco staccato con la \"Madonna col Bambino\" (XVI secolo) e l'altare di San Rocco.\nArchitetture militari.\nCinta muraria.\nLe mura di Cascina circondavano l'antico abitato del paese al centro, nel corso dei secoli, di guerre tra la Repubblica di Pisa e Firenze. La cinta muraria eretta a difesa dell'intero borgo molto \u00e8 documentata a partire dal 1293. Furono edificate nel XIII secolo in pietra e laterizio. Si notano diverse fasi costruttive con l'uso di materiali diversi, il verrucano per la prima fascia, materiale misto per la seconda e terza fascia. \u00c8 quindi molto probabile che siano state innalzate in epoche successive e a seconda del clima politico della regione.\nDue erano le porte che si aprivano per consentire il passaggio sull'asse est-ovest: la Porta Pisana e la Porta Fiorentina, entrambe demolite dopo il 1889 per far passare il tram (detto \"trammino\"), che conduceva da Pisa a Pontedera, anch'esso oggigiorno scomparso. Dentro Porta Fiorentina era presente la chiesa di San Giovanni Decollato, fregiata di mirabili affreschi del Luini. Altri tratti delle mura furono demoliti per creare nuovi accessi e per \"dare aria\" al paese, altri oggi sono visibili solo internamente, in quanto inglobati nei numerosi capannoni industriali sorti nel '900 per dare spazio all'industria del mobile. Particolari sono le torri angolari a pianta pentagonale.\nAll'esterno delle mura era presente un fossato, secondo alcuni, alimentato dal torrente Cascina, oggigiorno confluente del fiume Era a Ponsacco. Per oltrepassare il fossato erano probabilmente presenti due ponti levatoi, poi sostituiti con due ponti fissi in mattoni.\nTorre dell'orologio.\nLa torre civica di Cascina, meglio conosciuta come torre dell'orologio, ospita per l'appunto l'orologio del paese. \u00c8 costruita in laterizio e in epoca passata doveva far parte del palazzo ospitante le milizie. Sulla sua superficie si notano gli innalzamenti che ha subito nei secoli: l'altezza originale della torre terminava infatti poco sopra il limite inferiore del grande orologio. L'ultimo restauro risale al 1981.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone ovvero il 7,78% della popolazione totale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMedia.\nTelevisione.\nPresso il polo scientifico e tecnologico di Navacchio ha sede l'emittente televisiva ContoTV.\nMusica.\nA partire dal 2009 fino al 2015 si sono svolti i \"Pomeriggi Musicali\", manifestazione concertistica curata dal M\u00b0 Fabio De Ranieri che nel 2011 ha ricevuto la Medaglia d'Oro da parte del Presidente della Repubblica Giorgio Napolitano. I concerti si sono svolti presso il Centro Culturale Peppino Impastato, la Biblioteca Comunale ed il Teatro Politeama, gli eventi hanno visto la partecipazione di importanti artisti di calibro nazionale ed internazionale.\nTeatro.\nTeatro Bellotti Bon.\nCostruito nel 1874 dall'omonima famiglia, il teatro venne progettato dall'architetto Luigi Bellincioni, venne inaugurato nel 1915 con il nome di \"Teatro Nuovo.\" Di stile neoclassico, il teatro si presenta a forma di ferro di cavallo con due ordini di palchi, una galleria ed un loggione. Nel 1945 la struttura venne acquistata dal tenore Fausto Cavallini. Sfortunatamente il luogo rimane abbandonato da trent'anni in stato di degrado.\nGeografia antropica.\nAltre localit\u00e0 del territorio.\nAltre localit\u00e0 rilevanti sono quelle di Case di Gosto, Chiesanuova, Garzella, La Gronchia, Pardossi, San Donato, Sant'Anna e Via di Corte.\nEconomia.\nIl comune ha una tradizione contadina e di artigiani del legno; ospita numerosi mobilifici e un istituto statale d'Arte che prevede un curriculum scolastico in Arte del Legno.\nFino agli anni sessanta l'economia cascinese \u00e8 stata prevalentemente legata all'agricoltura.\nNegli anni sessanta Cascina divenne famosa in tutta Italia per i suoi mobili, ma la tradizione artigiana a Cascina ha profonde radici nel passato, tanto che la farmacia della Certosa di Calci \u00e8 stata realizzata nel 1642 da artigiani cascinesi. Ancora oggi nel centro storico, si possono trovare le botteghe degli artigiani e sulla via principale le varie esposizioni, malgrado una crisi iniziata negli anni ottanta. Da qualche anno l'abilit\u00e0 dei mobilieri viene apprezzata nella realizzazione degli interni delle navi e degli yacht. Di notevole importanza anche l'attivit\u00e0 edilizia ed il settore del tessile e della maglieria.\nIn anni recenti, sono state sviluppate due aree industriali, con la presenza di industrie leggere, a Cascina e Navacchio, servite entrambe da uscite della strada di grande comunicazione Firenze-Pisa-Livorno.\nInfrastrutture e trasporti.\nMobilit\u00e0 urbana.\nCascina \u00e8 collegata a Pisa con corse automobilistiche di linea svolte dalla societ\u00e0 Autolinee Toscane.\nDal 1881 al 1953 la localit\u00e0 era attraversata dalla tranvia a vapore che, percorrendo l'asse della via Fiorentina, collegava Pisa con Pontedera e, attraverso una diramazione che si distaccava in localit\u00e0 Navacchio, con Caprona e Calci. La stazione tranviaria si trovava nel pieno centro di Cascina, in corso Giacomo Matteotti, motivo per cui la linea tranviaria vide sin dall'inaugurazione un intenso traffico passeggeri nonostante la presenza della stazione ferroviaria a servizio della medesima localit\u00e0.\nSport.\nEventi sportivi.\nNel 1978 Cascina \u00e8 stata sede di arrivo della 3\u00aa tappa del Giro d'Italia, vinta da Johan De Muynck."}
{"id": "34344", "revid": "15756", "url": "https://it.wikipedia.org/wiki?curid=34344", "title": "Castellina Marittima", "text": "Castellina Marittima \u00e8 un comune italiano di abitanti della provincia di Pisa in Toscana, nell'alta Maremma o Maremma settentrionale, storicamente conosciuta come Maremma Pisana. Dal 2011 fa parte dell'unione di comuni Unione dei comuni Colli Marittimi Pisani.\nStoria.\nForse villaggio di origini etrusche come documentano alcuni reperti archeologici, Castellina fu castello signorile, documentato dal 1276, facente parte della pieve di San Giovanni di Camajano (Castelnuovo della Misericordia).\nIl castello fu venduto alla Repubblica di Pisa da Ildebrandono di Sovana. Nel 1406 si sottomise a Firenze con il resto della campagna pisana. Il marchesato della Castellina fu eretto il 17 marzo 1628 a favore del senatore Lorenzo di Raffaello de' Medici, membro di un ramo collaterale dei granduchi, gi\u00e0 governatore di Livorno. Estintasi nel 1715 la linea diretta con Antonio, l'infeudazione fu rinnovata nel 1738 a favore del discendente Francesco Maria (-1741). La potest\u00e0 feudale era esercitata tramite un commissario che esercit\u00f2 giurisdizione baronale fino alla legge sull'abolizione dei feudi.\nDal 1730 con Francesco Giuseppe, sesto marchese, la famiglia aggiunse il cognome dei Tornaquinci (Medici Tornaquinci della Castellina). Gli successero Vincenzo (1736-51), e il cav. Francesco Aldobrando (-1824) che nel 1768 prest\u00f2 giuramento a Pietro Leopoldo. L'estensione del feudo andava dal fiume Fine fino a Monte Vaso con il centro di Pomaia con la tenuta del Terriccio e la Val di Perga. Il feudo comprendeva anche la tenuta del Terriccio, allivellata ai Gaetani di Pisa. Fu feudo fino al 1770.\nNel 1860, dopo il plebiscito indetto da Bettino Ricasoli in tutta la Toscana, venne annesso al Regno di Sardegna che, nel 1861, diventer\u00e0 Regno d'Italia. Storicamente ebbe attivit\u00e0 eminentemente agricole con la produzione soprattutto di cereali, impoverendo gran parte del suo territorio ricco di foreste di cerri e boschi. All'inizio del XIX secolo fu aperta una cava di alabastro (:ed oro fuso :).\nIl 2 maggio 1918 il dirigibile \"U-5\" che stava facendo ritorno all'Aeroscalo di Pontedera dopo un pattugliamento marittimo tra Punta Troia (oggi Punta Ala), l'Isola d'Elba e la Corsica, precipit\u00f2 a terra in localit\u00e0 Valdiperga. Nell'incidente morirono tutti e cinque i membri dell'equipaggio: il comandante tenente Federico Fenu, i sottotenenti Enrico Magistris e Luigi Carta Satta appartenenti al Regio Esercito, il sottocapo telegrafista Michele Rosato e il sottocapo motorista Tommaso Perrone, entrambi della Regia Marina. Esiste ancora oggi un cippo funerario a ricordo dei caduti nel luogo del disastro aereo ed una lapide sul palazzo municipale.\nGeografia antropica.\nAltre localit\u00e0 del territorio.\nIl territorio comunale di Castellina Marittima \u00e8 popolato da varie piccole localit\u00e0 minori. Tra le quali: Badione, Ceppo Nero, Farsiche, Fornaci, Lame, Le Conche, Papacqua, Poggio Al Sasso, San Girolamo, Spicciano.\nEconomia.\nIl paese di Castellina Marittima \u00e8 stato famoso, fino alla prima parte del secolo scorso, per l'escavazione dell'alabastro, usato dagli artigiani locali e della vicina citt\u00e0 di Volterra, per la produzione di splendide opere d'arte.\nL'economia locale \u00e8 basata sull'agricoltura, il turismo e alcune attivit\u00e0 produttive.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34348", "revid": "260676", "url": "https://it.wikipedia.org/wiki?curid=34348", "title": "Castelnuovo di Val di Cecina", "text": "Castelnuovo di Val di Cecina (\"Castrum Novum de Montanea\" in Latino) \u00e8 un comune italiano di abitanti della provincia di Pisa in Toscana.\nGeografia fisica e clima.\nCastelnuovo fa parte della Comunit\u00e0 Montana Alta Val di Cecina. Il comune di Castelnuovo di Val di Cecina non confina con il comune di Volterra per appena 45 metri circa. Esso inoltre \u00e8 composto da due aree comunali fisicamente separate: le dividono il comune di Pomarance e quello di Radicondoli.\nStoria.\nL'antico centro forse di origine etrusca acquist\u00f2 importanza nel medioevo quando divenne un borgo fortificato della Repubblica pisana sui confini di quella di Siena. Con il granduca Ferdinando II fu elevato a marchesato l'8 dicembre 1639 in favore del fiorentino Luca di Girolamo degli Albizi. L\u2019amministrazione della giustizia divenne appannaggio del neoeletto marchese il quale la esercitava attraverso un commissario da lui nominato. Nell\u2019atto di investitura del feudo veniva concessa al marchese la giurisdizione sulle cause civili, criminali e miste con tutte le entrate ad esse relative. \nIl feudatario era inoltre investito della giurisdizione del primo appello per la quale doveva tenere presso la Rota fiorentina un auditore del feudo. In materia penale era comunque concessa la possibilit\u00e0 di ricorso al Granduca avverso le sentenze del commissario feudale. Al marchese spettavano, come avveniva in gran parte dei feudi di questa epoca, le entrate derivanti dall'amministrazione della giustizia esercitata dal giusdicente feudale ed alcune delle entrate fiscali. Il principe infatti riservava alle proprie casse le gabelle del sale della cui riscossione ed amministrazione erano incaricati appositi deputati. \nAi Nove Conservatori spettava poi il controllo e l'amministrazione dei proventi ed emolumenti della comunit\u00e0 sui quali il marchese non poteva esercitare diritti. \nAl marchese erano concesse le entrate fiscali derivanti dalla tassa del macinato e dalla tassa detta del \u00abpi\u00e8 tondo\u00bb relativa al bestiame. Oltre alle entrate derivanti dalla amministrazione della giustizia spettavano al marchese i diritti sulle condanne relative al danno dato, di solito spettanti alla comunit\u00e0. Nel 1768 il senatore Casimiro Albizi prest\u00f2 giuramento di fedelt\u00e0 a Pietro Leopoldo. \nDopo la rinuncia al feudo nel 1781 da parte di Lorenzo Casimiro degli Albizi rimasto senza discendenti, fu stabilito, con \"motu proprio\" del 6 dicembre 1781, l'aggregazione di Castelnuovo nella Podesteria minore di Montecastelli, istituita con la riforma giudiziaria leopoldina del 30 settembre 1772. Castelnuovo fu designato sede di detta podesteria nella quale era inserito anche il comunello di Silano. Per le cause criminali la giurisdizione spettava al capitanato di Volterra.\nSimboli.\nLo stemma del Comune di Castelnuovo di Val di Cecina \u00e8 stato riconosciuto con D.P.C.M. del 20 aprile 1954.\nGeografia antropica.\nIl territorio comunale di Castelnuovo di Val di Cecina comprende al suo interno due frazioni:\nTra le altre localit\u00e0 del territorio si segnalano i centri abitati di La Leccia, Bagno al Morbo e Cerbaiola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34349", "revid": "1444396", "url": "https://it.wikipedia.org/wiki?curid=34349", "title": "Ghislarengo", "text": "Ghislarengo (\"Ghislarengh\" in piemontese) \u00e8 un comune italiano di 809 abitanti della provincia di Vercelli in Piemonte.\nDal 1997 \u00e8 sita in Ghislarengo la sede del Club Nazionale di automobili sportive di marca Lotus e la relativa squadra corse.\nStoria.\nSimboli.\nLo stemma del comune di Ghislarengo \u00e8 stato concesso con Decreto del presidente della Repubblica del 3 marzo 2005.\nInfrastrutture e trasporti.\nLa fermata di Ghislarengo, posta lungo la ferrovia Biella-Novara, \u00e8 priva di traffico dal 2013.\nTra il 1879 e il 1933 il paese fu servito dalla tranvia Vercelli-Aranco."}
{"id": "34350", "revid": "888680", "url": "https://it.wikipedia.org/wiki?curid=34350", "title": "Chianni", "text": "Chianni \u00e8 un comune italiano di abitanti della provincia di Pisa in Toscana.\nGeografia fisica.\nTerritorio.\nIl suo territorio di composto da boschi di castagni e terreni coltivati a vite ed olivo si estende nella valle compresa tra il fiume Era ed il fiume Fine. Il Monte Vaso ed il Monte Vitalba, rilievi nel comune di Chianni, raggiungono rispettivamente un'altezza di e di .\nOrigini del nome.\nLe origini del suo nome sono molto incerte: forse deriva da \"Clanni\", nome di persona romano di origine etrusca (\"Claniu\"); o forse deriva da \"\"clango\", luogo coperto di boschi favorevoli alle cacce, o ancora da \"clanum\"\" che significa china o pendio.\nStoria.\nNel 1186 l'imperatore Arrigo VI assegn\u00f2 il borgo di Chianni al vescovo di Volterra Ildebrando de' Pannocchieschi, ma nel 1193 Chianni fu assegnata alla Repubblica di Pisa.\nNel 1288 gli abitanti di Chianni giurarono fedelt\u00e0 a Lapo di Rosso de' Rossi, vicario del vescovo di Volterra, ma nello stesso anno il borgo fu riconquistato dai pisani comandati da Guido di Montefeltro.\nNel 1325 Chianni si ribell\u00f2 a Pisa e a met\u00e0 del secolo l'imperatore Carlo IV confermava nuovamente il dominio di Volterra sul paese.\nIl 6 marzo 1406 Chianni, insieme a Rivalto, furono sottomesse alla Repubblica di Firenze.\nNel 1629 fu eretto in feudo dal Granduca Ferdinando II de' Medici che lo assegn\u00f2 con il titolo di Marchesato, insieme al territorio di Montevaso, alla nobile famiglia fiorentina Riccardi, a quest'ultima fu assegnato anche il territorio di Rivalto (anch'egli elevato a Marchesato). Il marchesato di Chianni, Rivalto, Montevaso e Mela fu creato nell'aprile 1629 da Ferdinando II a favore di Francesco Riccardi, a cui nel 1634 fu aggiunto Rivalto. L'infeudazione fu rinnovata nel 1738 a favore di Cosimo Riccardi e del successore Vincenzo (-1752), fino a Giuseppe che, prestato giuramento a Pietro Leopoldo, lo mantiene fino all'abolizione dei feudi granducali nel 1776. Nel censimento del 1745 il feudo contava 993 abitanti.\nNel 1776 Chianni pass\u00f2 sotto il controllo della Podesteria di Rosignano e della Cancelleria di Lari.\nIl podest\u00e0 di Chianni fu soppresso nel 1838 e la sua giurisdizione fu unita a quella del Vicario di Lari.\nSimboli.\nScudo con corona in cielo azzurro, fascia di merli rossi e banda bianca, con al centro una rosa bianca su sfondo rosso.\nLa fascia di merli rappresenta l'antico carattere medievale dei borghi di Chianni e di Rivalto con i relativi castelli, la rosa rappresenta l'essenza dei boschi incontaminati di cui \u00e8 ricco il comune, il cielo azzurro \u00e8 il cielo sereno che \u00e8 possibile vedere fino all'orizzonte.\nNel 2007 \u00e8 stato inaugurato ufficialmente il parco eolico situato sul crinale del Monte Vitalba.\nGeografia antropica.\nIl comune di Chianni conta nel suo territorio una sola frazione, quella di Rivalto.\nAltre localit\u00e0 rilevanti sono quelle di Aiola, Canapaia, Cimpoli, Ghiaccione, Garetto, I Gulfi, Il Poggiarello, La Cascina, Le Croci, La Fornace, La Pescaia, La Pieve, Miemo, Meletro, Ricandoli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34351", "revid": "2373", "url": "https://it.wikipedia.org/wiki?curid=34351", "title": "Crespina", "text": "Crespina ( ) \u00e8 una frazione che costituisce il capoluogo del comune italiano sparso di Crespina Lorenzana, nella provincia di Pisa, in Toscana.\nFino al 2013 costitu\u00ec comune autonomo, composto anche dalle frazioni di Cenaia e Tripalle. Dal 1\u00ba gennaio 2014 si \u00e8 fuso con Lorenzana per formare il nuovo comune di Crespina Lorenzana.\nOrigini del nome.\nIl toponimo \u00e8 attestato per la prima volta nel 983 come \"Crispina\" ed \u00e8 probabilmente di origine etrusca, come lascia supporre il suffisso -\"ina\" e deriva probabilmente da un nome di persona *\"Cr\u0113spina\" in relazione con l'etrusco \"Crespini\", \"Crespnie\" e col latino \"Crispinius\".\nCon ogni evidenza paretimologica \u00e8 la derivazione da \"in acri spinario\", \u2018in una zona piena di spine\u2019, che sarebbe sostenuta dalla presenza di toponimi simili come \"Crespignano\" e \"Crespino\".\nStoria.\nLe prime notizie relative a Crespina si attestano in data 16 agosto 983 e fanno riferimento al Vescovo di Lucca, che si trovava nel castello di Santa Maria a Monte (parte III del volume V delle \"Memorie lucchesi\"). \nNel 1115 il centro pass\u00f2 sotto la dominazione lucchese per essere occupato dai Pisani nel 1165 e ritornare dieci anni dopo sotto la sovranit\u00e0 lucchese. Nel XIII secolo risulta definitivamente sotto il dominio pisano essendo inserito nel Capitanato delle Colline inferiori. Nelle varie scorrerie fiorentine, nel 1332 fu abbattuta la rocca, finch\u00e9 nel 1405 il castello, dopo lungo assedio fu conquistato dalle truppe fiorentine. Nel 1431, a seguito di violenta ribellione, il castello fu definitivamente smantellato da Firenze che, nel frattempo, aveva eletto Crespina a podesteria dipendente dal vicariato di Lari.\nDi Crespina scrive Emanuele Repetti: \u00abContrada, dove fu una rocca sopra un torrente dello stesso nome che pure lo diede alla sottoposta vallecola, chiamata talora Val di Crespina, pi\u00f9 spesso Val Triana, con due chiese parrocchiali (S. Michele e S. Lucia); l'ultima delle quali sino dal 1413 fu riunita alla prima, eretta in prepositura nel 1744, state entrambe suffraganee della distrutta pieve di Triano, nella Comunit\u00e0 a 3 miglia toscane a levante di Fauglia, Giurisdizione di Livorno, Diocesi di Sanminiato, gi\u00e0 di Lucca, Compartimento di Pisa. Risiede sopra vaga ed aperta collina che domina verso settentrione la Valle dell'Arno pisano, a ponente e libeccio il littorale e la citt\u00e0 di Livorno: talch\u00e9 pu\u00f2 dirsi questa la parte pi\u00f9 deliziosa delle Colline pisane, mentre nel distretto di Crespina sono comprese molte ville signorili sotto i nomi Vallisonzi, Belvedere, S. Lucia, Cenaja, Borgo, Filichetto, Piazza, il Poggio, Bizzucchello, Guardia vecchia, Guardia nuova, Fungiaja, Leccia, Carpineto e Volpaia.\u00bb\nLa campagna circostante gi\u00e0 alla fine del XVII secolo divenne meta di villeggiatura delle famiglie nobili e facoltose di Livorno e di Pisa; e nel XIX secolo raggiunse il suo splendore con la costruzione di numerose ville, fattorie e casini di caccia. Fu patria e sede di importanti pittori quali di fratelli Tempesti, di cui Ranieri Tempesti, ecclesiastico e rettore della chiesa di Belvedere dal 1780, esegu\u00ec pregevoli affreschi nella canonica adiacente alla Villa di Belvedere ove mor\u00ec nel 1819. Il pi\u00f9 famoso fratello Giovan Battista affresc\u00f2 nella zona la villa di Belvedere, la chiesa, l'oratorio della villa \"il Poggio\" della famiglia Leoni, la villa Ott in frazione Tripalle ed altre vicine. Ma le maggiori presenze per numero e valore artistico si ebbero nella seconda met\u00e0 dell'Ottocento. Molti di essi provenivano dalle famiglie proprietarie della zona come i Tommasi (Adolfo Tommasi, Angiolo Tommasi e Lodovico Tommasi) che ebbero una villa di famiglia (villa il Gelsomino) presso la chiesa nuova fino al 1904, la villa \"La Favorita\" a Bugallo di Augusto Rey fino al 1898, la villa Kienerk, mentre la campagna circostante ospitava le ville Gioli (Poggio alla Farnia presso Fauglia) e d'Acchiardi (verso Valtriano). Queste residenze divennero luogo di ritrovo di altri artisti meno facoltosi ma ospiti in vari periodi dell'anno come Giovanni Fattori, Silvestro Lega, Telemaco Signorini e molti altri macchiaioli come Cannicci e Cecconi.\nA Crespina \u00e8 nato, nel 1911, il pittore e scultore Anchise Picchi, al quale \u00e8 stata recentemente intitolata una strada, amico di Luigi Gioli.\nDal 1\u00ba gennaio 2014 Crespina ospita la sede comunale del nuovo comune di Crespina Lorenzana.\nSimboli.\nLo stemma del Comune di Crespina era stato concesso con il regio decreto del 21 maggio 1903.\nSociet\u00e0.\nEvoluzione demografica.\nSono qui riportati gli abitanti del comune autonomo di Crespina dal 1861 al 2011, che comprendeva oltre alla frazione capoluogo anche quelle di Cenaia e Tripalle.\nInfrastrutture e trasporti.\n\u00c8 presente nel territorio comunale una delle uscite della Strada di grande comunicazione Firenze-Pisa-Livorno, collocata nella frazione di Lavoria.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34352", "revid": "1516566", "url": "https://it.wikipedia.org/wiki?curid=34352", "title": "Greggio (Italia)", "text": "Greggio (\"Gregg\" in piemontese) \u00e8 un comune italiano di 338 abitanti della provincia di Vercelli in Piemonte. Una parte del comune \u00e8 compresa nel Parco naturale delle Lame del Sesia.\nOrigini del nome.\nIl nome del borgo sembrerebbe derivare dal latino \"gregius\" ovvero \"grezzo, non lavorato\", in riferimento forse alla terra non coltivata che trovavasi anticamente in questi luoghi.\nStoria.\nDa Greggio, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nLe prime attestazioni dell'esistenza del borgo risalgono al X-XI secolo quando esso viene citato pi\u00f9 volte in alcuni diplomi imperiali tra cui quello di Ottone III del 999 dove viene indicato come dipendente dall'abbazia dei Santi Nazario e Celso che vi fece erigere per prima un castello. L'abbazia, su interessamento dei conti di Biandrate, venne sottomessa dal XIII secolo al comune di Vercelli, il quale impose la creazione e manutenzione di un fossato con degli spalti di protezione. A questo stesso periodo risalgono poche strutture oggi visibili in quanto nel 1223 il podest\u00e0 di Milano, Mercurino Pace, dispose la distruzione di gran parte delle strutture difensive dell'abitato, di cui rest\u00f2 soltanto il campanile ed il monastero (fortificato poi nel corso del Cinquecento) grazie ad un interessamento personale del marchese Manfredo II Lancia. L'insediamento pass\u00f2 poi ai Visconti nel 1335 ed infine ai Savoia nel 1373. Tra il 1405 e il 1407 il luogo \u00e8 occupato da Facino Cane per conto del marchese di Monferrato che lo annett\u00e9 ai propri feudi e poi dall'esercito del conte Filippo Tornielli di Briona che distrusse in gran parte il paese conservandone la potest\u00e0 sino agli inizi del Cinquecento.\nNel 1513 l'imperatore Massimiliano I inser\u00ec Greggio nella contea della famiglia Gattinara, concedendolo a Mercurino Arborio di Gattinara.\nStoria contemporanea.\nNella notte tra il 12 ed il 13 maggio 1945, una decina di giorni dopo la fine della seconda guerra mondiale, il paese fu teatro di una esecuzione sommaria di un gruppo di prigionieri militi della Repubblica Sociale Italiana (RSI).\nSimboli.\nLo stemma e il gonfalone del comune di Greggio sono stati concessi con decreto del presidente della Repubblica del 2 marzo 1954.\nInfrastrutture e trasporti.\nTra il 1879 e il 1933 Greggio fu servito dalla tranvia Vercelli-Aranco.\nSport.\nCalcio.\nLa principale squadra di calcio \u00e8 l\"'U.S.D. Greggio 2009\" che milita nel girone B piemontese e valdostano di 1\u00aa Categoria.\n\u00c8 nata nel 2009.\nI colori sociali sono: bianco e celeste."}
{"id": "34353", "revid": "125345830", "url": "https://it.wikipedia.org/wiki?curid=34353", "title": "Fauglia", "text": "Fauglia (\"Favulia\" in latino) \u00e8 un comune italiano di abitanti della provincia di Pisa in Toscana.\nGeografia fisica.\nTerritorio.\nFauglia e il suo territorio comunale sono posti all'inizio delle Colline Pisane Inferiori, a sud del Valdarno inferiore, a nord della Maremma Pisana e della Val di Cecina.\nIl paese di Fauglia \u00e8 disteso su una di queste colline, in direzione nord-sud, posizione che lo rende caratteristico per la sua unica strada che lo attraversa, lungo la quale si affacciano edifici, palazzi e piazzette.\nIl suo territorio \u00e8 prevalentemente collinare, ma non mancano porzioni pianeggianti come le zone intorno alle frazioni di Valtriano (nota anche per i mobilifici) e di Acciaiolo. La frazione di Luciana, fondata \"forse in una possessione della gente dei Lucii\" come riporta il Repetti, si erge invece su una collina, a guardia della piana del torrente Tora, il corso d'acqua principale del comune. La frazione di Poggio Pallone \u00e8 anch'essa in collina, adiacente all'abitato di Collesalvetti (praticamente ne costituisce un quartiere extra-comunale). Le Vallicelle, i Poggetti e Santo Regolo risultano aggregati di poche abitazioni, sparse fra le alture intorno alla piana del Tora.\nStoria.\nIl toponimo \u00e8 attestato per la prima volta nel 1187 come \"Favulia\" e deriva forse dal latino \"faba\", per cui Fauglia significa \"campo di fave\".\nRibellatasi al dominio della Repubblica di Pisa nel 1315 per opera dei conti di Montescudaio, torn\u00f2 presto all'obbedienza, ma successivamente pass\u00f2 sotto il potere dei fiorentini.\nIn seguito alla distruzione del castello, nel 1433 ad opera dei fiorentini stessi, il paese and\u00f2 pian piano strutturandosi come oggi lo si vede, lungo il crinale della collina su cui si distende.\nGran parte degli edifici del centro storico furono costruiti a partire dal 1600 fino al 1800, il periodo di maggiore floridezza economica della zona. I punti d'interesse del paese sono la chiesa e il palazzo comunale (rispettivamente del 1867 e del 1875) e il campanile della chiesa vecchia risalente al XVII secolo. Recentemente sono stati rinvenuti, in corrispondenza dell'antica piazza del mercato, alcuni antichi depositi di granaglie, di cui uno \u00e8 ancora visibile.\nFin dal 1400 la storia del paese \u00e8 legata alle lotte tra Pisa e Firenze, terminate con l'affermazione di quest'ultima come egemone di tutto il territorio toscano.\nDal 1606 al 1808 il comune, insieme a quelli di Lorenzana, di Rosignano e di Livorno costituivano il capitanato nuovo di Livorno.\nAll'epoca il comune comprendeva anche gli attuali territori dei comuni di Crespina e Collesalvetti: nel 1808, sotto Napoleone, venne istituito il Comune di Collesalvetti che, un secolo pi\u00f9 tardi, nel 1902 insieme a Crespina, si stacc\u00f2 da Fauglia, divenendo autonomo.\nSimboli.\nIl simbolo di Fauglia \u00e8 un leone con passante d'oro, accompagnato in capo e in punta da due fortezze al naturale, aperte di nero.\nGeografia antropica.\nAltre localit\u00e0 del territorio.\nLo statuto comunale riconosce i seguenti agglomerati:\nEconomia.\nNel \"Dizionario Geografico Fisico Storico della Toscana\", stampato in pi\u00f9 volumi a partire dal 1836, il geografo Repetti scrive: \u00abFauglia \u00e8 uno de' villaggi pi\u00f9 popolati delle colline pisane, fabbricato a borghetti abitati da molti artigiani, il pi\u00f9 dei quali si applicano al mestiere di sarto\u00bb.\nAnticamente la maggior parte degli abitanti era dedita all'agricoltura; oggi, mentre continua la produzione di vini DOC, gran parte della popolazione \u00e8 occupata nel settore dell'industria, del commercio e del terziario in generale; molto fiorente inoltre \u00e8 anche l'attivit\u00e0 di agriturismo.\nLa principale zona industriale e di produzione del comune \u00e8 situata ad Acciaiolo, mentre presso la frazione di Valtriano si trova una grande area commerciale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nFauglia \u00e8 gemellata con:\nSport.\nLa squadra calcistica del paese si chiama Fauglia Calcio, ed \u00e8 iscritta al campionato amatoriale UISP. Le gare casalinghe vengono disputate nello storico impianto sportivo intitolato a Giampiero Giampieri."}
{"id": "34354", "revid": "322321", "url": "https://it.wikipedia.org/wiki?curid=34354", "title": "Guardabosone", "text": "Guardabosone (\"Vardaboson\" in piemontese) \u00e8 un comune italiano di 338 abitanti della provincia di Vercelli in Piemonte.\n\u00c8 dichiarato paese-museo vivo. Il suo centro storico medievale \u00e8 stato infatti totalmente restaurato e restituito alla conformazione originale.\nCon un'estensione del territorio di soli 6,05\u00a0km\u00b2, \u00e8 il comune pi\u00f9 piccolo della provincia di Vercelli.\nOrigini del nome.\nSecondo alcune ipotesi \"Guarda\" starebbe per \"luogo di guardia\" sul confine con la vicina Valsesia; \"Bosone\", invece, sarebbe da ricondurre al termine arcaico tedesco \"bos\", che in epoca longobarda indicava tutte le localit\u00e0 di fondo valle: di conseguenza \"Guardabosone\" potrebbe indicare una \"localit\u00e0 di guardia al fondo valle\".\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valle Sessera."}
{"id": "34355", "revid": "848247", "url": "https://it.wikipedia.org/wiki?curid=34355", "title": "Lamporo", "text": "Lamporo (\"Lampeu\" in piemontese) \u00e8 un comune italiano di 512 abitanti della provincia di Vercelli in Piemonte.\nGeografia fisica.\nIl territorio comunale \u00e8 pianeggiante e la sua quota varia tra i a nord-ovest (dove \u00e8 lambito dal Canale Cavour) e i a sud-est.\nLa popolazione \u00e8 concentrata nel centro comunale al di fuori del quale sono presenti alcune cascine isolate.\nIl paese \u00e8 orientato in senso est-ovest ed \u00e8 costituito da due lunghe file di edifici allineati sulle sponde del Lamporo: si tratta di canale tributario della Marcova e tramite questa, della Sesia.\nDove il canale viene scavalcato dalla SP n\u00b02, che collega Livorno Ferraris a Crescentino, si trovano la piazza centrale del paese (piazza Monateri), con il municipio e la chiesa parrocchiale.\nOrigini del nome.\nIl comune deriva la propria attuale denominazione da quella dell'antico torrente \"Ampurius\", che ancora in epoca romana scorreva verso la Sesia dalla fascia collinare asterna dell'Anfiteatro morenico di Ivrea. Tale idronimo deriverebbe a sua volta dalla base celtica \"ambe-\" (\"fiume\"). Sul letto di tale antico corso d'acqua, in un contesto profondamente modificato dai cambiamenti climatici e soprattutto dalle operazioni di bonifica agraria, scorre ora il Lamporo (o roggia Lamporo), il canale che attraversa il paese.\nStoria.\nSimboli.\nLo stemma del Comune di Lamporo \u00e8 stato concesso con decreto del presidente della Repubblica dell'8 novembre 1993.\nMonumenti e luoghi d'interesse.\nVia Francigena.\nNel territorio del comune passa il tracciato storico della Via Francigena, proveniente da Chivasso e Saluggia e dirigentesi successivamente verso Vercelli. \nDal 2017 \u00e8 attivo un ostello per i pellegrini intitolato a Don Francesco Ottavis, iniziatore dell'accoglienza dei viandanti.\nSociet\u00e0.\nNegli ultimi cento anni si \u00e8 assistito \"ad un dimezzamento\" della popolazione residente nel 1911."}
{"id": "34356", "revid": "1444396", "url": "https://it.wikipedia.org/wiki?curid=34356", "title": "Guardistallo", "text": "Guardistallo \u00e8 un comune italiano di abitanti della provincia di Pisa in Toscana.\nGeografia fisica.\nIl comune di Guardistallo si trova nella Val di Cecina e fa parte della Maremma Pisana.\nStoria.\nPreistoria.\nNei primi anni del Novecento sono state rinvenute tombe risalenti al periodo eneolitico (3000-2000 a.C.), contenenti principalmente asce, pugnali di rame, punte di freccia che dimostrano come il territorio fosse abitato gi\u00e0 in et\u00e0 preistorica.\nI reperti sono conservati al Museo Guarnacci della vicina Volterra.\nMedioevo.\nIl toponimo Guardistallo \u00e8 attestato per la prima volta nel 1144 e deriva dalle parole germaniche \"warda\" (\"guardia\") e \"stall\" (\"luogo\") con il probabile significato di \"luogo di guardia\".\nIl territorio della comunit\u00e0 di Guardistallo viene menzionato in un documento del 1155: Gherardo e Ranieri, figli del conte Gherardo della Gherardesca, offrono una parte dei loro beni situati nel castello di Guardistallo al vescovo di Volterra Galgano. Le vicende del piccolo borgo di Guardistallo sorto intorno al castello dei Della Gherardesca seguono per alcuni secoli lo stesso destino delle comunit\u00e0 vicine: Bibbona, Riparbella, Casale Marittimo e Montescudaio, anch'esse controllate per conto della Repubblica Pisana dalla famiglia comitale pisana dei della Gherardesca.\nDalla Repubblica di Pisa al Granducato di Toscana.\nNel 1406, con la caduta della Repubblica Pisana, anche Guardistallo finisce sotto il dominio fiorentino e giur\u00e0 fedelt\u00e0 a Firenze.\nNel 1648 il granduca di Toscana Ferdinando II concede Guardistallo e Casale Marittimo al nobile fiorentino Ferdinando Ridolfi, incaricato di ricostituire l'antico feudo di Montescudaio che diventa un marchesato.\nNel 1739 il granduca di Toscana Francesco II appartenente agli Asburgo-Lorena assegna il territorio di Guardistallo al marchese Carlo Ginori. Guardistallo viene cos\u00ec incorporato, insieme ai territori di Cecina, Riparbella, Casale Marittimo e Bibbona, nel Marchesato di Riparbella.\nL'unit\u00e0 d'Italia.\nIl 29 luglio 1871 Guardistallo \u00e8 l'epicentro di un terremoto che raggiunge la magnitudo 5,13 della Scala Richter ed il VII-VIII grado della Scala Mercalli.\nIl 29 giugno 1944, alla vigilia dell'arrivo delle truppe alleate, il paese fu teatro di un massacro perpetrato dai soldati tedeschi nel quale trovarono la morte 63 persone, in gran parte civili.\nOnorificenze.\nGuardistallo \u00e8 tra le citt\u00e0 decorate al valor militare per la guerra di Liberazione, insignita il 17 maggio 1996 della medaglia di bronzo al valor militare per i sacrifici delle sue popolazioni e l'attivit\u00e0 nella lotta partigiana durante la seconda guerra mondiale:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34357", "revid": "1516566", "url": "https://it.wikipedia.org/wiki?curid=34357", "title": "Lenta", "text": "Lenta (\"Lenta\" in piemontese) \u00e8 un comune italiano di 792 abitanti della provincia di Vercelli in Piemonte.\nStoria.\nSimboli.\nLo stemma del comune di Lenta \u00e8 stato approvato con decreto del consiglio dei ministri n. 102 del 20 dicembre 1996.\nMonumenti e luoghi d'interesse.\nParco mezzi cingolati e corazzati dell'Esercito Italiano.\nTra le risaie del Vercellese, a pochi chilometri da Arborio, in una base dell'Esercito sono accatastati quasi 3000 mezzi corazzati che ne fanno la pi\u00f9 grande concentrazione di veicoli corazzati del mondo. Contrariamente agli altri paesi occidentali, per quasi vent'anni l'Italia non si \u00e8 liberata dei tank tolti dal servizio. Stando ai documenti sui trattati del disarmo internazionale nel 2012 l'Italia aveva a disposizione 1.173 carri armati e 3.071 cingolati da combattimento. Si tratta di VCC-1, novecento Leopard di fabbricazione tedesca e prodotti in Italia su licenza, trecento M-60, duecento M-109, tremila cingolati M-113 di ogni variante ma anche mezzi recenti, messi da parte a causa della spending review, come centinaia di blindo Centauro e Puma.\nSociet\u00e0.\nEvoluzione demografica.\nNella storia di Lenta, la popolazione non ha mai subito grandi variazioni.\nInfrastrutture e trasporti.\nTra il 1879 e il 1933 Lenta fu servita dalla tranvia Vercelli-Aranco.\nAmministrazione.\nSindaco: Rizzi Giuseppe"}
{"id": "34358", "revid": "1516566", "url": "https://it.wikipedia.org/wiki?curid=34358", "title": "Lignana", "text": "Lignana (\"Gnan-a\" in piemontese) \u00e8 un comune italiano di 517 abitanti della provincia di Vercelli in Piemonte.\nStoria.\nLignana fu storicamente feudo della famiglia dei Corradi poi dei du Chene e dei de Rege insieme al confinante feudo della Veneria e infine dei Cigna.\nSimboli.\nLo stemma e il gonfalone del comune di Lignana sono stati concessi con decreto del presidente della Repubblica del 29 luglio 1993.\nCultura.\nCinema.\nNella frazione Veneria di Lignana, all'interno della cascina Veneria, ancora oggi esistente e funzionante, sono state girate le scene principali del film \"Riso amaro\" del regista Giuseppe de Santis, nell'anno 1949.\nInfrastrutture e trasporti.\nTra il 1878 e il 1949 Lignana fu servita dalla tranvia Vercelli-Trino.\nAttualmente \u00e8 servita da alcune corse della linea extraurbana 60 e dalla linea 94 di Atap nel periodo scolastico.\nVia Francigena.\nIl territorio del comune \u00e8 situato lungo il percorso storico della Via Francigena, proveniente da Lamporo e Ronsecco, e dirigentesi successivamente verso l'importante tappa di Vercelli.\nAmministrazione.\nIl Sindaco \u00e8 Emilio Chiocchetti, a capo di una lista civica."}
{"id": "34359", "revid": "2154197", "url": "https://it.wikipedia.org/wiki?curid=34359", "title": "Livorno Ferraris", "text": "Livorno Ferraris, precedentemente Livorno Piemonte (\"Livorn\" in piemontese), \u00e8 un comune italiano di abitanti della provincia di Vercelli in Piemonte.\nHa dato i natali allo scienziato Galileo Ferraris, da cui ha preso il nome ed al fratello Adamo, medico di Garibaldi.\nGeografia fisica.\nLivorno Ferraris sorge nelle campagne vercellesi e si sviluppa su una vasta area che lo rende uno dei paesi con il territorio pi\u00f9 vasto della sua zona.\nNel territorio comunale scorrono numerosi corsi d'acqua, i pi\u00f9 importanti dei quali sono sicuramente il canale Depretis, il canale Cavour ed il Naviglio di Ivrea.\nStoria.\nNel 1384 la citt\u00e0 ospit\u00f2 il conclave per l'elezione dell'antipapa Benedetto XIII ed ha nelle vicinanze una ex residenza di caccia dei Savoia (il Palazzo Chiablese di Castell'Apertole) del XVIII secolo.\nFino al 1924 era denominata \"Livorno Piemonte\". Nella notte tra il 29 ed il 30 marzo 1945 un reparto fascista fucil\u00f2 contro il muro del municipio quattro partigiani.\nSociet\u00e0.\nEvoluzione demografica.\nSecondo i dati ISTAT al 31 dicembre 2017 la popolazione straniera residente era di 462 unit\u00e0, pari al 10,6 % della popolazione residente, di cui 114 provenienti dalla Croazia.\nCultura.\nPer valorizzare e testimoniare l'importanza della coltivazione risicola, importante attivit\u00e0 economica della zona, la famiglia Rondolino, titolare della Tenuta Torrone della Colombara, ha concesso l'uso di alcuni locali della cascina per ricreare gli ambienti della risicoltura. Tutto quanto esposto in questi ambienti (camera da letto, cucina, dormitorio, scuola, laboratori del fabbro, maniscalco e margaio) \u00e8 stato donato, restaurato e catalogato in forma gratuita dai cittadini livornesi. Sempre all'interno della tenuta \u00e8 possibile visitare la riseria di Riso Acquerello, dove \u00e8 stata ricostruita la filiera completa del riso.\nNella piazza principale del paese \u00e8 inoltre presente il Museo Sacrario, dedicato a Galileo Ferraris e rinnovato nel 1997, con l'aggiunta di una lapide commemorativa del 150\u00ba anniversario della nascita dello scienziato, realizzata dalla scultrice vercellese Caria Crosio su lastre stratificate di marmo di Carrara.\nEventi.\nLa sagra paesana \u00e8 dedicata al patrono San Lorenzo: essa richiama con le sue attrattive artistiche e ludiche gli abitanti di tutti i paesi circondariali e non solo. La sagra si svolge sempre nell'ultima settimana di agosto.\nInfrastrutture e trasporti.\nLa cittadina \u00e8 servita dalla stazione ferroviaria che collega la localit\u00e0 con Torino e Milano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLivorno, oltre ad essere citt\u00e0 natale di Galileo Ferraris e di suo fratello Adamo, lo \u00e8 anche dei calciatori Giovanni Bigando e Rinaldo Pretti ed \u00e8 sede della societ\u00e0 calcistica \"A.S.D Livorno Ferraris Calcio 1926\" che nel 2016 ha festeggiato i suoi 90 anni."}
{"id": "34360", "revid": "1516566", "url": "https://it.wikipedia.org/wiki?curid=34360", "title": "Lozzolo", "text": "Lozzolo (\"L\u00f2so\" in piemontese, localmente \"L\u00f2sso\" ) \u00e8 un comune italiano di 798 abitanti della provincia di Vercelli in Piemonte.\nStoria.\nLozzolo, anticamente Loceno, ha origini prima dell\u2019anno 1000. Collocato ai piedi delle prealpi inizi\u00f2 il suo sviluppo socio-economico a partire dalla met\u00e0 del secolo XIX.\nDagli inizi del \u2018900 venne avviata un'importante attivit\u00e0 estrattiva di caolino e feldspati che diedero un impulso all'economia locale. La tradizionale attivit\u00e0 agricola, in modo particolare vitivinicola, ha sempre avuto un ruolo importante.\nTra i lozzolesi conosciuti merita di essere ricordato il pittore ed esperto d\u2019arte Vittorio Avondo (1836-1910), il quale acquist\u00f2 e restaur\u00f2 il castello di Issogne (Valle d\u2019Aosta) e lo don\u00f2 poi allo Stato Italiano. Fu uno dei coordinatori alla progettazione della Rocca e Borgo medievale nel parco Valentino in Torino. Durante il suo soggiorno nel Castello di Lozzolo, lasci\u00f2 evidenti segni della sua presenza e non manc\u00f2 di essere munifico verso la comunit\u00e0 e la chiesa lozzolese.\nSimboli.\nLo stemma comunale, concesso con decreto del presidente della Repubblica del 21 marzo 1997, si rappresenta d'azzurro, alla fede sostenente una croce latina di rosso, raggiante d'oro, accompagnata da due cornucopie, anch'esse d'oro, ricolme di frutti e di spighe e decussate in punta allo scudo."}
{"id": "34361", "revid": "1516566", "url": "https://it.wikipedia.org/wiki?curid=34361", "title": "Mollia", "text": "Mollia (\"La M\u00f2ja\" in dialetto valsesiano; \"In d'Molliu\" in walser) \u00e8 un comune italiano di abitanti della provincia di Vercelli in Piemonte.\nIl paese \u00e8 noto per aver dato i natali ad Agostini Molino, imprenditore tessile e senatore del Regno di Sardegna che, in seguito al matrimonio della figlia Palmira con il barone Giovanni Andreis, fece costruire a met\u00e0 Ottocento una villa intitolata \u201cVilla Andreis\u201d che rimase di propriet\u00e0 dei baroni fino al 1960, anno in cui venne venduta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34363", "revid": "1516566", "url": "https://it.wikipedia.org/wiki?curid=34363", "title": "Motta de' Conti", "text": "Motta de' Conti (\"La M\u00f2ta\" in piemontese) \u00e8 un comune italiano di 736 abitanti della provincia di Vercelli in Piemonte, situato al confine con la Lombardia.\nOrigini del nome.\nIl toponimo \u00e8 costituito dal sostantivo \"motta\", molto diffuso in toponomastica, il cui valore \u00e8 \"rialzo di terreno\" e da un determinante che fa riferimento ai Conti di Lomello, antichi signori del luogo.\nStoria.\nSimboli.\nLo stemma comunale \u00e8 stato concesso con il decreto del presidente della Repubblica del 29 agosto 1986.\nSociet\u00e0.\nEvoluzione demografica.\nIn cento anni a partire dal 1911 la popolazione residente si \u00e8 pi\u00f9 che dimezzata. \nTradizioni e folclore.\nTra alcune tradizioni tipiche mottesi degne di nota, si ricordano:\nCultura.\nCucina.\nLa \"panissa\", o \"panisa\" in dialetto mottese, \u00e8 un piatto tipico di tutti i comuni della bassa vercellese.\nUn altro piatto per la quale Motta de' Conti \u00e8 conosciuta nel territorio circostante, divulgato prima dalle osterie del paese, ora dalla Pro loco Mottese \u00e8 pure il \"fritto misto alla piemontese\" in dialetto mottese \"fritu mistu\".\nGeografia antropica.\nFrazioni.\nL'unica frazione \u00e8 Mantie, situata sulla riva opposta del Sesia e raggiungibile solo dalla Lomellina.\nInfrastrutture e trasporti.\nFra il 1886 e il 1935 la localit\u00e0 era servita da una fermata della tranvia Vercelli-Casale.\nAmministrazione.\nIl nuovo sindaco eletto dal 25 maggio 2014 \u00e8 Emanuela Quirci."}
{"id": "34364", "revid": "322321", "url": "https://it.wikipedia.org/wiki?curid=34364", "title": "Lajatico", "text": "Lajatico \u00e8 un comune italiano di abitanti della provincia di Pisa in Toscana.\nGeografia fisica.\nTerritorio.\nLajatico sorge su una collina situata alla sinistra del fiume Era, a circa 45\u00a0km da Pisa. Il territorio del comune risulta compreso tra i 50 e i 628 metri sul livello del mare. L'escursione altimetrica complessiva risulta essere pari a 578 metri. Tra i corsi d'acqua principali, oltre all'Era, si ricordano il Ragone e lo Sterza.\nStoria.\nIl toponimo deriva dal nome di persona latino \"Larius\", col suffisso \"-aticus\" tipicamente longobardo. I primi insediamenti nella zona di Lajatico risalgono all'epoca etrusco-romana, tuttavia il consolidamento del borgo attuale avvenne a partire dal XII secolo, quando il borgo si svilupp\u00f2 attorno a un castello di propriet\u00e0 dei conti Pannocchieschi del ramo degli Elci.\nScrive il Repetti: \n Nel XVII secolo divenne marchesato insieme ad Orciatico concesso alla famiglia Corsini di Firenze fino all'abolizione dei feudi granducali.\nSimboli.\nD'argento al ramoscello di rosa al naturale col motto \u00abTutto vive tutto muore\u00bb. Lo stemma \u00e8 cimato da una corona formata di un cerchio di muro d'oro, sormontato da otto merli uniti da muriccioli, il tutto d'argento.\nLa blasonatura del gonfalone \u00e8 costituita da un drappo partito di bianco e di rosso riccamente ornato da ricami d'argento con la scritta: \u00abComune di Lajatico\u00bb. \nLe parti in metallo e i cordoni sono argentati. L'asta verticale \u00e8 ricoperta di velluto bianco e rosso con bullette argentate poste a spirale. Nella freccia \u00e8 rappresentato lo stemma del Comune e sul gambo inciso il nome. Cravatta e nastri tricolorati dai colori nazionali frangiati in argento.\nCultura.\nTeatro.\nAstronomical centre Lajatico \u00e8 un osservatorio astronomico nella frazione di Orciatico.\nL'osservatorio astronomico \u00e8 gestito da universit\u00e0 e associazioni astrofile.\nGeografia antropica.\nFrazioni.\nAll'interno del territorio comunale di Lajatico sono riconosciute tre frazioni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nEconomia.\nNell'anno 2017, \u00e8 stato inserito fra i 10 comuni pi\u00f9 ricchi d'Italia: con un reddito imponibile medio di 33.734 \u20ac, occupa il sesto posto della lista, e risulta essere anche il comune pi\u00f9 ricco dell'Italia Centrale (tutti gli altri nove posti sono infatti occupati da soli comuni dell'Italia Settentrionale) e di conseguenza anche della Toscana, primato quest'ultimo conquistato frequentemente negli ultimi anni dal comune di Fiesole presso Firenze."}
{"id": "34365", "revid": "1516566", "url": "https://it.wikipedia.org/wiki?curid=34365", "title": "Olcenengo", "text": "Olcenengo (\"Osneng\" in piemontese) \u00e8 un comune italiano di 782 abitanti della provincia di Vercelli in Piemonte.\nStoria.\nNel 1875 nacque a Olcenengo Carlo Angela, padre del divulgatore Piero e nonno del figlio di quest'ultimo Alberto. \nSimboli.\nNello stemma comunale, concesso con regio decreto del 10 giugno 1929, \u00e8 rappresentata una risaia, dalla quale sorge una piantina di riso fruttata.\nSociet\u00e0.\nEvoluzione demografica.\nLa popolazione residente si \u00e8 dimezzata nell'arco degli ultimi cento anni.\nInfrastrutture e trasporti.\nNel territorio del comune passa il percorso storico della Via Francigena, proveniente da Santhi\u00e0 e San Germano Vercellese e dirigentesi successivamente verso Vercelli.\nAmministrazione.\nSindaco eletto nella consultazione del 26 maggio 2019 \u00e8 risultata Anna Maria Ranghino, a capo di una lista civica.\nSport.\nCalcio.\nL'U.S.Olcenengo Calcio disputa il campionato amatoriale CSI della provincia di Vercelli e milita in Serie A CSI.\nRugby.\nDal 2011 al 2014 era attiva in paese la societ\u00e0 Rugby Sant'Andrea dedicata soprattutto ai settori giovanili."}
{"id": "34368", "revid": "1516566", "url": "https://it.wikipedia.org/wiki?curid=34368", "title": "Oldenico", "text": "Oldenico (\"Aun\u00ec\" o \"Audn\u00ec\" in piemontese) \u00e8 un comune italiano di 214 abitanti della provincia di Vercelli in Piemonte. Una parte del comune \u00e8 compresa nel Parco naturale delle Lame del Sesia.\nStoria.\nSimboli.\nSullo sfondo azzurro dello stemma comunale, concesso con Decreto del Presidente della Repubblica del 2 settembre 1960, sono raffigurate sette spighe di riso, accompagnate in capo dalla scritta in lettere maiuscole d'argento ODINICUM, e in punta da una pergola abbassata dello stesso, ondata d'azzurro.\nInfrastrutture e trasporti.\nTra il 1879 e il 1933 Oldenico fu servito dalla tranvia Vercelli-Aranco."}
{"id": "34369", "revid": "124520425", "url": "https://it.wikipedia.org/wiki?curid=34369", "title": "Palazzolo Vercellese", "text": "Palazzolo Vercellese (\"Palasseu\" in piemontese) \u00e8 un comune italiano di abitanti della provincia di Vercelli in Piemonte.\nGeografia fisica.\nSorge a circa 24 chilometri a sud-ovest in direzione del capoluogo, poco distante dalla riva sinistra del Po. Il suo panorama offre la veduta delle colline del Monferrato e delle risaie, molto diffuse per la tipica coltivazione del riso.\nStoria.\nI ritrovamenti di numerosi reperti archeologici (attualmente conservati presso il Museo Leone di Vercelli e il Museo di Antichit\u00e0 di Torino) hanno consentito di stabilire che le origini di Palazzolo Vercellese risalgono all'epoca romana; ci\u00f2 \u00e8 testimoniato dalla struttura del suo centro storico, tipico \"castrum\" romano.\nNel 1243 pass\u00f2 al comune di Vercelli e successivamente ai marchesi del Monferrato, quindi ai Gonzaga di Mantova. Nel 1595 il feudo pass\u00f2 a Luigi e Curzio Gonzaga, nel quale non si stabil\u00ec mai a causa della salute malferma, preferendo risiedere nel suo palazzo di Borgoforte.\nSimboli.\nNello stemma comunale \u00e8 raffigurata la dea Atena, con uno scudo a sinistra e la lancia nella mano destra, in piedi sul terreno di verde con lo sfondo di campo di cielo.\nMonumenti e luoghi d'interesse.\nMonumento ai caduti.\nQuesto monumento, eretto in piazza Giovine Italia, \u00e8 a ricordo dei valorosi soldati deceduti sul campo di battaglia durante la prima e la seconda guerra mondiale. Tale costruzione \u00e8 costituita da una base cubica in pietra, circondata da lastre di granito grigio-nero, sulle quali sono incisi i nomi dei soldati palazzolesi defunti; al di sopra di quest'ultima, si erge un soldato in bronzo in fase di movimento con la bandiera italiana nella mano destra.\nChiesa parrocchiale di San Germano Vescovo.\nLa chiesa parrocchiale di San Germano \u00e8 la principale chiesa di Palazzolo Vercellese, dove si svolgono le rituali messe e i vari sacramenti. Si trova in una piccola piazza costituita dall'incrocio di due traverse provenienti dalla principale via del paese, Corso Italia; in essa sono presenti inoltre la Chiesetta degli Angeli e l'Oratorio. Nella parrocchia sono inoltre presenti i resti dei corpi dei due patroni della comunit\u00e0, quali , conservati in un'urna in vetro dal 1626. Essi vengono esposti durante cerimonie religiose importanti e, soprattutto, nell'annuale Santa Messa per celebrarli, ovvero all'annuale \"festa del paese\" che si tiene solitamente la prima domenica di settembre.\nDalle varie fonti scritte e materiali, le \"radici\" della chiesa parrocchiale di San Germano si collocano nel XIII secolo circa. Durante il corso dei secoli, sono state apportate all'edificio originario diverse modifiche, come l'ampliamento del diametro dei quattro pilastri, avvenuto verso l'Et\u00e0 moderna, e il rifacimento della decorazioni murali durante gli anni '50 dell'ultimo secolo.\nPer testimoniare il susseguirsi dei vari sacerdoti durante gli anni, nel 1996 e successivamente per gli aggiornamenti nel 2011, \u00e8 stato realizzato un affresco murale nella sagrestia della parrocchia; in esso sono indicati i vari dati riguardanti i parroci ed il primo di essi (dei quali si pu\u00f2 avere memoria dalle fonti storiche) ha servito la comunit\u00e0 dall'inizio dell'anno 1423. Da quella data, fino ad oggi, sono arrivati a Palazzolo ben 29 sacerdoti, di cui 8 appartenente all'ordine pievano (dei quali 7 Pievani ed 1 Arci-Pievano) e 21 Prevosti, come dimostra la seguente tabella.\nChiesa della Madonnina (S.S. Annunziata).\nLa chiesa della Madonnina \u00e8 uno degli edifici storico-religiosi pi\u00f9 importanti di Palazzolo Vercellese, per via delle sue caratteristiche e del suo utilizzo. La chiesa si trova all'inizio del paese, circondata dall'incrocio di due vie principali (via Giovanni Ferraris e viale Curzio Conzaga). Viene utilizzata per cerimonie religiose particolari, quali i matrimoni, la \"messa delle undici\" del Luned\u00ec dell'Angelo e la solenne processione annuale, detta anche \"festa di fine raccolto\", perch\u00e9 si svolge all'ultima domenica di ottobre, quando ormai gli agricoltori hanno concluso la mietitura del riso. Durante tale processione, la statua della Madonna viene portata per le vie del paese, in segno di ringraziamento per il buon esito del lavoro svolto durante l'anno, non solo di tipo agricolo, ma di qualunque genere e settore. Alla fine, viene consegnata a ogni contadino palazzolese, attraverso una relativa offerta, la tipica torta del luogo, \"la csenta\".\nChiesa Madonna dell'Ala (Confraternita dei S.S. Apostoli Pietro e Paolo).\nLa chiesa Madonna dell'Ala, conosciuta meglio in paese come \"Chiesetta degli Apostoli\", sorge all'incrocio tra Corso Italia e via Silvio Bondesan, e momentaneamente \u00e8 inattiva per l'insicurezza del tetto e della struttura in generale.\nCome tutte le chiese presenti in Palazzolo, ha origini medievali. Dopo la Rivoluzione francese, agli inizi degli anni novanta del XVIII secolo la tempesta rivoluzionaria che sconvolgeva la societ\u00e0 francese, si fece sentire anche all'interno del vicino Stato Sabaudo. L'erario dello Stato era esausto e la bancarotta pareva ormai inevitabile, tanto che si fondevano le campane delle chiese per fare monete e cannoni. \u00c8 proprio per questo utilizzo, nel giugno 1795 la Zecca chiese un contributo a Palazzolo, permettendo la fusione della campana della chiesa degli Apostoli. A parte questo evento avvenuto in epoca napoleonica, tale chiesetta, durante il corso dell'ultimo secolo, rimase poco attiva: veniva utilizzata come \"banco di beneficenza\" e dopo tale mansione, venne chiusa per la pericolosit\u00e0 relativa alla sua struttura.\nChiesa di San Sebastiano.\nLa chiesa di S.Sebastiano \u00e8 la chiesa che si trova all'interno del cimitero di Palazzolo e fatta erigere a spese di un certo Cavagna in adempimento di un voto, verso il 1500. Riedificata nel 1630 dal Comune per il voto ai santi Sebastiano e Rocco per la liberazione dalla peste. Originariamente, il cimitero di Palazzolo, da ci\u00f2 che si pu\u00f2 trarre da una mappa di fine Seicento, si trovava tra la chiesa parrocchiale di S. Germano e l'attuale municipio.\nCultura.\nEventi.\nFesta di San Caio.\nLa festa in onore del compatrono san Caio si svolge la prima domenica di settembre.\nAmministrazione.\nL'amministrazione del paese ha sede nel proprio municipio in piazza Martiri della Libert\u00e0.\nSport.\nIl paese di Palazzolo possiede una propria squadra di calcio, U.S. Pro Palazzolo, che milita nel campionato locale di 1\u00aa categoria. \u00c8 una societ\u00e0 sportiva attiva sin dai primi anni del XX secolo e oggi, oltre a possedere la prima squadra, ne possiede anche uno nel settore giovanile con calciatori sotto i 12/13 anni compresi. "}
{"id": "34371", "revid": "1516566", "url": "https://it.wikipedia.org/wiki?curid=34371", "title": "Pertengo", "text": "Pertengo (\"Parteng\" in piemontese) \u00e8 un comune italiano di 284 abitanti della provincia di Vercelli in Piemonte.\nStoria.\nSimboli.\nLo stemma e il gonfalone del comune di Pertengo sono stati concessi con decreto del presidente della Repubblica del 21 maggio 2015.\nNello stemma sono raffigurati i simboli che testimoniano il passato storico di Pertengo tra cui il blasone della famiglia Tizzoni. Il motto \"Pro Te Teneo\" ha dato origine al nome del paese.\nIl gonfalone municipale \u00e8 un drappo partito di bianco e di rosso.\nCuriosit\u00e0.\nLa citt\u00e0 di Torino ha intitolato una via al comune in zona Rebaudengo, nei dintorni di Corso Vercelli."}
{"id": "34373", "revid": "399", "url": "https://it.wikipedia.org/wiki?curid=34373", "title": "Pezzana", "text": "Pezzana (\"Psan-a\" in piemontese) \u00e8 un comune italiano di abitanti della provincia di Vercelli in Piemonte.\nTre studiosi hanno scritto libri sulla storia di questo antichissimo borgo: Giovanni Rosso (1980), Luciano Bianco (1984) e Roberto Badini (2019). Inoltre nel recente periodo hanno avuto l'onore della pubblicazione il \"Diario della prigionia nazista\" di Tessari Romildo (curato da Sabrina Balzaretti) e una monografia su Radio Studio Pezzana (curata da Marina Zarino) per celebrare i 40 anni della emittente locale, una delle prime in Piemonte.\nStoria.\nPezzana ha origini antichissime, si suppone addirittura fosse presente un villaggio neolitico. Il nome \"Peciana\" \u00e8 citato gi\u00e0 al termine dell'Alto Medio Evo dal vescovo Ingone (961-974) che parla della primitiva chiesa di san Pietro. In seguito nel 1298 si menziona la chiesa di san Lorenzo, detta \"capella castri de pezana\".\nNobili famiglie locali furono gli Ajazza e gli Avogadro, il cui personaggio pi\u00f9 importante fu \"Rainerius\" II; fu lui a porre fine alle angherie e agli indebiti \"approvvigionamenti\" effettuati dall'eresiarca fra Dolcino, che manteneva con questo discutibile modo le migliaia di suoi seguaci. \nNel basso Medio Evo sub\u00ec le angherie del capitano di ventura Facino Cane e nel 1656 degli Spagnoli, che bruciarono case, chiesa e archivio parrocchiale, mandando in fumo il primo secolo dei registri parrocchiali.\nSimboli.\nLo stemma del comune di Pezzana \u00e8 stato concesso, assieme al gonfalone municipale, con il decreto del presidente della Repubblica dell'11 gennaio 2002.\nMonumenti e luoghi di interesse.\nArchitetture religiose.\nLa chiesa di Pezzana \u00e8 dedicata a sant'Eusebio, patrono del paese. Quella attuale \u00e8 una imponente costruzione, progettata da Antonio Malinverni e consacrata nel 1834 da Alessandro d'Angennes, arcivescovo di Vercelli e senatore del regno sabaudo. L'edificio sacro si presenta a navata unica, grazie all'ingegno del progettista, che fa poggiare la cupola su quattro possenti colonne, camuffate da cappelle laterali.\nLa pi\u00f9 antica \u00e8 la trecentesca S. Maria della Bona, di propriet\u00e0 privata. Di buon rilievo artistico \u00e8 il Santuario della Madonna delle Grazie, attiguo al cimitero, che custodisce una seicentesca pala d'altare, raffigurante la \"Madonna, con il Bambino in braccio e a lato un ecclesiastico orante\": trattasi del card. Maurizio di Savoia, che fu cardinale senza essere prete, e in un certo periodo anche aspirante al ducato sabaudo; \u00e8 sepolto nella Sacra di San Michele. Infine al centro del paese, accanto alla chiesa parrocchiale, vi \u00e8 la Confraternita S. Anna, anche essa seicentesca, sede dell'omonima associazione, la pi\u00f9 antica del paese.\nSulla strada che congiunge il paese a Caresana \u00e8 presente una piccola cappella dedicata alla Madonna dei Sette Dolori, nel cui sagrato vi \u00e8 una statua dedicata a Padre Pio.\nLa festa patronale si celebra la prima domenica di agosto, tranne negli anni in cui coincide con la patronale di Vercelli: in tal caso slitta alla seconda domenica (Cfr. L. Bianco, \"Pezzana, la mia terra\", Ed. Gallo, Vercelli, 1984, p. 222).\nInfrastrutture e trasporti.\nFra il 1886 e il 1935 la localit\u00e0 era servita da una fermata della tranvia Vercelli-Casale.\nSport.\nPezzanese doc \u00e8 Giuseppe Seccatore, che negli anni Venti, da giocatore della Biellese segn\u00f2 32 rigori consecutivi (record difficilmente eguagliabile): il 33\u00b0 poi fu parato (e quindi sbagliato) ma entr\u00f2 ugualmente in porta insieme al portiere.\nDi origine pezzanese \u00e8 anche Federico Balzaretti, titolare nella nazionale italiana vicecampione d'Europa nel 2012; milit\u00f2 in serie A nel Torino, Juventus, Fiorentina, Palermo e Roma. A lui l'amministrazione comunale, guidata dal sindaco Giuseppe Trecate, consegn\u00f2 la cittadinanza onoraria."}
{"id": "34374", "revid": "767487", "url": "https://it.wikipedia.org/wiki?curid=34374", "title": "Monteverdi Marittimo", "text": "Monteverdi Marittimo \u00e8 un comune italiano di 748 abitanti della provincia di Pisa in Toscana, nell'entroterra della Maremma pisana.\nGeografia fisica.\nTerritorio.\nIl paese, facente parte del circondario della Val di Cornia, sorge a ridosso delle Colline Metallifere, ad un'altitudine di 364 metri s.l.m.\n\u00c8 il comune pi\u00f9 meridionale della provincia di Pisa. \nConfina a ovest con la provincia di Livorno e a sud con quella di Grosseto.\nDista 90\u00a0km da Pisa, 85 da Livorno, 70 da Grosseto e circa 40 da Piombino, che sono le principali citt\u00e0 di riferimento.\nIn linea d'aria, a circa 15\u00a0km pi\u00f9 a ovest si trova la costa tirrenica.\nI maggiori corsi d'acqua che passano per il Comune di Monteverdi, sono il fiume Cornia, i torrenti Sterza e Sterzuola, il Massera e il Ritasso.\nStoria.\nIl comune di Monteverdi Marittimo, conserva antiche testimonianze, infatti sono stati ritrovati in prossimit\u00e0 dell'abitato resti di una strada romana e altre rovine, ma le origini del borgo sono da imputare alla fondazione dell'abbazia del monastero di San Pietro in Palazzuolo avvenuta nell'alto medioevo anno 754 d.C. per opera dal nobile longobardo figlio del gastaldo Ratchausi di Pisa, Wilfrido (san Walfredo) \u00e8 indicato come il capostipite della famiglia pisana che verr\u00e0 successivamente conosciuta come Della Gherardesca.\nIl castello di Monteverdi sorse prima del Mille ma sicuramente successivamente all'Abbazia, la storia del monastero e del castello non \u00e8 sempre andata di pari passo, infatti mentre gli abitanti del borgo si sottomisero a Volterra, i monaci benedettini di San Pietro si misero sotto la protezione di Massa Marittima. Il castello era di propriet\u00e0 dei Bonsignore (o Bonsignori) nell'XII e nel XIII secolo. In seguito Volterra prese il controllo di tutto il territorio. Nel 1360 il monastero venne assalito e danneggiato da Pisa durante gli scontri con i Fiorentini; in questo periodo il monastero era aggregato alla Congregazione dei Vallombrosani.\nMonteverdi a fasi alterne venne assoggettato da Firenze e dalla Signoria di Piombino; infine i Fiorentini sottomisero Monteverdi nel 1472 in occasione della conquista di Volterra. Il Monastero perse gradualmente importanza fino al suo abbandono nel 1561, con richiesta di trasferimento dei monaci dentro il castello di Monteverdi, a condizione per\u00f2 che essa ritenesse il titolo di San Pietro; questo nuovo convento si limit\u00f2 ad un ospizio con due o tre monaci dell'abbazia di Vallombrosa di cui si hanno notizie fino al 1700. Nel 1665 il granduca di Toscana Ferdinando II de' Medici eresse il territorio Monteverdi in feudo granducale compresi quello di Canneto, e i casali di Gualda e di Caselli, consegnandoli alla nobile famiglia volterrana degli Incontri, a favore del Cav. poi senatore Ferdinando Incontri.\nIl borgo \u00e8 uno di quelli che trasse maggiore vantaggio dalle riforme leopoldine messe in atto nel 1776 da Pietro Leopoldo di Lorena. Con l'abolizione dei feudi a seguito del nuovo assetto territoriale ridisegnato dal Granducato di Toscana, il castello di Monteverdi ottenne infatti la sospirata autonomia comunale. La dominazione dei Lorena continu\u00f2 sino all'inizio del 1800 infatti come nel resto della toscana il territorio fu invaso dalle truppe francesi al seguito di Napoleone Bonaparte che occuparono il territorio e vi rimasero fino al 1814. Dal 1815 Monteverdi Marittimo rientr\u00f2 a far parte del Granducato di Toscana, retto ancora dai Lorena, il comune era amministrativamente sotto Pisa, nel 1837 passa sotto l'amministrazione del compartimento granducale di Grosseto, rimanendovi fino alla sua annessione al Regno d'Italia avvenuta ad opera del Re Vittorio Emanuele II di Savoia, rientrando amministrativamente nell'ambito pisano nella neonata provincia di Pisa. Testimonianza del periodo lorenese \u00e8 la cappella oratorio del Santissimo Sacramento del 1751 con la collocazione al suo interno delle spoglie di san Walfredo.\nGeografia antropica.\nIl territorio comunale di Monteverdi Marittimo comprende al suo interno la frazione di Canneto e il nucleo abitato di Gualda.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFino al 1\u00ba marzo 2012 ha fatto parte della Comunit\u00e0 Montana Alta Val di Cecina. Con lo scioglimento di quest'ultima, ha fondato con i comuni di Pomarance e Montecatini Val di Cecina, l'Unione Montana Alta Val di Cecina."}
{"id": "34375", "revid": "15756", "url": "https://it.wikipedia.org/wiki?curid=34375", "title": "Pila (Italia)", "text": "Pila (\"Pila\" in piemontese) \u00e8 un comune italiano di 138 abitanti della provincia di Vercelli in Piemonte. \u00c8 situato in Valsesia.\nGeografia fisica.\nPila \u00e8 un piccolo paese del Piemonte situato nella parte nord-occidentale della provincia di Vercelli, nella Valsesia settentrionale. Il territorio comunale di Pila presenta delle variazioni di altitudine molto accentuate: il fondovalle \u00e8 posto a circa 686 metri di quota mentre il punto pi\u00f9 alto, seppur disabitato, \u00e8 situato a 1.912 metri sul livello del mare.\nStoria.\nNon sono ancora state recuperate notizie relative ai primi insediamenti nella zona: le prime documentazioni che menzionano Pila risalgono infatti solo al 1217, periodo nel quale risulta essere sotto la giurisdizione del comune di Vercelli.\nIn seguito, dal 1350, Pila \u00e8 sottoposta alla dominazione del Ducato di Milano visconteo fino al 1703, anno in cui i possedimenti sono ceduti a Vittorio Emanuele I di Savoia.\nSimboli.\nLo stemma e il gonfalone del comune di Pila sono stati concessi con decreto del presidente della Repubblica del 7 ottobre 1963. Vi \u00e8 raffigurato, su sfondo azzurro con un bosco di abeti, un camoscio nell'atto di correre su una campagna.\nMonumenti e luoghi d'interesse.\nTra i beni artistici di Pila vi sono alcuni edifici religiosi:\nNel territorio di Pila, infine, c'\u00e8 un percorso che, passando in alcune piccole frazioni, arriva al Monte Castello (1.804 m s.l.m.).\nEconomia.\nViste le ridotte dimensioni della comunit\u00e0, non si registra un particolare tessuto economico. Quelle poche attivit\u00e0 sono perlopi\u00f9 agricole e si limitano alla pratica dell\u2019allevamento, prediligendo l'avicoltura."}
{"id": "34376", "revid": "219110", "url": "https://it.wikipedia.org/wiki?curid=34376", "title": "Montopoli in Val d'Arno", "text": "Montopoli in Val d'Arno \u00e8 un comune italiano di abitanti della provincia di Pisa in Toscana.\nGeografia fisica e clima.\nValori medi mensili della stazione meteorologica di Montopoli appartenente alla rete del centro funzionale della Toscana.\nTerritorio.\nSulle colline intorno a Montopoli in Val d'Arno, in un ambiente incontaminato, sgorgano le acque minerali della Sorgente Tesorino, note per le propriet\u00e0 terapeutiche.\nOrigini del nome.\nLa parola \"Montopoli\" \u00e8 attestata fin dall'anno 1138 come \"Monte Topoli\"; nel 1180 \"Montetopali\", nel 1272 \"Montetopari\"; il toponimo deriva da \"monte\" e dall'antroponimo germanico \"Teupo\", a cui \u00e8 stato aggiunto un suffisso latino \"-ulus\" e col passaggio del dittongo \"eu\" a \"o\". Il nome \u00e8 stato paretimologicamente legato alla figura della talpa o del topo e infatti, curiosamente, due topi compaiono sullo stemma cittadino.\nStoria.\nTerzo secolo a.C.: antichi insediamenti.\nScavando nel sottosuolo di Montopoli in Val d'Arno sono stati rinvenuti materiali che parlano di insediamenti umani molto antichi, del periodo etrusco e romano. In particolare, il materiale etrusco recuperato nel territorio comunale \u00e8 stato datato al III secolo a.C. e presenta caratteristiche analoghe a ritrovamenti tipici dell'area di Volterra. \u00c8 presumibile che gi\u00e0 prima del medioevo l'area della cosiddetta \"rocca\" e la parte pi\u00f9 alta del poggio fossero abitate.\n1017: prima testimonianza scritta.\nI documenti storici parlano per la prima volta del castello di Montopoli nel 1017. Il Vescovo di Lucca, signore del territorio, lo fece costruire per dare scampo dalla minaccia dei barbari agli abitanti del borgo della pieve di Mosciano, che si trovava in riva al piccolo fiume Chiecina. Quando un messaggero impaurito e trafelato annunciava l'arrivo degli Ungari o degli Avari, l'unica possibilit\u00e0 di salvezza per chi viveva in pianura era afferrare quel poco che poteva portare con s\u00e9 e correre in alto, fra mura robuste, in cui potesse difendersi a lungo: fino all'arrivo dell'esercito amico oppure fino a vedere il nemico andarsene, stanco di un inutile assedio. E tanto frequenti erano le scorrerie e gli assedi che il Vescovo fece trasferire quella gente a Montopoli, nel castello, che fu pi\u00f9 avanti definito \"insigne\" dal Boccaccio per la potenza delle sue difese.\nIl \"Castello Insigne\" nel Medioevo.\nIl castello di Montopoli conserv\u00f2 grande importanza strategica per quasi tutta l'epoca medioevale. Rest\u00f2 sotto la giurisdizione del vescovo di Lucca fino al 1162, quando fu assegnato dall'imperatore Federico di Svevia alla fedele Pisa ghibellina. Lucca, nemica atavica di Pisa, non accett\u00f2 lo smacco e si alle\u00f2 con Firenze, astro nascente della politica toscana. Montopoli si trov\u00f2 quindi al centro di ripetute e aspre contese tra Pisa e Firenze; Nel 1222 l'esercito fiorentino affront\u00f2 quello pisano a Castel del Bosco e lo sconfisse pesantemente, lasciando molti morti sul campo e facendo 1200 prigionieri. Fu imposta a Pisa la restituzione del castello al vescovo lucchese, ma i pisani quindici anni pi\u00f9 tardi lo riconquistarono. Ci\u00f2 determin\u00f2 un nuovo intervento dell'esercito fiorentino, che nella battaglia di Pontedera inflisse ai pisani una nuova, dura sconfitta nel 1259. Nel 1274 Giovanni Visconti, giudice di Gallura, potente cittadino guelfo pisano, dopo essersi alleato con fiorentini e lucchesi, pose l'assedio a Montopoli costringendo gli abitanti a venire a patti con lui e diventando il signore del Castello. Questa alternanza fra la dominazione Pisana e Fiorentina dur\u00f2 fino al 1349, quando Montopoli si sottomise volontariamente a Firenze, che ne fece sede di un proprio vicariato e di una guarnigione stabile, che si oppose vittoriosamente a nuovi tentativi di conquista, fra cui l'assalto di Castruccio Castracani nel 1328 e la battaglia di San Romano del 1432.\nOltre il Medioevo.\nDopo il 1492 Montopoli \u00e8 coinvolta nelle alterne vicende della discesa in Italia dei francesi di Carlo VIII, della Repubblica fiorentina, della restaurazione dei Medici. Il principale filo conduttore per la storia del castello in questo periodo continua ad essere il coinvolgimento nella zuffa mai domata fra Firenze e Pisa, che si traduceva anche in colpi di mano ricorrenti, inferti e ricevuti nel circondario pi\u00f9 prossimo. Dopo le invasioni spagnole in Italia nel 500, Montopoli si trov\u00f2 ad affrontare nuove e tremende lotte contro le spaventose epidemie di peste che facevano strage della popolazione riducendola fino a un terzo di quella preesistente. Un succedersi di carestie e pestilenze turb\u00f2 gravemente il castello anche nel '600. \nDal 1622 Montopoli pass\u00f2 sotto la nuova Diocesi di San Miniato. Con l'estinzione dei Medici, Montopoli pass\u00f2 nel 1737 sotto il dominio dei Lorena, dove vide un rifiorire dell'agricoltura, delle industrie e dei commerci. Montopoli affront\u00f2 quindi la calata delle truppe di Napoleone, che provoc\u00f2 non piccoli disastri, ma d'altro canto divulg\u00f2 le nuove idee che avrebbero improntato la storia pi\u00f9 recente. Dopo di che Montopoli segu\u00ec le sorti del Granducato di Toscana e poi dell'Italia costruita nel Risorgimento.\nDal XIX al XX secolo.\nL'800 e la prima parte del '900 videro i montopolesi all'opera per impiegare al meglio le risorse naturali, e intenti a sviluppare la propria inclinazione all'artigianato e al nascere delle prime industrie \"moderne\". La vocazione agricola \u00e8 ancora fondamentale, e le antiche case nobili del Castello vengono trasformate e modernizzate per fungere da abitazione e ufficio per i proprietari terrieri e i professionisti. Molti vecchi palazzi divennero residenze per la villeggiatura di persone di varia provenienza, attirati dalla serenit\u00e0 della campagna, dal clima salutare e dalle acque minerali di cui era dotato il territorio. Si veniva cos\u00ec progressivamente disfacendo il Castello Insigne, che sub\u00ec il suo danno pi\u00f9 recente dagli eventi della seconda guerra mondiale, quando fu abbattuta l'alta torre della rocca di Montopoli.\nAnni Duemila.\nNel 2007, per Regio decreto n.716 del 1943 e dall'art. 18 del Testo unico degli enti locali, Montopoli in Val d'Arno fu proclamata \"citt\u00e0\".\nSimboli.\nLo stemma della Citt\u00e0 di Montopoli in Val d'Arno \u00e8 stato concesso con decreto del presidente della Repubblica 12 luglio 2018.\nCultura.\nEventi.\nRievocazione Storica e Disfida con l'Arco.\nTale evento si svolge ormai da 41 anni, il secondo weekend di settembre, per iniziativa dell'Associazione Turistica Pro Loco Montopoli V/A, con il Patrocinio del Comune di Montopoli V/A, che ormai dal lontano 1968 si occupa della promozione del territorio di Montopoli V/A.\nLa volont\u00e0 di creare un evento rievocativo, nacque dalla necessit\u00e0 di riscoprire le origini e il passato di questo borgo, che per secoli \u00e8 stato al centro di contese delle citt\u00e0 di Lucca, Pisa e Firenze, in quanto situata in posizione strategica, fortilizio dal quale sferrare l'attacco contro il nemico confinante.\nTale evento, come tutt'oggi strutturato, trae origine dalla divisione del paese in due popoli introdotta dal Podest\u00e0 Jacopo degli Albizi nel 1412, ai fini della designazione alle cariche elettive. La rivalit\u00e0 fra le due parti culmina nella Disfida con l'Arco cui partecipano cinque arcieri rappresentanti di ciascun popolo: il drappo del vincitore \u00e8 un trofeo molto ambito. La disfida fa parte della Rievocazione Storica, che riguarda, anno dopo anno, un fatto importante scelto nella storia medievale di Montopoli.\nFin dal mattino il borgo viene chiuso al traffico e vengono occultati i segni esteriori dei tempi moderni; si ricreano antiche botteghe artigiane, mercati, scene di vita, sono nostri ospiti gruppi di artisti di strada e rievocativi famosi in tutta Italia. Sfilano assieme ai gruppi storici di Montopoli i gruppi ospiti con musiche e sbandieratori, animatori e musici in costume intrattengono i molti ospiti della giornata. La manifestazione \u00e8 associata alla Federazione Italiana Giochi Storici (FIGS) ed \u00e8 gemellata con la Festa dell'Innamorata di Capoliveri.\nLa Pro Loco di Montopoli V/A e il \u201cGruppo Storico\u201d.\nL'Associazione ha al suo interno un Gruppo Storico costituito da tre appendici: \u201cGruppo Arcieri della Rocca\u201d, \u201cGruppo Musici e Sbandieratori di Montopoli\" e \"Gruppo Danza Storica\".\nIl Gruppo Storico montopolese nasce nel 1976 allo scopo di avvicinare i giovani alla cultura medievale e rinascimentale della loro terra.\nGli \u201cArcieri Storici\u201d, protagonisti della Disfida con l'Arco, durante gli spettacoli folkloristici si esibiscono in evoluzioni e tiri di abilit\u00e0 e di destrezza, esclusivamente usando archi long bow artigianali in legno di tasso, secondo la tradizione dei mastri arcai medievali.\nIl \u201cGruppo Musici\u201d con il rullare dei propri tamburi, il suono armonioso dei flauti e gli squilli delle chiarine \u00e8 in grado di accompagnare gli Sbandieratori in ogni tipo di corteggio storico e sono molto apprezzati per i loro particolari giochi e movimenti di parata.\nIl \"Gruppo Danza Storica\", composto da eleganti dame, si esibisce in innumerevoli coreografie al suono di musica medievale e rinascimentale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nSecondo lo statuto comunale, il territorio di Montopoli in Val d'Arno comprende al suo interno quattro frazioni:\nAltre localit\u00e0 del territorio.\nNumerose sono inoltre le localit\u00e0 minori che popolano in territorio comunale di Montopoli in Val d'Arno. Si ricordano: Angelica, Arena, Boldrace, Capirozzolo, Fornoli, Gasparrino, La Puce, Masoria, Mazzana, Musciano, Ricavo, San Bartolomeo, San Donnino, San Lorenzo in Pratiglioni, Sant'Andrea alle Fornaci, Sant'Iacopo di Monte, Torre Giulia, Varramista.\nEconomia.\nL'arte della terracotta.\nUn'attivit\u00e0 manufatturiera dell'antica Montopoli, oltre alla lavorazione della lana, fu quella della ceramica: numerosi reperti di oggetti di uso casalingo, trovati nelle zone del primo insediamento e in localit\u00e0 prossime al paese, ne testimoniano la produzione.\nNel territorio, fin dai secoli pi\u00f9 antichi esistevano diverse fornaci per la cui conduzione si dovevano osservare precise norme riportate nel libro II dello statuto di Montopoli del 1360 della rubrica 2 del \"de locando fornaces\".\nIn queste fornaci si producevano soprattutto mattoni da costruzione, ma certamente, una parte della loro attivit\u00e0 doveva essere rivolta anche alla produzione di ceramica casalinga. A Montevecchio, il colle posto a sud-est in prossimit\u00e0 di Montopoli, gi\u00e0 dominio della famiglia Cerbini di Firenze, oltre alla cappella dedicata a Sant'Andrea, esistevano varie fornaci; l'attuale denominazione di \"via di S. Andrea alle fornaci\" trae origine proprio dalle fabbriche che erano dislocate in questa zona. Un'altra fabbrica invece doveva trovarsi, come si legge nella Storia di montopoli del Donati, sulla sponda occidentale del Chiecina, di fronte alla localit\u00e0 Costa al Bagno, nel podere la Marginetta, cos\u00ec denominato da un tabernacolo posto sulla via palaiese dedicato a S. Bastianino. Attraverso la ricerca archeologica di superficie sono state rinvenute a \"Casa Guerriera\" frammenti di olle, catini e tegole, la cui produzione \u00e8 riconducibile al periodo tra il XII e il XIV secolo, e maiolica arcaica databile agli anni centrali del Trecento. \nUn'altra prova che Montopoli abbia fatto con una certa continuit\u00e0 manufatti ceramici \u00e8 fornita dai numerosi reperti di oggetti invetriati trovati durante lo scavo di fondazione per la costruzione della \"Villa Belvedere\" (1835) che lasciano supporre l'esistenza di una fabbrica in quel terreno. Nel 1577, nella nota degli iscritti all'Arte dei fabbricanti e artieri, alla voce \"lavoratori della terracotta\" (che includeva fornaciai, vasellai, stovigliai) figurano sei addetti, il cui numero fa supporre che gi\u00e0 allora questa attivit\u00e0 fosse fiorente e la cui tradizione \u00e8 continuata fino ad oggi. Un'altra conferma della tradizione ceramica montopolese \u00e8 data dal recentissimo ritrovamento di alcuni reperti maiolicati di piatti nell'orto di Palazzo Rossetti, in cui sono riportate le date degli anni 1658,1750, 1760, e altri reperti con stemmi (quattro gigli e stemma della casa Medici) e un reperto col monogramma di S. Bernardino da Siena.\nLa produzione di Dante Milani.\nNegli anni 1929-30 la fabbrica raggiunse il massimo sviluppo commerciale grazie alla capacit\u00e0 del Milani nella promozione delle sue terrecotte in Italia e all'estero, soprattutto attraverso mostre permanenti. Oltre che a Montopoli una mostra permanente era nella frazione di San Romano presso la villa della torre Giulia che fu di propriet\u00e0 della famiglia Capponi e poi dei Ridolfi.\nAltre mostre permanenti erano a Montecatini, Firenze in Piazza Duomo, a Siena, a Cascina presso l'esposizione permanente del mobile, a Milano, a Roma in via Condotti, a Parigi nel negozio di Raimondo Martel agli Champes Elis\u00e9es, ad Amburgo da Augusto Warnake, a New York, in Venezuela, in Per\u00f9 e perfino in India.\nnel 1929, all'esposizione internazionale di Tampa, in Florida, la ditta milani fu premiata con la medaglia d'oro e il diploma e numerosi furono gli attestati di riconoscimento artistico anche da parte delle massime autorit\u00e0 del governo del tempo. la fabbrica Milani offr\u00ec ai giovani operai montopolesi la possibilit\u00e0 di trovare un lavoro e di esercitare un mestiere decoroso e non privo di soddisfazioni. Il Prof. Guido Milani, assunto l'incarico di direttore artistico, form\u00f2 una quadra di tornianti che, in tempi relativamente brevi, riuscirono a raggiungere un ottimo livello di professionalit\u00e0, affiancati anche da un gruppo di pittori-decoratori ai quali seppe infondere a poco a poco una sempre pi\u00f9 crescente sensibilit\u00e0 artistica.\nAi grandi meriti della produzione Milani \u00e8 da aggiungere anche quello di aver contribuito allo sviluppo di altre attivit\u00e0 artigianali come quella dei falegnami e di fabbri specializzati nella lavorazione del ferro battuto. Sono qui esposti alcuni oggetti nati dalla collaborazione di pi\u00f9 artigiani come la credenza con inserimento di piccole mattonelle con funzione decorativa. A Montopoli, paese prettamente agricolo, viveva un buon numero di modesti ma bravi operai che prestavano la loro opera pi\u00f9 che altro nelle fattorie, provvedendo alla manutenzione degli stabili, alla riparazione e alla costruzione di botti, tini, caratelli ecc. o alla riparazione e manutenzione di attrezzi e macchine agricole. Questi ignoti operai collaborando con la fabbrica Milani ebbero modo di dimostrare le loro capacit\u00e0 creative: i falegnami costruirono mobili in stile Cinquecento (sedie, cassepanche, tavole), nei quali furono inserite artistiche mattonelline di varie forme, e i fabbri crearono classici lampadari in ferro battuto ai cui portalampade venivano applicate delle artistiche tazze in terracotta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa societ\u00e0 F.C.Montopolese rappresenta l'unica squadra calcistica del capoluogo. Fondata nel 2013, partecipa al campionato amatoriale di calcio organizzato dalla UISP Valdera. Nel 2013-2014 ha vinto il campionato di terzo livello (Primo Livello) conquistando la promozione e il Torneo estivo di Montecalvoli (III Memorial \"J.Toninelli\"). Nel 2014-2015 ha vinto il campionato di secondo livello (Promozione) conquistando la promozione e la Coppa Disciplina. Nel 2015-2016 ha partecipato al campionato di primo livello (Eccellenza), piazzandosi in quarta posizione e conquistando la Coppa Disciplina."}
{"id": "34377", "revid": "1516566", "url": "https://it.wikipedia.org/wiki?curid=34377", "title": "Piode", "text": "Piode (\"Pi\u00f2vi\" in piemontese) \u00e8 un comune italiano di 188 abitanti della provincia di Vercelli in Piemonte.\nIl paese \u00e8 situato in Valsesia a 752 m s.l.m. ed \u00e8 conosciuto come uno dei principali punti di imbarco sul fiume Sesia per i praticanti di kayak e rafting.\nGeografia fisica.\nPiode \u00e8 un piccolo paese del Piemonte situato nella parte nord-occidentale della provincia di Vercelli, nella Valsesia settentrionale lungo il fiume Sesia. Il territorio comunale di Piode presenta delle variazioni altimetriche molto accentuate: il fondovalle \u00e8 posto a circa 752 metri di quota mentre il punto pi\u00f9 alto, seppur disabitato, \u00e8 situato a 2.081 metri sul livello del mare.\nOrigini del nome.\nIl nome Piode deriva dal vocabolo \"piova\" e, cio\u00e8, la pietra - conosciuta anche con il nome di \"beola\" - utilizzata per coprire il tetto delle abitazioni.\nStoria.\nNon sono mai state recuperati documenti relativi ai primi insediamenti nella zona: le prime notizie di Piode risalgono al 1217, anno in cui - insieme ad altri comuni della zona - pass\u00f2 sotto la giurisdizione del comune di Vercelli.\nIn seguito, dal 1350, Piode \u00e8 sottoposta alla dominazione della famiglia nobiliare di Milano dei Visconti, fino al 1703, anno in cui i possedimenti sono ceduti a Vittorio Emanuele II di Savoia.\nSimboli.\nLo stemma e il gonfalone del comune di Piode sono stati concessi con decreto del presidente della Repubblica del 10 luglio 1970. \u00c8 raffigurata una cava di lavagna, accompagnata in capo da una testa di Minerva in profilo, con l'elmo, al naturale.\nMonumenti e luoghi d'interesse.\nTra i monumenti di Piode vi sono alcuni edifici religiosi:\nNel territorio di Piode, infine, c'\u00e8 un percorso che, passando in alcune piccole frazioni, arriva all'Alpe Meggiana (1.553 m s.l.m.).\nEconomia.\nL'economia di Piode si basa su modeste attivit\u00e0: il settore primario \u00e8 caratterizzato dall\u2019allevamento di bovini e caprini per la produzione di una formaggi locali.\nIn crescita, negli ultimi anni, \u00e8 l\u2019indotto generato dal settore turistico: nel tempo \u00e8 diventato uno dei principali punti di imbarco sul fiume Sesia per i praticanti di kayak e rafting."}
{"id": "34380", "revid": "322321", "url": "https://it.wikipedia.org/wiki?curid=34380", "title": "Postua", "text": "Postua (\"P\u00f2stua\" in piemontese) \u00e8 un comune italiano di 572 abitanti della provincia di Vercelli in Piemonte.\nGeografia fisica.\nIl paese, immerso nel verde dei boschi, \u00e8 costeggiato dal torrente Strona (affluente del torrente Sessera nel versante di sinistra). Spicca in lontananza dal caseggiato il Monte Barone, 2044 m s.l.m. Il comune si divide principalmente nelle frazioni di: Roncole, Barinciano, Chiesa, Riva, Fucine e Naulina.\nSociet\u00e0.\nLa comunit\u00e0 ha tenuto saldo il vivo legame con la Famiglia Postuese all'estero (Francia): infatti annualmente avviene l'ormai tradizionale Raduno Postuese organizzato dagli eredi delle famiglie di emigranti. Inoltre in estate le famiglie che amano conservare le proprie radici postuesi vengono qui a trascorrere le vacanze; sono possibili infatti bagni nel torrente, escursioni in montagna, e feste varie.\nPostua attira molti turisti di nazionalit\u00e0 francese, che spesso vi risiedono per lunghi periodi.\nManifestazioni.\nNei suoi dintorni, nel periodo natalizio, si svolge una manifestazione detta \"I Presepi di Postua\", tale manifestazione gode di molta popolarit\u00e0.\nAmministrazione.\nAltre informazioni amministrative.\nIl comune faceva parte della Comunit\u00e0 Montana Valle Sessera."}
{"id": "34384", "revid": "1444396", "url": "https://it.wikipedia.org/wiki?curid=34384", "title": "Prarolo", "text": "Prarolo (\"Plar\u00f6\" in piemontese) \u00e8 un comune italiano di 721 abitanti della provincia di Vercelli in Piemonte.\nMonumenti e luoghi di interesse.\nArchitetture religiose.\nChiesa della Beata Vergine Assunta\nSita nel centro del paese, la Chiesa della Beata Vergine Assunta fu edificata nel 1628 su commissione del cardinale Federico Borromeo. Nello stesso anno fu costruita anche una cappella dedicata ai santi Paolo e Grato."}
{"id": "34386", "revid": "1516566", "url": "https://it.wikipedia.org/wiki?curid=34386", "title": "Quarona", "text": "Quarona (\"Quaron-a\" in piemontese) \u00e8 un comune italiano di abitanti della provincia di Vercelli in Piemonte, il cui territorio \u00e8 attraversato dal fiume Sesia e comprende le frazioni di Doccio e Valmaggiore.\nStoria.\nDi notevole rilevanza artistica la chiesa di San Giovanni al Monte, la cui costruzione inizi\u00f2 in epoca tardo-romana (V secolo) ove \u00e8 possibile trovare importanti esempi di affreschi risalenti al medioevo.\nParticolarmente sentito il culto della Beata Panacea, condiviso con il comune di Ghemme.\nIl tratto urbano della Strada statale 299 di Alagna, strada statale che percorre tutta la Valsesia, costituisce la via principale del paese, che prende il nome di corso Pietro Rolandi, che nel XIX secolo apr\u00ec una libreria a Londra, frequentata da personalit\u00e0 dell'epoca, tra le quali Giuseppe Mazzini. Il 14 agosto 1944 i fascisti della Guardia Nazionale Repubblicana \"Pontida\" impiccarono al ponte della ferrovia Novara-Varallo cinque partigiani.\nSimboli.\nL'albero che appare nello stemma di Quarona \u00e8 un possente faggio esistito fino al 1886 che si trovava nel rione Vico, alle falde del monte Roncacci, dove oggi \u00e8 villa Vallana. L'albero era famoso in tutta la valle e per la sua grandezza ed era visibile da grande distanza. La fascia azzurra simboleggia il fiume Sesia.\nEconomia.\nA Quarona si trovano la sede storica e il quartier generale del lanificio Loro Piana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGeologia.\nQuarona \u00e8 situata nell'area del supervulcano valsesiano."}
{"id": "34387", "revid": "1444396", "url": "https://it.wikipedia.org/wiki?curid=34387", "title": "Quinto Vercellese", "text": "Quinto Vercellese (\"Quint\" in piemontese) \u00e8 un comune italiano di 380 abitanti della provincia di Vercelli in Piemonte\nMonumenti e luoghi d'interesse.\nCastello.\nSorse probabilmente, su una preesistente struttura, tra la fine del XII e l'inizio del XIII secolo, a seguito dell'insediamento nel feudo della famiglia degli Avogadro. Se ne ha prima testimonianza nel 1219 quando venne citata l'esistenza di una cappella, tuttora esistente e dedicata a San Pietro. Una seconda e massiccia fase costruttiva fu attuata in epoca rinascimentale, a seguito della conquista del vercellese da parte dei Savoia che permise gli Avogadro di rientrare in possesso del maniero. Con la progressiva diffusione della coltivazione del riso la fortezza venne lentamente trasformata in una grande azienda agricola.\nNella \"cappella castrense di San Pietro\" si conserva una complessa stratificazione di affreschi che coprono l'arco temporale che va dal XIII al XVI secolo, alcuni dei quali venuti alla luce durante recenti restauri.\nInfrastrutture e trasporti.\nTra il 1879 e il 1933 Quinto Vercellese fu servito dalle tranvie Vercelli-Aranco e Vercelli-Biella."}
{"id": "34389", "revid": "1543377", "url": "https://it.wikipedia.org/wiki?curid=34389", "title": "Palaia", "text": "Palaia (gi\u00e0 \"Palaja\", \"Palaria\" in Latino) \u00e8 un comune italiano di abitanti della provincia di Pisa in Toscana.\nGeografia fisica.\nSorge tra i corsi dei torrenti Chiecina ad est e del Roglio, principale affluente del Fiume Era, ad ovest: il suo territorio comunale \u00e8 attraversato da una strada che in epoca etrusca conduceva a Volterra.\nScrive il Repetti:\nStoria.\nLa storia di Palaia \u00e8 conosciuta a partire dall'anno 1000 quando il suo castello era posseduto per met\u00e0 dai vescovi di Lucca, sotto la cui giurisdizione ecclesiastica gi\u00e0 da gran pezzo si trovava la popolazione di San Martino a Palaia.\nUna pergamena datata 24 luglio 1077 fa riferimento ai due fratelli Ugo e Tegrimo figli di Azzo, i quali ricevevano ad enfiteusi da Anselmo vescovo di Lucca il Castello e pieve di San Gervasio (MEMOR. LUCCH. T. IV. P.II.).\nPalaia fu al centro della guerra tra Lucchesi e Pisani gi\u00e0 a partire dal 1172.\nAl tempo per\u00f2 dell'assedio di Pisa (25 ottobre 1406) tutti i castelli della Val d'Era e delle Colline pisane furono annessi alla Repubblica Fiorentina \u201cche poco dopo promise Palaja, Capannoli, Peccioli, Lajatico, ed altri luoghi compresi in quella comunit\u00e0, a Giovanni Gambacorti signor di Pisa\u201d.\nNel 1431 si riaccese la guerra fra il Comune di Firenze e il duca Visconti di Milano, e Niccol\u00f2 Piccinino, generale del duca si spinse in Toscana e conquist\u00f2 anche il castello di Palaia, imprigionandovi il potesta che faceva capo ai Fiorentini.\nIl castello di Palaia pass\u00f2 nuovamente sotto la giurisdizione del Comune di Firenze grazie alla pace di Ferrara del 26 aprile 1433.\nNell'anno 1495 Palaia pass\u00f2 sotto il dominio dei Pisani.\nPalaia fino al novembre dell'anno 1838 fu residenza di un potest\u00e0 sottoposto al vicariato Regio di Pontedera.\nAnalogamente a quanto accaduto nella vicina Peccioli, al plebiscito del 1860 per l'annessione della Toscana alla Sardegna i favorevoli ai Savoia raggiunsero la maggioranza dei votanti, ma con una percentuale di favorevoli al regno separato tra le pi\u00f9 alte della Toscana (20% per Palaia sul totale dei votanti, 31% per Peccioli).\nSimboli.\nLo stemma comunale \u00e8 costituito da uno scudo azzurro in campo bianco ed azzurro raffigurante un castello con tre torri, il tutto sotto una corona a nove punte, in basso un ramoscello di mirto e un ramoscello di quercia.\nLa blasonatura del gonfalone \u00e8 costituita da uno stendardo di colore azzurro e bianco a forma rettangolare con tre punte alla base, bordate di frangia argentata con in alto la scritta in lettere dorate \"COMUNE DI PALAIA\" ed al centro lo stemma del Comune.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusica.\nL'Associazione Filarmonica Giacomo Puccini di Palaia ha festeggiato nel 2019 i 150 anni dalla sua nascita.\nCinema.\nNelle strade, nei campi e nelle ville di Palaia (Villa Saletta) sono stati girati alcuni film. Tra i pi\u00f9 noti si citano \"La notte di San Lorenzo\" e \"Fiorile\" dei fratelli Taviani, e \"N (Io e Napoleone)\" di Paolo Virz\u00ec. In un altro film di Virz\u00ec, Ovosodo, Palaia viene citato come altra parola pronunciabile con un rutto da Silvano Ciriallo detto \"Wyoming\" oltre a ovviamente \"Wyoming\".\nGeografia antropica.\nFrazioni.\nIl comune di Palaia comprende tredici frazioni:\nAltre localit\u00e0 del territorio.\nAltre localit\u00e0 di particolare interesse e rilevanza sono quelle di Agliati, Chiecinella, Sant'Andrea e Usigliano.\nEconomia.\nPalaia \u00e8 caratterizzata da un territorio adatto alla coltivazione della vite, dell'olivo e degli alberi da frutto. Lo sfruttamento delle risorse agricole \u00e8 infatti ancora oggi fonte di sostegno per gli abitanti del territorio in quanto fornisce uva, frutta, ortaggi, legumi, patate e soprattutto olive. Da segnalare come attivit\u00e0 economica significativa l'avicoltura.\nPalaia \u00e8 inoltre legata al turismo grazie al notevole numero di agriturismi che ospita il suo territorio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34390", "revid": "2219966", "url": "https://it.wikipedia.org/wiki?curid=34390", "title": "Botrugno", "text": "Botrugno (\"Vitr\u00f9gna\" in dialetto salentino) \u00e8 un comune italiano di abitanti della provincia di Lecce in Puglia.\nSituato nell'entroterra della penisola salentina, a 39\u00a0km dal capoluogo provinciale, fa parte dell'Unione di comuni denominata Unione delle Terre di Mezzo.\nGeografia fisica.\nTerritorio.\nIl comune di Botrugno si estende per 9,68\u00a0km\u00b2 nel versante sud-orientale della provincia di Lecce. Presenta una morfologia pianeggiante ed \u00e8 compreso tra gli 83 e i 114 metri s.l.m. con un'escursione altimetrica complessiva pari a 31 metri. La parte meridionale del territorio comunale rientra nel Parco dei Paduli, un'area rurale caratterizzata da un paesaggio dominato prevalentemente da estesi e maestosi uliveti e nella quale sopravvivono numerose specie vegetali e animali; \u00e8 il caso di alcuni esemplari di querce secolari, traccia dell'antico bosco di Belvedere.Confina a sud e a est con il comune di San Cassiano, a sud-ovest con il comune di Supersano, a nord-ovest con il comune di Scorrano e a nord-est con il comune di Sanarica.\nClima.\nDal punto di vista meteorologico Botrugno rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +10,5\u00a0\u00b0C, mentre quella del mese pi\u00f9 caldo, agosto, si aggira sui +41,3\u00a0\u00b0C. Le precipitazioni medie annue, che si aggirano intorno ai 190\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl toponimo \u00e8 di provenienza bizantina, con chiaro riferimento all'uva e ai vigneti che sorgevano su questo luogo. Pare derivi dal greco \"Botruomai\" che significa produrre grappoli d'uva. Potrebbe derivare anche da \"Botruoduros\" (che ha delle uve).\nStoria.\nFondato originariamente dai Greci, Botrugno inizia a svilupparsi dopo la distruzione della vicina Muro Leccese ad opera di Guglielmo il Malo nel XII secolo. Nel 1193 il normanno Tancredi d'Altavilla concesse il casale a Lancellotto Capace. In seguito, nel XIII secolo pass\u00f2 ai Maramonti che diedero inizio alla costruzione di una piccola fortezza intorno alla quale si svilupp\u00f2 il nucleo abitativo. Nel 1654 i Maramonte, che nel frattempo videro precipitare le proprie fortune, vendettero il casale alla famiglia Branai (Granai) Castriota (discendenti di Vrana Konti) nella persona di Carlo Castriota, gi\u00e0 barone di Melpignano. Fu in questo periodo che Botrugno vide il momento di grande splendore e lustro grazie al prestigio della casata e alle ricchezze prodotte mediante scambi commerciali. La fortezza fu trasformata in lussuoso palazzo residenziale; furono commissionati a celebri pittori e ornamentisti i lavori decorativi degli ambienti interni. I Castriota, che ottennero anche il titolo nobiliare di marchesi, furono gli ultimi feudatari e risiedettero fino al 1817, quando Francesco Maria don\u00f2 il feudo ai Guarini di Poggiardo. Tuttavia il potere feudale era gi\u00e0 cessato e il governo del paese venne affidato dapprima ai decurionati locali e successivamente al consiglio comunale. Botrugno perdette la sua autonomia e, insieme con San Cassiano, venne aggregato a Nociglia. Nel corso dell'Ottocento gli abitanti del paese tentarono pi\u00f9 volte di conquistare l'autonomia, senza mai riuscirci. Solo con la Legge n. 477 del 13 marzo 1958, promulgata dal Presidente della Repubblica Giovanni Gronchi, Botrugno veniva eretto a comune autonomo. Fautore dell'autonomia di Botrugno fu l'On. Arturo Marzano primo firmatario della proposta di Legge n. 129 del 22 settembre 1953.\nSimboli.\nProfilo araldico dello stemma:\nProfilo araldico del gonfalone:\nMonumenti e luoghi d'interesse.\nArchitetture religiose.\nChiesa dello Spirito Santo.\nLa chiesa madre dello Spirito Santo, sede dell'omonima parrocchia, risale alla fine del XVI secolo. Il primo nucleo dell'attuale struttura fu edificato intorno al 1578 abbattendo una preesistente cappella dedicata a San Rocco. Si trattava di una modesta costruzione dotata di soli tre altari. Nel 1656, anno della peste, fu costruito l'altare di Sant'Oronzo, patrono del paese.L'attuale chiesa si presenta con strutture murarie realizzate in epoche diverse. Fu radicalmente ristrutturata e ampliata nel corso del Settecento; l'interno assunse un impianto basilicale a tre navate a croce latina, venne realizzata un'esuberante decorazione in stucco e furono costruiti altari in stile barocco. Nel 1838 il numero degli altari fu portato a nove. Aggiunte ed ampliamenti ulteriori si effettuarono sino alla seconda met\u00e0 del XX secolo. Nel 1958 si eseguirono i lavori di rifacimento della facciata, mentre al 1967 \u00e8 datato l'ultimo intervento decorativo che riguard\u00f2 le volte della crociera.L'interno, scandito da arcate a tutto sesto, ospita nella navata sinistra gli altari della Madonna del Carmine e della Sacra Famiglia, nel transetto sinistro gli altari dell'Immacolata e della Madonna del Buon Consiglio, nel transetto destro gli altari di San Francesco di Paola e di Sant'Oronzo, nella navata destra gli altari di Sant'Anna e di San Donato. Nel presbiterio, oltre al policromo altare maggiore della fine del XVIII secolo, \u00e8 presente un organo costruito verso il 1910 dalla ditta Francesco Mascia di Napoli\nChiesa Madonna di Costantinopoli.\nLa chiesa della Madonna di Costantinopoli, costruita per volont\u00e0 del feudatario Tarquino Maramonte, sorse verso la fine del XVI secolo insieme all'attiguo convento degli Agostiniani. Questi rimasero a Botrugno per soli tre anni e nell'anno 1600 vi subentrarono al loro posto i Frati Minori Osservanti. Il convento, soppresso nel 1866, fu dapprima destinato ad ospitare le scuole elementari e in seguito venduto a privati (1895) e trasformato in civile abitazione.La facciata, coronata da un timpano spezzato e dalle statue di Sant'Antonio da Padova e di Santa Chiara, \u00e8 delimitata da tre alte paraste che anticipano la suddivisione interna in due navate. Il portale tardomanierista, posto in asse con un rettangolare finestrone, \u00e8 sormontato dalla scultura di una figura angelica che sorregge uno scudo quadripartito. L'interno ha i caratteri tipici di una chiesa conventuale francescana; possiede una pianta a doppia navata anche se la minore \u00e8 suddivisa in tre cappelle non comunicanti. Sul lato sinistro si aprono le cappelle con relativi altari dedicati a San Michele Arcangelo, a San Francesco d'Assisi e a Sant'Antonio da Padova, mentre sul lato destro sono ospitati gli altari di San Domenico di Guzm\u00e1n, dell'Immacolata e del Perdono di Assisi. Sull'altare maggiore \u00e8 collocato un blocco monolitico in pietra su cui \u00e8 dipinto un trecentesco affresco bizantino della Madonna di Costantinopoli (Odigitria) con il Bambino Ges\u00f9 che benedice secondo il rito greco. La chiesa custodisce inoltre il sarcofago di Raffaele Maramonte, insigne guerriero, con la data 1596.\nChiesa della Madonna Assunta.\nLa chiesa della Madonna Assunta era in origine un'antica cappella di rito greco risalente intorno al XIV secolo. Sino alla prima met\u00e0 del Settecento fu riconosciuta sotto il titolo di San Nicola, e nel corso del Cinquecento fu anche chiesa madre sotto il titolo dello Spirito Santo. Accanto al titolo di San Nicola, appare anche quello di \"Ecclesia Sanctae Mariae Angelorum\" e, in coincidenza con la nascita della Congregazione dell'Assunta, che nei registri parrocchiali \u00e8 citata per la prima volta nel 1713, fu denominata \"Ecclesia Sanctae Mariae Assumptionis\"L'antica cappella fu in parte demolita, ampliata e ricostruita nel 1726. Dell'originario edificio fu tuttavia conservata l'abside recante una raffigurazione pittorica databile al XIV secolo. L'abside \u00e8 divisa in tre compartimenti verticali: al centro \u00e8 raffigurata, in piedi e con le braccia aperte, la Vergine con il Divin Figlio, di cui si intravede l'aureola che cinge il capo, il monogramma IC nel lato destro della faccia, e la piccola mano destra sollevata in atto di benedire tenendo chiuse tutte le dita, eccetto l'indice e il medio; nei compartimenti inferiori appaiono le due grandi figure di San Basilio e di San Giovanni Crisostomo, vestiti con abiti episcopali e reggenti ognuno un cartiglio su cui sono riportati in greco due brani di un'orazione dello stesso San Basilio.La chiesa \u00e8 sede dell'omonima Confraternita fondata, con Regio Assenzo di Ferdinando IV di Borbone, il 12 novembre 1790.\nChiesa di San Solomo.\nLa chiesa di San Solomo fu costruita dal barone Giacomo Maramonte nella met\u00e0 del XV secolo. Successivamente pass\u00f2 ai marchesi Castriota, come si evince da un'epigrafe latina incassata nella parete absidale, e dal 1841 appartenne alla parrocchia di Castiglione che dopo un secolo e mezzo l'ha ceduta al Comune di Botrugno.Rimasta per decenni in stato di abbandono, fu consolidata e ristrutturata tra il 2000 e il 2004. Presenta una pianta longitudinale ad aula unica, con copertura a doppio spiovente in canne e tegole, suddivisa in due ambienti da un arco a tutto sesto. Sulla parete di fondo \u00e8 addossato l'altare maggiore, di cui rimane solo la mensa modanata sorretta da due piedritti lisci, affiancato da due mensole con funzione di pastoforia. Sulla parete destra della chiesa \u00e8 situato un riquadro leggermente rientrante nel quale sono visibili deboli tracce di colore di un affresco raffigurante San Solomo. Questo santo, assolutamente sconosciuto sia dalla Chiesa romana che da quella ortodossa, nel basso Salento \u00e8 presente anche nella cripta di Sant'Elena di Uggiano la Chiesa e nella Basilica di Santa Caterina d'Alessandria in Galatina. Nei secoli scorsi godette di una certa notoriet\u00e0 ed era festeggiato tre volte l'anno (il 20 maggio, il 21 giugno e il 18 novembre).Esternamente possiede una facciata a capanna con portale d'ingresso architravato e sormontato da una finestra centinata. \u00c8 dotata di un piccolo campanile a vela. Sul lato destro \u00e8 addossato un ambiente a pianta quadrangolare del XVIII secolo con funzione di casa dell'oblato.\nCappella Madonna del Carmine.\nLa cappella della Madonna del Carmine, riedificata e aperta al culto nel 1952, sostituisce un'antica costruzione semipogea precedente al 1715. Presenta una facciata inquadrata fra due lesene e con timpano di coronamento con croce sommitale. L'interno, ad aula unica quadrangolare voltata a spigolo alla leccese, possiede un unico altare sul quale \u00e8 inserita una tela raffigurante la Madonna del Carmine. Il dipinto, realizzato tra la fine del Settecento e gli inizi dell'Ottocento da maestranze salentine vicine alla scuola del Giaquinto, proviene dalla chiesa matrice dove era situato sull'omonimo altare.\nCappella della Madonna della Serra.\nLa cappella della Madonna della Serra venne edificata dall'ANAS nel 1962, in sostituzione di un edificio settecentesco seminterrato fondato dal locale feudatario Giovanni Castriota. L'antica cappella si trovava all'ingresso del centro abitato e fu abbattuta per la costruzione della Strada statale 275 di Santa Maria di Leuca. L'attuale struttura si articola in un'unica navata a sviluppo longitudinale con copertura piana. Possiede un solo altare in lastre calcaree a blocco e una statua in cartapesta della Madonna della Serra realizzata dalla ditta Malecore di Lecce nel 1983. La facciata a salienti richiama lo stile romanico.\nArchitetture civili.\nPalazzo Marchesale.\nIl palazzo Marchesale \u00e8 una costruzione risalente al XIV secolo e fu edificato dalla famiglia feudataria dei Maramonte. Questi, nel 1654 vendettero il feudo insieme con la loro residenza ai Castriota Granai. Il palazzo, che sotto i Maramonte aveva le caratteristiche di una piccola fortezza, fu trasformato in una vera e propria residenza nobiliare fino ad assumere l'attuale fisionomia. I lavori di trasformazione strutturale ed architettonica si svolsero durante la prima met\u00e0 del Settecento, mentre nella seconda met\u00e0 del secolo furono commissionati a celebri pittori e ornamentisti i lavori decorativi degli ambienti interni.Esternamente si caratterizza per l'elaborato balcone balaustrato, che corre su tutto il prospetto, di pura matrice barocca eseguito nel 1725. L'accesso al palazzo avviene tramite due grandi portali sormontati dallo stemma gentilizio dei Castriota inquadrato con quello dei Maramonte da una parte e da quello dei Castriota con i Guarini dall'altra. L'edificio si articola intorno ad un cortile a pianta rettangolare; al piano terra conta 77 vani, comprese le cantine, i depositi e le scuderie, mentre il piano superiore si compone di 46 ambienti destinati alla residenza dei feudatari.Di pertinenza del palazzo \u00e8 l'annessa cappella di Sant'Anna costruita intorno al 1690 dalla nobildonna Anna Carrafa. Presenta un'aula unica con matroneo e pavimento in mosaico realizzato nel XIX secolo. L'unico altare, in stucchi policromati, conserva al centro una tela settecentesca di Sant'Anna con Maria bambina.\nSiti archeologici.\nSpecchia Montalto.\nTrattasi di un cumulo di pietre in parte danneggiato nel tempo. Molte sono le ipotesi sul loro uso ma pare che quella pi\u00f9 accreditata sia come torre di vedetta. Quella di Botrugno \u00e8 nel campo visivo fra la serra LA MOTTA - Nociglia distrutta negli anni 70 e la serra di Giuggianello\nMenhir Montebianco.\nTrattasi di un troncone di menhir (36 x 20\u00a0cm) alto 135\u00a0cm e con la sommit\u00e0 sbozzata. Di forma irregolare, presenta delle fratture nella parte superiore della faccia esposta a S e varie formazioni di licheni. Fu scoperto e catalogato da Cosimo De Giorgi nel 1889.\nSociet\u00e0.\nEtnie e minoranze straniere.\nAl 31 dicembre 2020 a Botrugno risultano residenti 20 cittadini stranieri.\nLingue e dialetti.\nIl dialetto parlato a Botrugno \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune di Botrugno hanno sede una scuola dell'infanzia, una scuola primaria e una scuola secondaria di I grado appartenenti al locale Istituto Comprensivo Statale.\nMusei.\nIl Museo Civico delle Forze Armate \u00e8 allestito all'interno del palazzo marchesale con accesso da via \"Pozzelle\".\nIl Museo ha una sezione storica che termina con il 1945/46 e una sezione contemporanea \nNello stesso palazzo marchesale \u00e8 allestito il museo-storia della lametta da barba.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP63 Botrugno-Sanarica\", \"SP308 Botrugno-intersezione SP86 Nociglia-Supersano\". L'abitato di Botrugno confina con l'abitato di San Cassiano.\nFerrovie.\nLa stazione ferroviaria pi\u00f9 vicina \u00e8 quella di \"Sanarica\" posta sulla linea Maglie - Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "34391", "revid": "1516566", "url": "https://it.wikipedia.org/wiki?curid=34391", "title": "Rassa", "text": "Rassa (\"Ratsa\" in walser) \u00e8 un comune italiano di 68 abitanti della provincia di Vercelli in Piemonte.\nGeografia fisica.\nRassa \u00e8 un paesino montano situato in alta Valsesia che mantiene intatte le tipiche strutture abitative dei villaggi di un tempo.\n\u00c8 posto alla confluenza dei torrenti Gronda e Sorba, affluente di destra del fiume Sesia. A monte del paese si snodano le due valli principali Sorba e Gronda e da quest'ultima a sua volta, all'altezza della frazione Piana, si dirama la val Sassolenda. Sempre in val Gronda, al di sopra dell'abitato di Ortigoso si trova la valle di Vasnera che conduce per via diretta in valle Artogna nel comune di Campertogno tramite il passo di Vasnera.\nStoria.\nLa zona fu teatro, negli anni attorno al 1300, delle predicazioni dell'eretico Fra' Dolcino.\nSimboli.\nLo stemma del comune di Rassa \u00e8 stato concesso, insieme al gonfalone municipale, con decreto del presidente della Repubblica del 22 settembre 1963.\nNello stemma \u00e8 rievocata la leggendaria vicenda del lupo da cui ebbe origine il culto di san Maiolo. L\u2019antica leggenda, riportata da vari autori, narra che nel 1333 il bimbo Pietro, futuro capo della Milizia Valsesiana e unico figlio di Emiliano Fassola che combatt\u00e9 contro gli eretici, venne rapito nel bosco da un lupo che successivamente lo abbandon\u00f2 miracolosamente illeso in Val Sorba presso la fontana chiamata della Rotta.\nSociet\u00e0.\nEvoluzione demografica.\nDal censimento con il maggior numero di cittadini (1881) ad oggi il comune ha perso circa il 90% della popolazione."}
{"id": "34392", "revid": "219110", "url": "https://it.wikipedia.org/wiki?curid=34392", "title": "Peccioli", "text": "Peccioli (pronuncia \"P\u00e8ccioli\" ) \u00e8 un comune italiano di abitanti della provincia di Pisa in Toscana.\nIl paese domina dall'alto della sua collina la Valle dell'Era lungo la direttrice che da Volterra conduce a Pisa, ed \u00e8 una localit\u00e0 a forte vocazione agricola e turistica: si fregia infatti del marchio di qualit\u00e0 turistico-ambientale Bandiera arancione conferito dal Touring Club Italiano.\nStoria.\nStoria antica.\nIl territorio di Peccioli risulta abitato fin dal Neolitico (presso il podere Ortaglia in localit\u00e0 Le Serre sono state ritrovate asce in pietra verde), ma \u00e8 soprattutto dal primo millennio a.C. che si registra una fisionomia pi\u00f9 definita, con manifestazioni di popolamento etrusche. \nI ritrovamenti testimoniano che le pendici delle colline del territorio comunale erano luoghi di sepoltura, tranne il sito di Ortaglia, che ha restituito anche informazioni di tipo insediativo, attestando la dipendenza di Peccioli da Volterra fino all\u2019et\u00e0 tardoantica. Inoltre a Celli fu ritrovata una tomba a camera, contenente materiali databili tra la fine del VI e gli inizi del V sec. a.C.; all\u2019interno della pieve della Piappina fu ritrovato un cippo, riutilizzato come acquasantiera, collocabile tra il VI e Il IV sc. A.C.; a Legoli nel 1930 in localit\u00e0 Poggio dei Pini fu ritrovata una piccola tomba a nicchiotto contenente almeno due deposizioni, tipica dell\u2019ambito volterrano di et\u00e0 ellenistica. I cinerari e i corredi sono databili al II secolo a.C. e denotano un ceto sociale modesto, seppure la presenza di uno strigile in bronzo e di due piccole oinochoai a vernice nera sembrano documentare una terza deposizione, pi\u00f9 antica, di III secolo a.C.\nIl sito di Ortaglia \u00e8 ubicato a circa 4\u00a0km a est dal centro di Peccioli. Le indagini hanno restituito una grande quantit\u00e0 di materiale pertinente ad un complesso santuariale strutturatosi attorno ad un grande edificio templare risalente all\u2019et\u00e0 tardo-arcaica. Del tempio, costruito in una zona che nel corso dei secoli successivi ha subito estesi fenomeni franosi, non rimane nessuna traccia edificata. Rimane per\u00f2 un imponente pozzo, connesso alle pratiche cultuali del santuario, al cui interno \u00e8 stata rinvenuta gran parte dei materiali relativi al tempio, a seguito della sua ristrutturazione avvenuta alla fine del IV secolo a.C.\nLe indagini si sono concentrate sia sul piccolo pianoro, sia nel settore occidentale, dove sotto alcuni strati franosi, sono stati individuati alcuni livelli di vita del complesso, relativi alla prima et\u00e0 ellenistica e a tutto il III sec. a.C. A cavallo del 200 a.C., il complesso di Ortaglia sembra esaurire la sua funzione sacra e insediativa, proprio mentre la citt\u00e0 di Volterra avvia una significativa riqualificazione monumentale dell\u2019area di culto dell\u2019acropoli.\nPochissimi invece i ritrovamenti del periodo romano. In pianura sono state individuate tracce della centuriazione augustea, ben visibili dall\u2019alto, in cui si possono distinguere le parcellizzazioni perfette. Lungo il fiume Era sono stati ritrovati strati con ceramica per cui, vista l\u2019ubicazione, \u00e8 ipotizzabile la presenza di un insediamento produttivo, una villa romana. L\u2019unica attestazione romana \u00e8 stata ritrovata sul colle di Peccioli, non in pianura. Si tratta di un\u2019iscrizione romana oggi murata nel Museo Guarnacci di Volterra.\nLe altre tracce romane si trovano presso lo scavo di Colle Mustarola presso Ghizzano dove \u00e8 stata rinvenuta una cisterna romana, esempio unico in contesti rurali della zona (le altre note si trovano soltanto in nuclei urbani importanti, come Volterra e Pisa).\nLa presenza di una cisterna in cocciopesto indica, senza possibilit\u00e0 di equivoci, che in quel luogo vi fosse bisogno di un\u2019abbondante risorsa idrica. Fortemente peculiari sono le ceramiche rinvenute, databili tra il I e il IV secolo d.C., che denotano una frequentazione da parte di persone di estrazione sociale medio alta, elemento che a un\u2019analisi superficiale pu\u00f2 sembrare non compatibile con un\u2019area rurale cos\u00ec periferica. In realt\u00e0, la strada che conduce a Colle Mustarola era una bretella commerciale fondamentale, che collegava l\u2019area pisana, e quindi costiera, e volterrana con il Senese, per arrivare a Chiusi e a Roma.\nCon la caduta dell\u2019Impero romano si aprono scenari condizionati dalle guerre e dall\u2019arrivo dei popoli dal nord Europa che pian piano conquistano i centri pi\u00f9 importanti. I Longobardi che conquistarono gran parte dei territori in mano ai Bizantini. Fu un periodo di grande vitalit\u00e0 per il territorio pecciolese, che si trovava sul confine tra queste due forze contrapposte, probabilmente teatro anche degli scontri che ne derivarono. Vitalit\u00e0 che sembra esaurirsi con l\u2019VIII secolo per poi ricomparire con l\u2019XI e XII secolo e l\u2019incastellamento promosso dalle famiglie aristocratiche e dalla chiesa.\nStoria medievale.\nIn epoca medievale Peccioli divenne sede di un castello, testimoniato nei documenti a partire dall\u2019XI secolo, quando il Marchese Alberto, figlio del fu Opizzo e membro dell\u2019antica casata degli Obertenghi, nel 1061 offr\u00ec al monastero di San Michele di Marturi, presso Poggibonsi, la sua porzione di corti e castelli e cappella poste \u201cin localit\u00e0 Petiole\u201d.\nUn documento del 1115 testimonia che i Da Catignano, originari di un borgo oggi scomparso che si trovava tra Peccioli e Montefoscoli, vendettero questo castello al vescovo di Volterra, che a sua volta lo cedette a Pisa.\nNel 1163 il Comune di Pisa dom\u00f2, sotto il comando di Ranieri Gaetani, una ribellione sollevata da Peccioli, guidata da Giovanni Borgherucci, e per ritorsione distrusse la rocca e le mura del castello.\nIl controllo di Peccioli pass\u00f2 nel 1186 al vescovo di Volterra con un atto del re Enrico VI che, una volta incoronato imperatore, nel 1192 ne accord\u00f2 il dominio al Comune di Pisa, confermato nel 1209 da Ottone IV e nel 1220 da Federico II.\nNel XIII secolo Peccioli ebbe una parte attiva nel corso delle lotte tra guelfi e ghibellini, infatti nel 1282, Nino Visconti, giudice di Gallura, bandito da Pisa, con l\u2019aiuto dei fiorentini, divenne comandante della parte guelfa in Toscana, e non solo cacci\u00f2 i ghibellini che controllavano alcuni comuni della Valdera per conto dei pisani, come Peccioli e Ghizzano, ma nel 1292 divenne signore di tutta la zona. Subito il vescovo di Volterra cerc\u00f2 di approfittare della situazione per riottenere i suoi privilegi in Valdera, mettendo tutti i suoi castelli della zona, tra i quali Peccioli, sotto la protezione dei fiorentini. Nel 1293, con la Pace di Fucecchio tra Pisa e Firenze, i pisani riuscirono a recuperare controllo politico e civile del castello di Peccioli, mentre la giurisdizione spirituale fu affidata al vescovo di Volterra.\nPeccioli, sotto la dominazione pisana, divenne Podesteria della Repubblica marinara, estendendo la sua giurisdizione su Carpugnano, Gello, Abbazia di Carigi e Montecchio. Nel 1322 i pisani fecero restaurare un tratto delle mura del castello, assumendo l\u2019estensione e le caratteristiche che in parte conserva ancora oggi, probabilmente ad opera di Castruccio Castracani, che nel 1328 fu nominato signore di Pisa.\nNel 1362 il paese venne attaccato e conquistato per la prima volta dai fiorentini che distrussero una torre e parte delle mura. Tuttavia nel 1364, dopo la battaglia di Cascina, il castello di Peccioli torn\u00f2 in mano ai pisani che lo tennero stabilmente fino al 1406, quando fu consegnato ai fiorentini da Pietro Gaetani, membro di un'illustre famiglia che aveva acquisito molti possedimenti nella zona, soprattutto a Fabbrica e Montelopio. Pochi mesi dopo la stessa Pisa fu definitivamente conquistata da Firenze.\nNel periodo fiorentino Peccioli fece parte del vicariato di Lari ed fu sede di Podesteria (con giurisdizione su Lajatico, Legoli, Orciatico, Terricciola, Soiana, Montecchio, Fabbrica, Bagno, Chianni, Casanuova, Morrona, Santa Luce, Riparbella, Strido, Castellina e Ghizzano) e Comune.\nStoria moderna.\nPer tutto il XV secolo Peccioli sub\u00ec saccheggi da parte di citt\u00e0 e nobili anti-medicei e non manc\u00f2 al tempo stesso di ribellarsi alla Repubblica Fiorentina quando si present\u00f2 l\u2019occasione: nel 1430 Peccioli apr\u00ec le porte all\u2019esercito milanese del duca Visconti, al comando del generale Niccol\u00f2 Piccinino, che aveva occupato tutta la Valdera, per tornare, dopo pochi mesi, sotto il dominio fiorentino.\nCon la Signoria di Lorenzo il Magnifico fu promulgato l\u2019ordinamento amministrativo tramite il quale le Comunit\u00e0 vennero raccolte in Podesterie: a Peccioli furono sottoposte le comunit\u00e0 di Ghizzano, Fabbrica, Lajatico, Terricciola, Rivalto e Chianni. Un lungo periodo di tranquillit\u00e0 politica funestata tuttavia da varie calamit\u00e0 tra cui un\u2019epidemia di peste tra il 1464 e il 1468.\nNel 1529 Peccioli si ribell\u00f2 nuovamente al governo fiorentino sostenendo l\u2019invasione del suo territorio da parte delle truppe di Carlo V, comandate dal principe d\u2019Orange, che avevano assediato la citt\u00e0 di Firenze.\nDal XVII secolo con la sottomissione al Granducato Mediceo ebbe inizio per Peccioli un periodo di pace e stabilit\u00e0 politica che si protrasse fino all\u2019avvento dei duchi di Lorena, i quali avviarono i primi lavori di bonifica del territorio.\nLa Podesteria di Peccioli venne soppressa con la riforma del 17 giugno 1776, quando nacque una nuova comunit\u00e0 comprendente Peccioli, Casanuova, Fabbrica, Ghizzano, Legoli, Morrona, Montecchio, Terricciola, Soiana, Strido.\nDurante l\u2019epoca francese (1808-1814) vennero aboliti gli ordinamenti precedenti ed istituita la nuova municipalit\u00e0 delle \u201cMairie\u201d, parte del Dipartimento del Mediterraneo e alle dipendenze della Prefettura di Livorno, mentre per gli affari giudiziari venne istituito un Giudice di pace a Peccioli.\nCaduto il governo francese, con la legge del 27 giugno 1814, vennero aboliti il Giudice di pace e la \u201cmairie\u201d, la giurisdizione civile venne attribuita ad un Podest\u00e0 risiedente a Peccioli e quella criminale al Vicariato di Lari; la comunit\u00e0 comprendeva gli stessi paesi del 1776 e anche Terricciola e Lajatico.\nIl 16 settembre 1816 vennero ripristinati il Gonfaloniere, in carica per tre anni, i Priori e il Consiglio Generale. In questo periodo la comunit\u00e0 di Peccioli comprendeva Casaglia, Cedderi, Fabbrica, Ghizzano, Libbiano e Montecchio; faceva parte della Camera di Pisa e del circondario di Pontedera.\nStoria recente.\nCon Leopoldo II, nel 1844, Peccioli divenne sede di cancelleria con giurisdizione su Lajatico e Terricciola.\nNel 1860 con il plebiscito per l\u2019annessione al Regno sabaudo si ebbe un nuovo ordinamento nella pubblica amministrazione. Nel 1863 Peccioli faceva parte del mandamento di Lari.\nDall\u2019Unit\u00e0 d\u2019Italia, Peccioli \u00e8 un comune comprendente Fabbrica, Ghizzano, Legoli, Montecchio, Montelopio, Libbiano e Cedri.\nCon l\u2019avvento del fascismo furono soppressi i consigli comunali e nel 1927 ritornarono i Podest\u00e0.\nDurante il secondo conflitto mondiale il paese sub\u00ec notevoli danni finch\u00e9 i soldati americani, il 14 luglio 1944, entrarono da via Carraia e liberarono il paese.\nSimboli.\nStemma comunale: Di rosso, al castello di una torre d'argento (quella edificata da Castruccio Castracani), murato di nero, finestrato dello stesso, con la porta aperta.\nIl gonfalone \u00e8 rappresentato da un drappo di colore bianco, ornato di ricami d'argento e caricato dello stemma comunale con l'iscrizione centrata in argento: \"Comune di Peccioli\".\nMonumenti e luoghi d'interesse.\nAnfiteatro Fonte Mazzola.\nL\u2019Anfiteatro Fonte Mazzola, che deve il nome ad un antico podere nelle sue vicinanze, \u00e8 stato inaugurato nel luglio del 2007 per ospitare la rassegna di teatro, musica ed eventi 11Lune nata a Peccioli nel 2005. \nInizialmente 11Lune si svolgeva in piazza del Popolo ma, vista la grande affluenza di spettatori, nel 2007 \u00e8 stato realizzato l\u2019anfiteatro, interamente realizzato con materiali eco-compatibili, ricorrendo alle pi\u00f9 avanzate tecniche di bio-edilizia e ispirato alla filosofia del massimo rispetto ambientale.\nParco Preistorico di Peccioli.\nIl Parco Preistorico di Peccioli \u00e8 un'attrazione aperta nel 1977 per iniziativa di un artista di circo Erardo Ghironi. Al suo interno sono presenti ventidue ricostruzioni di dinosauri tra cui il \"Brachiosaurus\" e il feroce \"T-Rex\" assieme a ricostruzioni di \"Orso delle caverne\", \"Mammut lanoso\" e \"Uomo di Neanderthal.\" Dopo due anni di chiusura, dall'estate del 2018, il Parco Preistorico ha riaperto i suoi cancelli della primavera del 2019.\nPecciolo Avventura.\nPecciolo Avventura \u00e8 un parco avventura inaugurato nel 2016 a Peccioli, nel giardino del Caff\u00e8 Haus in centro storico. Sono presenti il percorso Mini, il percorso Junior, l'Urban wild e una parete da arrampicata alta 8 metri.\nSiti Archeologici.\nIl territorio di Peccioli si inserisce perfettamente nel quadro del popolamento antico che caratterizza tutto il settore della Valdera. Le testimonianze pi\u00f9 consistenti oggi raccolte provengono dagli scavi archeologici in concessione condotti dai primi anni duemila in due siti principali: il Podere Ortaglia per quanto riguarda l\u2019et\u00e0 etrusca e il Colle Mustarola per l\u2019et\u00e0 romana, longobarda e medievale, e sono conservate presso il Museo Archeologico di Peccioli. In entrambi i casi assistiamo a scenari inusuali, considerata la marginalit\u00e0 del territorio rispetto ai centri gravitazionali maggiori che fin dall\u2019antichit\u00e0 si sono contraddistinti nell\u2019area che oggi identifichiamo con la provincia di Pisa.\nOrtaglia.\nIl sito \u00e8 ubicato a circa 4 km a est dal centro di Peccioli, su un piccolo rilievo a 178 m s.l.m. che sovrasta il casale di Ortaglia. Le indagini hanno restituito una grande quantit\u00e0 di materiale pertinente ad un complesso santuariale strutturatosi attorno ad un grande edificio templare risalente all\u2019et\u00e0 tardo-arcaica. Del tempio, costruito in una zona che nel corso dei secoli successivi ha subito estesi fenomeni franosi, non rimane nessuna traccia edificata. Rimane per\u00f2 un imponente pozzo, connesso alle pratiche cultuali del santuario, al cui interno \u00e8 stata rinvenuta gran parte dei materiali relativi al tempio, a seguito della sua ristrutturazione avvenuta alla fine del IV secolo a.C.\nLe indagini si sono concentrate sia sul piccolo pianoro, sia nel settore occidentale, dove sotto alcuni strati franosi, sono stati individuati alcuni livelli di vita del complesso, relativi alla prima et\u00e0 ellenistica e a tutto il III sec. a.C.\nColle Mustarola.\nIl sito \u00e8 ubicato in una zona di aperta campagna nel settore orientale del territorio comunale di Peccioli e si estende su di un piccolo colle a 189 metri s.l.m.\nSi tratta di un\u2019area di confine tra le province di Pisa e Firenze, lungo la direttrice per Castelfalfi, storicamente molto importante perch\u00e9 era l\u2019asse principale che collegava la Valdera volterrana a Siena, Chiusi e Roma. Questa sua posizione particolarmente \u201cfelice\u201d ha comportato un susseguirsi di fasi insediative, romana, longobarda e medievale, distribuite su oltre due millenni di storia che, nonostante l\u2019esigua estensione spaziale del sito, hanno mostrato interessanti e inaspettate dinamiche sul popolamento di questo settore della Valdera.\nAree naturali.\nLe Serre.\nL\u2019area ad est di Peccioli, detta \"Le Serre\", compresa fra l\u2019Anfiteatro Fonte Mazzola, la Chiesa delle Serre e la Pieve al Pino (Piappina) che si trova lungo la strada comunale di Ghizzano/Via della Bonifica, si estende lungo una dorsale di circa quattro chilometri. Sin dall\u2019antichit\u00e0 quest\u2019area era di considerevole importanza data la sua vicinanza a quella che poteva essere la principale via di comunicazione fra Pisa (e altri centri del nord dell\u2019Etruria) e Volterra.\nLa probabile etimologia della parola Serre deriva dal significato del termine \u201cserra\u201d, che in epoca medievale era sinonimo di \u201csega\u201d. Nella fattispecie indicherebbe una dorsale allungata, con forte presenza boschiva, dal profilo a forma di sega, anche se con \u201cdenti\u201d chiaramente diseguali.\nLe Serre \u00e8 un\u2019area geografica che si estende per circa 900 ettari di pertinenza della Fattoria Fondi Rustici di Peccioli. Era strutturata in poderi abitati e gestiti da famiglie mezzadrili e fino al secondo dopoguerra costituivano il cuore produttivo di Peccioli.\nSociet\u00e0.\nTradizioni e folclore.\nIl paese vecchio \u00e8 suddiviso in 4 rioni:\nQuesti quattro rioni ad inizio autunno danno luogo ad un alternarsi di sagre paesane nei fine settimana di settembre; e fino a poco tempo fa, insieme al paese di Montecchio si sfidavano in una particolare sfida di pigiatura dell'uva a piedi nudi, chiamata \"Pigia Pigia\". Questa manifestazione ha cessato di esistere sia per mancanza di fondi ma anche a causa della separazione di Montecchio dai rioni paesani, per poter amministrare la propria festa, chiamata \"Festinborgo\".\nGeografia antropica.\nPeccioli \u00e8 un paese che presenta una topografia medioevale, caratterizzato da vie strette e vicoletti ripidi tipici dei borghi medievali che vengono chiamati chiassi, con al centro la chiesa in stile romanico pisano e la relativa piazza.\nIl suo territorio \u00e8 ricco di monumenti artistici e costellato da borghi, a testimonianza di una presenza umana diffusa nel corso dei secoli: fra le frazioni del comune vi sono Cedri, Fabbrica, Ghizzano, Legoli, Libbiano, Montecchio e Montelopio.\nEconomia.\nL'attivit\u00e0 agricola \u00e8 caratterizzata dalla presenza di aziende vinicole o olivicole, nonch\u00e9 di numerose aziende agrituristiche: Peccioli \u00e8 molto visitata dai turisti sia italiani sia stranieri, in prevalenza tedeschi e olandesi, anche grazie alla vicinanza con le citt\u00e0 artistiche della Toscana e la buona ricettivit\u00e0 del territorio.\nAlla citt\u00e0 \u00e8 stata conferita la Bandiera arancione, un marchio di qualit\u00e0 turistico-ambientale conferito dal Touring Club Italiano ai piccoli comuni dell'entroterra italiano.\nInfrastrutture e trasporti.\nPeccioli si raggiunge tramite una diramazione della strada statale 439 Sarzanese Valdera, la direttrice che congiunge Volterra e Pontedera.\nUn\u2019altra via di accesso importante \u00e8 la strada Provinciale della Fila, che mette in comunicazione Peccioli e la Valdera con la direttrice Firenze-Pisa denominata FI PI LI. Con i mezzi pubblici Peccioli \u00e8 raggiungibile con le linee 430 e 460 della compagnia Autolinee Toscane.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio della citt\u00e0 \u00e8 la Fc Pecciolese 1936 che milita nel campionato di Promozione Toscana. Nell\u2019anno calcistico 2018-2019 raggiunge per la prima volta nella sua storia la categoria di Eccellenza Toscana. La squadra ha i colori neroazzurri in onore al Pisa, societ\u00e0 pi\u00f9 importante della provincia.\nL'evento sportivo di maggior rilievo del territorio \u00e8 la gara ciclistica Internazionale Coppa Sabatini. Seguita dagli appassionati di ciclismo che arrivano da tutta la Toscana, \u00e8 famosa per essere l'ultima gara importante della stagione ciclistica.\nIl paese ha anche una squadra di pallavolo femminile, la Volley Peccioli, che per molti anni ha militato nella massima categoria regionale.\nNel 2007 l'Oratorio Club 2000 ha iniziato la sua attivit\u00e0 sportiva nel settore della Pallacanestro. La societ\u00e0 partecipa quest'anno al campionato regionale Under 15 FIP nel girone C.\nDal 2016 la ProLoco locale organizza nel periodo Maggio/Giugno la \"Gara di Karretti Sportivi\" Gran Premio Citt\u00e0 di Peccioli, tappa del Campionato Granducato Speeddown"}
{"id": "34393", "revid": "1516566", "url": "https://it.wikipedia.org/wiki?curid=34393", "title": "Rima San Giuseppe", "text": "Rima San Giuseppe (\"Arimmu\" o \"Ind Rimmu\" in walser, \"Rima\" in piemontese) \u00e8 stato un comune italiano di 56 abitanti della provincia di Vercelli, in Piemonte, attraversato dal torrente Sermenza. Il 1\u00ba gennaio 2018 si \u00e8 fuso con Rimasco per formare il nuovo comune di Alto Sermenza.\nEra il comune pi\u00f9 alto della provincia di Vercelli, con i 1.417 metri della frazione Rima, dove si trovano il museo della Casa del marmo, o \"Museo del Marmo Artificiale\", e la Gipsoteca Della Vedova. La parte pi\u00f9 alta del territorio di Rima San Giuseppe \u00e8 compresa nel Parco naturale Alta Valsesia.\nStoria.\nViene fondata nella seconda met\u00e0 del XIV secolo da Walser provenienti da Alagna Valsesia, scesi dal Colle di Mud, e conserva importantissime testimonianze.\nTra i suoi cittadini pi\u00f9 famosi:\nSimboli.\nLo stemma e il gonfalone di Rima San Giuseppe erano stati concessi con decreto del presidente della Repubblica del 10 luglio 1960.\nVi era raffigurato il Monte Tagliaferro con una cascata di acqua.\nSociet\u00e0.\nEvoluzione demografica.\nL'1,8% della popolazione \u00e8 di madrelingua walser, anche se il 15,5% \u00e8 in grado di parlarlo.\nCollegamenti esterni.\nFotografie di Rima"}
{"id": "34394", "revid": "1516566", "url": "https://it.wikipedia.org/wiki?curid=34394", "title": "Pomarance", "text": "Pomarance \u00e8 un comune italiano di abitanti della provincia di Pisa in Toscana. Fa parte dell'Unione montana Alta Val di Cecina.\nGeografia fisica.\nTerritorio.\nSituato su un colle a 370 metri sul livello del mare, Pomarance domina una vasta vallata, segnata dal fiume Cecina e dai suoi affluenti. Si trova al centro dell'alta val di Cecina, al confine tra la provincia di Pisa e quella di Siena. Il territorio \u00e8 prevalentememte collinare, caratterizzato tanto da spazi coltivati e abitati quanto da aree boscose e isolate. Lontano dalle principali vie di comunicazione, Pomarance \u00e8 raggiungibile principalmente dalla strada 439 venendo da Pontedera e da Follonica o dalla SS 68 venendo da Cecina. Comune storicamente importante per lo sviluppo e lo sfruttamento dell'energia geotermica nella frazione di Larderello, cos\u00ec chiamata in onore dell'ingegnere francese Fran\u00e7ois Jacques de Larderel del XIX secolo che ne promosse lo sfruttamento.\nClassificazione sismica: zona 3 (sismicit\u00e0 bassa), Ordinanza PCM 3274 del 20/03/2000\nStoria.\nIl toponimo \u00e8 attestato per la prima volta nel 1128 come Ripomarrancia. Mentre il primo elemento del nome \u00e8 il latino \"ripa\" (\"riva\"), il secondo \u00e8 pi\u00f9 incerto e potrebbe derivare da un nome di persona romano Arranciae (forse di origine etrusca). Il toponimo potrebbe per\u00f2 derivare dall'italiano antico \"pomarancia\", col significato di \"melarancia\". Parte del territorio comunale fu l'epicentro del sisma del 2 agosto 1853, che raggiunse la magnitudo 4,63 della Scala Richter ed il V-VI grado della Scala Mercalli, e del terremoto delle Colline Metallifere del 19 agosto 1970, che raggiunse la magnitudo 5.01 della Scala Richter ed il VI grado della Mercalli.\nSimboli.\nLo stemma del Comune di Pomarance, di antica origine, \u00e8 stato ufficialmente riconosciuto con decreto del capo del Governo del 3 \nluglio 1930.\nIl gonfalone, concesso con decreto del presidente della Repubblica del 12 gennaio 2007, \u00e8 costituito da un drappo di rosso caricato dallo stemma comunale.\nVie di comunicazione.\nPomarance si trova sulla SR439 che collega Follonica a Pontedera ed alla FI-PI-LI passando per Saline di Volterra e Montecatini Val di Cecina. A circa 12\u00a0km dall'abitato si trova la stazione di Volterra-Saline-Pomarance capolinea della linea Cecina-Volterra-Saline-Pomarance\nGeografia antropica.\nFrazioni.\nLibbiano \u00e8 una delle pi\u00f9 piccole frazioni del comune di Pomarance. Insieme a Micciano e Serrazzano, anch'esse frazioni del comune di Pomarance, condivide una delle pi\u00f9 importanti foreste della provincia di Pisa: La Riserva naturale di Monterufoli-Caselli.\nSempre nelle vicinanze troviamo la frazione di Lustignano, borgo medievale che sorge sulle pendici del fiume Cornia che \u00e8 zona di confine tra il comune di Pomarance e i comuni di Castelnuovo di Val di Cecina, Monteverdi Marittimo e Monterotondo Marittimo.\nLe altre frazioni sono San Dalmazio (noto per essere la residenza dei discendenti della antica casata patrizia di Firenze, i Pruneti), Montegemoli, Larderello e Montecerboli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nFino al 1\u00ba marzo 2012 ha fatto parte della Comunit\u00e0 montana Alta Val di Cecina. Con lo scioglimento di quest'ultima, ha fondato con i comuni di Montecatini Val di Cecina e Monteverdi Marittimo, l'Unione montana Alta Val di Cecina.\nIl sindaco in carica \u00e8 Ilaria Bacci.\nCultura.\nMusica.\nFin dal 1847 \u00e8 attiva sul territorio la Filarmonica Giacomo Puccini.\nPalio Storico delle Contrade di Pomarance.\nOgni seconda Domenica di Settembre si svolge il Palio giunto ormai alla 50\u00aa edizione. I 4 rioni del paese si sfidano tramite rappresentazioni teatrali. [4]\nSport.\nCalcio.\nLa squadra locale \u00e8 l'U.S.D. Pomarance, militante in Prima Categoria.\nBasket.\nL'A.S. Basket Pomarance gestisce le varie squadre locali.[5]"}
{"id": "34395", "revid": "1543377", "url": "https://it.wikipedia.org/wiki?curid=34395", "title": "Ponsacco", "text": "Ponsacco (\"Pons Sacci\" in Latino) \u00e8 un comune italiano di abitanti della provincia di Pisa in Toscana.\nGeografia fisica.\nTerritorio.\nAttraversato dal fiume Cascina e nelle immediate vicinanze del letto del fiume Era, il nucleo abitato nasce su un territorio pianeggiante che si estende per 20\u00a0km\u00b2 ed \u00e8 prevalentemente urbanizzato. Con una popolazione di oltre 15.000 abitanti, Ponsacco \u00e8 la seconda citt\u00e0 pi\u00f9 popolata della Valdera dopo Pontedera dalla quale dista .\nClima.\nPonsacco essendo prevalentemente pianeggiante ha un clima mite con estati calde che vanno da maggio fino a settembre ed inverni freddi che vanno da novembre a febbraio.\nOrigini del nome.\nGli storici che nel corso dei secoli hanno citato Ponsacco sono assai numerosi e questo ha contribuito a generare varie ipotesi ed incertezze sull'origine del nome. Attualmente, in base alle fonti pi\u00f9 accreditate, si ritiene che il nome nasca dalla fusione di \"pons sacci\" che significa ponte di Sacco. \u00c8 logico supporre che Sacco fosse il nome della persona che aveva fondato il ponte oppure che lo custodiva e riscuoteva i pedaggi di coloro che transitavano sul ponte del fiume Cascina, attualmente situato nelle immediate vicinanze del centro storico, sulla via Salaiola che conduceva alle Saline di Volterra.\nStoria.\nIl paese ha avuto fin dalla sua origine una grande importanza strategica in quanto si trovava al confine delle repubbliche di Pisa e Firenze. Il documento pi\u00f9 antico che cita la zona \u00e8 un rogito notarile conservato presso l'archivio arcivescovile di Lucca datato 17 febbraio 1197 scritto \"apud Pontem Sacci\" (\"presso il Ponte di Sacco\").\nNel corso dei secoli il territorio di Ponsacco si \u00e8 trovato a far parte ora dell'una ed ora dell'altra repubblica.\nNel 1341 i fiorentini, allo scopo di distogliere Pisa dall'assedio di Lucca, occuparono la zona di Pontedera e Cascina sferrando un attacco ai castelli di Ponte di Sacco, Appiano (grosso castello nelle vicinanze di Ponsacco) e Petriolo. Dopo il saccheggio la pieve di Appiano fu annessa alla chiesa di Ponsacco, dove si trasferirono anche gli appianesi che sopravvissero alla disfatta operata dai fiorentini. Dopo questo avvenimento, nei giorni delle Rogazioni divenne tradizione che il pievano di Ponsacco si portasse in processione a benedire il luogo del cimitero della distrutta pieve d'Appiano.\nDal borgo di Appiano origin\u00f2 un'importante stirpe detta appunto \"degli Appiano\", tra i rappresentanti della quale si annovera Jacopo d'Appiano. Quest'ultimo insieme alla consorteria dei Lanfranchi nel 1392 fece uccidere a tradimento Pietro Gambacorti e avvelen\u00f2 i suoi due figli e ci\u00f2 lo port\u00f2 per quasi un decennio alla signoria di Pisa.\nRisale a questo periodo la nascita dell'insediamento nel sito dell'attuale centro storico. Negli anni 1356-66 come risulta da una pergamena del 1366 custodita nell'archivio arcivescovile di Lucca, il doge di Pisa Giovanni dell'Agnello fece costruire una fortificazione cinta da bastioni e circondata da un fosso alimentato dalle acque del fiume Cascina. Tale fortificazione coincide con l'attuale centro storico del paese.\nNegli anni a seguire il castello fu oggetto di continui assalti e assedi da parte dei fiorentini fino a che questi ultimi riuscirono nel 1406 a prenderne il controllo, che manterranno per quasi 90 anni fino al 1494. Durante il breve controllo della seconda Repubblica Pisana, il castello fu assediato e riconquistato da Firenze nel 1497 con l'esercito guidato da Guidobaldo da Montefeltro. Le contese tra le due repubbliche continuarono fino al 1509, anno in cui i fiorentini, sul punto di perdere nuovamente il castello, abbatterono le mura e quasi tutte le torri.\nDal 1637 al 1781, il paese fu la sede del marchesato di Camugliano e Ponsacco nella Val d'Era; fu concesso nel 1637 da Ferdinando II de' Medici (tramite il R. Scrittoio delle Possessioni) al senatore Filippo Niccolini, fratello minore di Francesco (dal 1643 al 1650 marchese di Campiglia d'Orcia), insieme alla tenuta e villa medicea per 50.000 scudi.\nLa tenuta fu messa in produzione come azienda vinicola dalla famiglia Niccolini che tuttora ne \u00e8 proprietaria. Il marchesato si estendeva per circa 9 miglia con 190 famiglie e vi risiedeva un commissario feudale.\nL'amministrazione comunale che far\u00e0 da modello per quella attuale fu istituita negli anni 1808 - 1814 sotto l'occupazione francese derivante dalle guerre napoleoniche.\nNella seconda met\u00e0 dell'800 fino alla prima met\u00e0 del 900 il paese ebbe una buona prosperit\u00e0 anche se l'economia rimase prettamente agricola. Nel secondo dopoguerra si svilupp\u00f2 un gran numero di piccole imprese artigiane dedite soprattutto alla produzione di mobili e arredamento, tradizione che continua tutt'oggi. Anche la vicinanza con le grandi fabbriche presenti a Pontedera, prima tra tutte la Piaggio, contribu\u00ec molto allo sviluppo economico.\nAi nostri giorni Ponsacco presenta un elevato sviluppo edilizio sia legato alle attivit\u00e0 economiche, sia di tipo residenziale.\nSimboli.\nLo stemma comunale \u00e8 d'argento al ponte arcuato di rosso, uscente dalla campagna mareggiata di azzurro, e sopra il ponte si trova un contadino che porta un sacco sulle spalle, al naturale. Lo scudo \u00e8 sormontato da una corona formata da un cerchio di muro d'oro, aperto di quattro porte, sormontato da otto merli dello stesso, uniti da muriccioli d'argento. La blasonatura del gonfalone \u00e8 \"trinciata di rosso e di azzurro collo scudetto del Comune in cuore\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nGli abitanti sono chiamati scherzosamente dai comuni vicini, specialmente dai pontederesi, \"rubbaorsi\" cio\u00e8 \"ruba orsi\".\nSi narra che una banda di briganti ponsacchini guidati da un tale Cecco volesse andare a rubare un maiale, in una stalla.\nA loro insaputa, per\u00f2, il padrone del suino aveva dato ospitalit\u00e0 ad un saltimbanco di passaggio, facendo dormire l'orso che questi aveva portato con s\u00e9 nella stalla, al posto del maiale. I ponsacchini entrarono, quindi, nella stalla buia e cercando a tentoni, si ritrovarono di fronte la belva feroce. Per deridere i ladri mancati furono definiti ruba orsi.\nCultura.\nMusica.\nIl coro amici della musica di Ponsacco, fondato nel 1974, si \u00e8 esibito in Francia, Austria, Spagna, Inghilterra e Palestina ed in Vaticano alla presenza dei pontefici Paolo VI e Giovanni Paolo II. Il coro organizza una rassegna nazionale di canto corale.\nGeografia antropica.\nFrazioni.\nIl territorio del comune di Ponsacco, oltre al capoluogo, comprende tre frazioni:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nDi seguito le varie squadra sportive presenti nel territorio:"}
{"id": "34396", "revid": "1516566", "url": "https://it.wikipedia.org/wiki?curid=34396", "title": "Rimasco", "text": "Rimasco (\"Rimasch\" in piemontese; \"Rimask\" in walser) \u00e8 una frazione del comune di Alto Sermenza di 125 abitanti della provincia di Vercelli, in Piemonte, noto come luogo di villeggiatura. Il 1\u00ba gennaio 2018 si \u00e8 fuso con Rima San Giuseppe per formare il nuovo comune di Alto Sermenza. Una parte del territorio dell'ex-comune di Rimasco \u00e8 compresa nel Parco naturale Alta Valsesia.\nGeografia fisica.\nRimasco si trova in Val Sermenza, una valle laterale della Valsesia nel punto in cui i torrenti Sermenza ed Egua si uniscono. A valle del paese \u00e8 stata costruita nel 1925 una diga che ha formato un piccolo lago artificiale, il lago di Rimasco, le cui acque sono utilizzate per l'alimentazione di una centrale idroelettrica a Fervento.\nStoria.\nNella prima met\u00e0 dell'Ottocento il comune di Rimasco assorb\u00ec quello di Ferrate, dal quale dipendevano le frazioni di Balmella, Molino Caferagotti, Oro e Campo Ragoccio, che contava 230 abitanti e che enne unito a Rimasco con il Regio decreto del 10 gennaio 1835.\nSimboli.\nLo stemma e il gonfalone di Rimasco erano stati concessi con decreto del presidente della Repubblica del 30 giugno 1958. Su sfondo azzurro era raffigurato uno scalpellino nell'atto di scolpire, nel marmo, una testa poggiata su un piedistallo di legno.\nCultura.\nEventi.\nLa manifestazione tradizionale del comune \u00e8 la sagra della Miaccia, un piatto tipico tradizionale, che si tiene ogni anno il 16 agosto.\nInfrastrutture e trasporti.\nRimasco \u00e8 collegato a Varallo da un'autolinea gestita dalla societ\u00e0 Autoservizi Tiziano Andreoli. Alcune corse si svolgono solo a richiesta.\nDal 2014, a Rimasco \u00e8 attivo un impianto di fun bob il cui percorso ha una lunghezza di 1\u00a0km, con partenza dal rifugio Alpe Campo e arrivo alla stazione di valle della seggiovia biposto del paese."}
{"id": "34397", "revid": "290309", "url": "https://it.wikipedia.org/wiki?curid=34397", "title": "Rimella", "text": "Rimella (\"Remmalju\" in walser, \"Rimela\" in piemontese) \u00e8 un comune italiano di 131 abitanti della provincia di Vercelli in Piemonte.\nGeografia fisica.\nRimella si trova in Val Mastallone, una valle laterale dell'alta Valsesia che confluisce nella valle principale all'altezza di Varallo.\n\u00c8 bagnata dai torrenti Landwasser Enderwasser, affluente del torrente Mastallone, nel quale si getta presso il ponte delle Due Acque.\nStoria.\nIl paese fu fondato da popolazioni walser nel XIII secolo e conserva tuttora il caratteristico dialetto di origine tedesca (\"Tittschu\").\nUna parte del territorio del comune di Rimella \u00e8 compresa nel Parco naturale Alta Valsesia.\nSimboli.\nLo stemma e il gonfalone del comune di Rimella sono stati concessi con decreto del presidente della Repubblica del 10 luglio 1960.\nSociet\u00e0.\nRipartizione linguistica.\nSecondo una inchiesta del 2001 realizzata in Valle d'Aosta e Piemonte settentrionale mirata a scoprire la distribuzione linguistica attuale, il 72.1% della popolazione parla italiano, il 29.4% parla la lingua walser, mentre l'1.9% parla un idioma differente come lingua madre, ovvero la lingua principale di utilizzo. Nonostante ci\u00f2, il 98.4% ha dichiarato di conoscere l'italiano, l'81.4% il walser, il 3.9% lo svizzero tedesco e il 3.3% il tedesco standard."}
{"id": "34399", "revid": "322321", "url": "https://it.wikipedia.org/wiki?curid=34399", "title": "Riparbella", "text": "Riparbella \u00e8 un comune italiano di abitanti della provincia di Pisa in Toscana.\nRiparbella si trova nella Val di Cecina, nell'Alta Maremma o Maremma Settentrionale, storicamente conosciuta come Maremma Pisana.\nStoria.\nIl toponimo \u00e8 attestato per la prima volta nel 1034 come Riparbella e deriva probabilmente dal latino \"Ripa Albella\", cio\u00e8 \"riva bianca\", dal biancore delle terre tufacee e sabbiose che costituiscono la cima della collina.\nRiparbella, situata in bella posizione sulle pendici meridionali del Poggio di Nocola, a differenza degli altri paesi della zona non ha forma tondeggiante ma si \u00e8 sviluppata lungo la strada sul crinale di un dorso collinare. Il centro storico sorto intorno al castello \u00e8 di origine medioevale, e risale circa all'anno 1000, per opera dei conti Della Gherardesca.\nNel 1157, in seguito a lasciti testamentari, entr\u00f2 nel patrimonio dell'arcivescovato di Pisa. Nel 1406, durante l'assedio di Pisa da parte della repubblica fiorentina, Riparbella entr\u00f2 nei domini di Firenze. Tra il 1494 ed il 1508, in occasione della guerra d'Italia del 1494-1498, si rese indipendente dal dominio fiorentino. Il granduca Ferdinando II la elesse a marchesato nel 1635 e la concesse ad Andrea Carlotti, nobile veronese, i cui successori, nel 1737, la passarono a Carlo Ginori che la tenne fino alle riforme leopoldine della fine del XVIII secolo. In seguito alle riforme, Riparbella divenne una comunit\u00e0 autonoma.\nNel 1882 i territori di Collemezzano e La Cinquantina furono scorporati dal comune di Riparbella ed annessi a quello confinante di Cecina.\nMonumenti e luoghi d'interesse.\nIn corrispondenza del crinale di Poggio Malconsiglio, \u00e8 attualmente in esercizio un impianto eolico con 10 torri eoliche (ciascuna da 2\u00a0MW).\nSport.\nIl comune di Riparbella, ha ospitato numerose tappe di eventi automobilistici sportivi, principalmente legati al mondo dei rally. Dal 1979 al 1991, faceva tappa il Rally di Sanremo, valevole per il campionato del mondo rally, e proprio una prova speciale famosa nell'ambiente rallystico, prendeva il nome del paese, richiamando folle di appassionati da tutta Italia e non solo. Oltre al mondiale, si sono svolte tappe anche di numerosi rally minori con validit\u00e0 italiana o nazionale (Rally Casciana terme, Rally Liburna) che si sono disputati fino a fine anni '90. Il tratto di strada interessato era quello che dal paese attraversa la collina e la selva di Campo a Quaranta fino alle porte della strada statale volterrana."}
{"id": "34400", "revid": "1516566", "url": "https://it.wikipedia.org/wiki?curid=34400", "title": "Rive", "text": "Rive (\"Rive\" in piemontese) \u00e8 un comune italiano di 424 abitanti della provincia di Vercelli in Piemonte. \nSituato alla destra del torrente Marcova, Rive \u00e8 un piccolo centro rurale localizzato a sud di Vercelli, da cui dista circa 15 chilometri a nord-est. Il suo territorio \u00e8 occupato prevalentemente da risaie.\nOrigini del nome.\nIl toponimo Rive deriva dal latino \"ripae\" ed indica un estremo lembo di terra bagnato dalle acque di fiumi o torrenti. Secondo un illustre storico locale, invece, Rive trarrebbe il suo nome dal trovarsi al fine di una \"ripa\" o \"costa\" (dosso composto di sedimenti morenici) che si protende verso ovest fino alla borgata di Crescentino denominata \"Monte\". Questa seconda ipotesi \u00e8, comunque, perfettamente conciliabile con la prima.\nStoria.\nLe prime testimonianze attestanti l'esistenza di Rive risalgono al 1268. In quell'anno il comune di Vercelli, dominato dalla parte guelfa, stava conducendo una guerra contro i suoi fuoriusciti ghibellini, capeggiati dai Tizzoni (Giacomo e Bucino), detentori di due importanti roccaforti: il castello di Rive e quello di Balzola, posti entrambi ai confini col territorio di Casale. \nRive fu fra i primi a passare sotto il dominio dei Visconti, allorch\u00e9 Riccardo Tizzoni, nipote di Giacomo e capo dei Ghibellini vercellesi, riusc\u00ec ad impadronirsi di Vercelli e del suo distretto, offrendone, nel 1335, la signoria ad Azzone Visconti, di cui egli aveva sposato una sorella.\nIn seguito il paese sub\u00ec danni ingenti a causa di un incendio improvviso, che lo distrusse per circa due terzi. L'esenzione di met\u00e0 dell'estimo dei focaggi per cinque anni contribu\u00ec a scongiurare l'abbandono del borgo. Nel 1427 Rive pass\u00f2 con tutto il distretto di Vercelli sotto il dominio sabaudo.\nAll'inizio del secolo XVII l'importanza militare del castello di Rive era diminuita sensibilmente, anche se non mancarono occasioni in cui esso fu adibito ad alloggiamento di truppe durante le continue guerre tra il Ducato di Savoia, Francia e Spagna. \nNel 1638, quando gli Spagnoli assediarono e presero Vercelli, mantenendone poi il possesso per ventuno anni, Rive ebbe a subire nuovamente gravi danni e la sua popolazione fu ridotta in miseria estrema.\nNuovi danni arrecarono a Rive ed al suo castello (ormai considerato alla stregua di un cascinale) le truppe francesi del Vendome (1704). \nNel 1802 la contessa Paola Tizzoni, figlia di Giuseppe Amedeo e moglie di Gerolamo Scarampi, abbandon\u00f2 definitivamente Rive, stabilendosi nel castello di Camino, di propriet\u00e0 degli Scarampi. Il castello di Rive fu acquistato dai conti Beria d'Argentine. \nNella seconda met\u00e0 del secolo XIX la costruzione della ferrovia che unisce Vercelli a Casale e Valenza, passando sul territorio di Rive, fu determinante per l'esito della Battaglia di Palestro (seconda guerra di indipendenza) e fondamentale per lo sviluppo socio/economico del paese. \nIl potenziamento della rete idrica e la possibilit\u00e0 d'immersione, estesa alla totalit\u00e0 dell'agro rivese, fu un fattore non trascurabile che modific\u00f2 radicalmente le coltivazioni tradizionali. \nCon l'inizio del XX secolo, anche la comunit\u00e0 di Rive risent\u00ec del fenomeno nazionale dell'emigrazione oltre oceano, il cui riflesso economico provoc\u00f2 l'innalzamento del tenore di vita della popolazione e il conseguente ampliamento urbano, sino all'avvento della prima guerra mondiale. Successivamente ai conflitti mondiali, l'andamento demografico ha avuto un progressivo decremento, fino a giungere ad un minimo di 385 abitanti nel 1991 (dato Istat). \nNegli ultimi anni Rive ha subito un incremento demografico dovuto ad una ripresa delle nascite e ad un flusso migratorio verso i piccoli centri.\nSimboli.\nLo stemma del comune di Rive \u00e8 stato concesso, assieme al gonfalone municipale, con il decreto del presidente della Repubblica del 9 gennaio 2001.\nInfrastrutture e trasporti.\nLa stazione di Rive, attivata nel 1857 lungo l'allora ferrovia Vercelli-Casale-Valenza, venne trasformata in fermata negli anni novanta quando il servizio era ormai da tempo configurato come linea Vercelli-Casale Monferrato, per vedere infine sospeso completamente il traffico nel 2013.\nAmministrazione.\nL'amministrazione comunale di Rive \u00e8 stata rinnovata il 25 maggio 2014, in occasione delle elezioni amministrative ed europee.\nSindaco del comune di Rive \u00e8 l'ing. Manachino Andrea, eletto il 26 maggio 2014 ed insediatosi il 4 giugno 2014."}
