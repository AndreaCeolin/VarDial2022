{"id": "10254", "revid": "74801", "url": "https://it.wikipedia.org/wiki?curid=10254", "title": "Bassas da India", "text": "Le Bassas da India sono una serie di isolotti disabitati disposti ad anello dell'Oceano Indiano. Si trovano al largo della costa sud dell'Africa, nella parte meridionale del Canale del Mozambico, circa a met\u00e0 strada tra Madagascar e Mozambico. La loro superficie totale \u00e8 di soli , e la lunghezza complessiva delle coste \u00e8 di .\nDal 1897 sono un possedimento della Francia, ma la loro propriet\u00e0 \u00e8 reclamata anche dal Madagascar. Dal 1968 la responsabilit\u00e0 amministrativa viene esercitata da un alto commissario della Repubblica Francese, residente a La R\u00e9union, e la Francia \u00e8 incaricata della loro difesa. Oltre ad essere un luogo ostile per via dei periodici cicloni da cui sono colpite, le isole rappresentano anche un pericolo per la navigazione marittima poich\u00e9, circondate da barriere coralline, vengono completamente sommerse durante l'alta marea (il punto pi\u00f9 elevato del territorio \u00e8 a soli ).\nLe isole formano un atollo, emergendo da una scogliera (\"reef\") circolare che altro non \u00e8 che la cima di un vulcano sommerso e da lungo tempo inattivo. Il terreno \u00e8 formato interamente da rocce vulcaniche, e il clima \u00e8 tropicale. Le isole sono disabitate, quindi non ci sono attivit\u00e0 agricole o economiche. Inoltre non vi sono porti o approdi: per raggiungere la costa si devono ancorare le navi al largo e usare un battello per giungere a riva. ."}
{"id": "10258", "revid": "1543377", "url": "https://it.wikipedia.org/wiki?curid=10258", "title": "Cane Minore", "text": "Il Cane Minore (in latino Canis Minor) \u00e8 una delle 48 costellazioni elencate da Tolomeo, ed \u00e8 anche una delle 88 costellazioni moderne. Rappresenta uno dei cani che seguono Orione, il cacciatore.\nBench\u00e9 sia una costellazione molto piccola, la presenza della brillantissima stella Procione la rende una delle pi\u00f9 facili da individuare.\nCaratteristiche.\nIl Cane Minore \u00e8 una piccola costellazione dell'emisfero boreale che consiste principalmente di due stelle, Procione (\u03b1 Canis Minoris) e Gomeisa (\u03b2 Canis Minoris). Procione \u00e8 una delle stelle pi\u00f9 vicine al sistema solare e con la sua magnitudine apparente pari a 0,38, \u00e8 l'ottava stella pi\u00f9 luminosa del cielo notturno e costituisce il vertice nordorientale dell'asterismo del Triangolo Invernale; ci\u00f2 rende la costellazione, nonostante le sue piccole dimensioni, immediatamente individuabile anche dalle aree urbane pi\u00f9 popolate. Procione significa letteralmente \"prima del cane\" in Greco, perch\u00e9 nell'emisfero boreale sorge prima della Stella del Cane, Sirio (che fa parte del Cane Maggiore).\nIl periodo pi\u00f9 propizio per la sua osservazione nel cielo serale ricade nei mesi compresi fra dicembre e maggio; la sua posizione praticamente equatoriale fa s\u00ec che essa sia osservabile senza particolari preferenze da tutte le aree popolate della Terra. La stella Procione in particolare resta invisibile solo in quella ristretta fascia racchiusa entro 6\u00b0 dal polo sud, mentre per presentarsi circumpolare nell'emisfero nord occorre trovarsi a latitudini totalmente polari.\nStelle doppie.\nProcione \u00e8 una stella multipla, accompagnata da una nana bianca di decima magnitudine, visibile a soli 5\" di separazione; \u00e8 presente una terza stella di undicesima magnitudine, in realt\u00e0 molto pi\u00f9 lontana e dunque allineata solo per un effetto prospettico, posta a circa 2 primi d'arco e osservabile anche con un piccolo strumento.\nStelle variabili.\nNonostante le sue ridotte dimensioni, il Cane Minore contiene diverse stelle variabili di magnitudine massima pi\u00f9 brillante della 8,0.\nFra le numerose Mireidi la pi\u00f9 luminosa \u00e8 la , che in fase di massima raggiunge la magnitudine 6,6; in circa 11 mesi completa un ciclo di variazione.\n \u00e8 una variabile semiregolare con delle pulsazioni che la fanno oscillare di alcuni decimi di grandezza attorno alla sesta magnitudine; Gomeisa \u00e8 invece una variabile Gamma Cassiopeiae, le cui variazioni non sono percepibili senza l'ausilio di strumento specifici.\nOggetti del profondo cielo.\nEssendo una costellazione molto piccola, il Cane Minore contiene pochi oggetti non stellari e quelli osservabili sono meno brillanti della magnitudine 10. Il principale oggetto \u00e8 infatti NGC 2485, una galassia spirale di magnitudine 12,4.\nMitologia.\nNella mitologia greca, il Cane Minore \u00e8 solitamente identificato con uno dei cani di Orione. Ma secondo un'antica leggenda originaria dell'Attica (la regione intorno ad Atene), raccontata dal mitografo Igino, la costellazione rappresenta Mera, il cane di Icario, l'uomo cui il dio Dioniso insegn\u00f2 per primo a fare il vino. Quando Icario lo fece assaggiare ad alcuni pastori, essi si ubriacarono quasi immediatamente. Credendo che Icario li avesse avvelenati, lo uccisero. Il cane Mera corse ululando dalla figlia di Icario, Erigone, la prese le vesti tra i denti e la tir\u00f2 fino al luogo dove giaceva il padre morto. Sia Erigone che il cane si suicidarono accanto al corpo di Icario. Zeus pose le loro immagini fra le stelle a memoria dell'evento sfortunato. Per riparare al loro tragico errore, le genti di Atene istituirono una celebrazione annuale in onore di Icario e di Erigone. In questa storia, Icario si identifica con la costellazione di Boote, Erigone con quella della Vergine e Mera \u00e8 il Cane Minore.\nSecondo Igino, gli assassini di Icario fuggirono nell'isola di Cea, al largo dell'Attica, ma furono perseguitati a causa della loro cattiva azione. L'isola fu afflitta dalla carestia e dalle malattie, attribuite nella leggenda all'effetto essiccante della Stella del Cane (qui Procione sembra sia confusa con la stella del Cane Maggiore, Sirio). Il re dell'isola, Aristeo, figlio del dio Apollo, chiese consiglio al padre che gli disse di chiedere aiuto a Zeus. Zeus gli mand\u00f2 i venti Etesii, che soffiano ogni anno per quaranta giorni dal momento in cui sorge la Stella del Cane, per raffreddare la Grecia e le isole che la circondano durante la calura estiva. In seguito, i sacerdoti di Cea istituirono la pratica di sacrifici annuali agli d\u00e8i prima del sorgere della Stella del Cane.\nNei Media.\nNell'anime Fairy Tail, \"Nikora\" \u00e9 lo \"Spirito Stellare\" del CanisMinor."}
{"id": "10259", "revid": "1448629", "url": "https://it.wikipedia.org/wiki?curid=10259", "title": "Cane Maggiore", "text": "Il Cane Maggiore (in latino Canis Major) \u00e8 una delle 48 costellazioni elencate da Tolomeo, ed \u00e8 anche una delle 88 costellazioni moderne. Secondo il mito rappresenta uno dei due cani che seguono il cacciatore Orione (il quale ha una costellazione a lui dedicata, Orione) assieme al Cane Minore.\nIl Cane Maggiore contiene la stella pi\u00f9 brillante al cielo notturno, Sirio, costituente il vertice meridionale del Triangolo Invernale.\nCaratteristiche.\nIl Cane Maggiore \u00e8 visibile nel cielo serale nei mesi compresi fra dicembre e aprile, coincidenti nell'emisfero boreale al periodo dell'inverno e della primavera; pur non essendo una costellazione molto estesa (ricopre solo 380 gradi quadrati di volta celeste), la sua individuazione in cielo \u00e8 abbastanza semplice, grazie alla presenza della brillante stella Sirio, che rappresenta il naso (o la bocca) del cane. Per individuare Sirio, qualora la sua elevata luminosit\u00e0 non fosse sufficiente, si pu\u00f2 sfruttare un asterismo molto noto e immediatamente riconoscibile: la Cintura di Orione.\nProlungando verso sud-est la linea ideale che unisce le tre stelle della cintura si incontra Sirio; la stella \u00e8 inoltre riconoscibile perch\u00e9 costituisce il vertice meridionale di un altro grande asterismo, noto nell'emisfero boreale col nome di Triangolo invernale, formato, oltre a Sirio, dalle brillanti stelle Procione () e Betelgeuse, la rossa . Il resto della costellazione si estende a sud di Sirio, seguendo parallelamente la linea della Via Lattea australe, fino agli oltre 30\u00b0 di declinazione sud. La parte meridionale della costellazione contiene dei campi stellari particolarmente ricchi, ben visibili in parte anche ad occhio nudo.\nLa sua visibilit\u00e0 \u00e8 certamente facilitata dalle regioni dell'emisfero australe, ma la sua relativa vicinanza all'equatore celeste fa s\u00ec che questa costellazione sia ben osservabile con facilit\u00e0 anche dalle regioni boreali, con la sola eccezione delle aree a ridosso e a nord del circolo polare artico; in particolare la stella Sirio, trovandosi nella parte settentrionale della costellazione, \u00e8 ben osservabile anche ben oltre il circolo polare.\nStelle variabili.\nNel Cane Maggiore ci sono alcune stelle variabili interessanti, tutte identificate con la Nomenclatura di Flamsteed.\nOggetti del profondo cielo.\nEssendo posto in una porzione di cielo vicina alla Via Lattea, il Cane Maggiore \u00e8 abbastanza ricco di oggetti del profondo cielo. Sebbene non abbondino gli oggetti galattici particolarmente luminosi, entro i confini della costellazione si trovano due ammassi aperti degni di nota, facilmente osservabili anche con telescopi amatoriali: sono gli ammassi aperti M41 e NGC 2362; il primo \u00e8 talmente luminoso che in condizioni favorevoli, cio\u00e8 in notti limpide e senza Luna, e osservato lontano da aree afflitte da inquinamento luminoso, pu\u00f2 essere osservato ad occhio nudo; pare infatti che fosse gi\u00e0 noto nell'antichit\u00e0 diversi secoli prima dell'invenzione del telescopio. Esso \u00e8 composto da circa 100 stelle, poste a pi\u00f9 di 2000 anni luce dalla Terra. Ha una magnitudine di 4,5. NGC 2362 necessita invece di un telescopio per essere scorto; lo si rintraccia con facilit\u00e0 intorno alla stella Tau, che \u00e8 forse parte dell'ammasso. Meno ricco di M41, \u00e8 formato da circa 50 stelle a 5000 anni luce da noi. Ha una magnitudine intorno alla 4. Fra gli altri ammassi aperti vi sono NGC 2384, posto a 6500 anni luce dal nostro pianeta, vagamente simile ad una farfalla, alla portata di un binocolo; NGC 2360 \u00e8 invece di decima magnitudine ed \u00e8 visibile con un piccolo telescopio. NGC 2354, distante 6000 anni luce e composto di stelle con magnitudine intorno alla nona, si vede facilmente con un binocolo di media grandezza.\nFra le nebulose, l'unica alla portata di telescopi amatoriali \u00e8 la piccola NGC 2359, nebulosa diffusa a forma di \"Q\", che in fotografie ottenute dopo una lunga posa appare ben evidente. a nord, sul confine con l'Unicorno, si trova la parte meridionale della Nebulosa Gabbiano, un sistema di nubi ionizzate associate a giovani stelle blu, circondate a loro volta da piccole nebulose a riflessione; queste stelle compongono l'associazione Canis\u00a0Major\u00a0OB1. Nella parte meridionale della costellazione infine, al confine con la Poppa, si pu\u00f2 osservare una regione nebulosa della Via Lattea in cui la formazione stellare ha prodotto stelle di grande massa, comprese le stelle di NGC\u00a02362: il vasto complesso nebuloso molecolare di Sh2-310.\nFra le galassie, spiccano le due galassie interagenti NGC 2207 e IC 2163, non tanto per la loro luminosit\u00e0, quanto per il fatto che stanno subendo una reciproca fusione, che potrebbe portare alla nascita di una sola galassia ellittica. Le altre due galassie maggiormente degne di nota di questa costellazione sono NGC 2217 e NGC 2280, l'una spirale barrata, l'altra spirale semplice. NGC 2217 dista circa 60 milioni di anni luce e ha 10,4 come magnitudine apparente. Si trova presso la stella \u03b6. NGC 2280 \u00e8 molo pi\u00f9 vicina (32 milioni di anni luce), \u00e8 vicina alla stella \u03b5 ed ha una magnitudine pressoch\u00e9 uguale alla precedente. Inoltre, nella costellazione, \u00e8 presente la galassia satellite pi\u00f9 vicina alla Via Lattea: la Galassia Nana Ellittica del Cane Maggiore, distante 42.000 anni luce dalla nostra galassia, e membro anch'essa del Gruppo Locale.\nSistemi planetari.\nI sistemi planetari noti nel Cane Maggiore contengono tutti due pianeti confermati. Nel caso di HD 47186 il suo pianeta pi\u00f9 interno \u00e8 un pianeta gioviano caldo molto vicino alla sua stella madre con una massa paragonabile a quella di Nettuno, mentre il pianeta pi\u00f9 esterno si trova a circa 2,4 UA. I pianeti di HD 45364 sono anch'essi pi\u00f9 piccoli di Giove e sono disposti su orbite inferiori a 1 UA di distanza dalla loro stella.\nMitologia.\nIl Cane Maggiore \u00e8 dominato dalla stella Sirio, anche chiamata la \"Stella del Cane\", la stella pi\u00f9 brillante di tutto il firmamento, quasi sicuramente la sola a formare la costellazione all'inizio. Arato di Soli si rifer\u00ec al Cane Maggiore come al cane da guardia di Orione, che seguiva dappresso il suo padrone, ritto sulle zampe posteriori, con Sirio racchiusa tra le sue ganasce. Manilio la chiam\u00f2 \u00abil cane dal muso adirato\u00bb. Sembra che il Cane Maggiore attraversi il cielo all'inseguimento della lepre, rappresentata appunto dalla costellazione della Lepre che sta sotto i piedi di Orione.\nGli studiosi di miti come Eratostene e Igino dicevano che la costellazione rappresentava Lelapo, un cane tanto veloce che nessuna preda riusciva a sfuggirgli. Questo cane ebbe un lungo elenco di proprietari, una dei quali fu Procri, figlia del Re Eretteo di Atene e moglie di Cefalo, ma i resoconti di come sia venuta in possesso dell'animale non sono unanimi. Secondo una versione il cane le fu dato da Artemide, dea della caccia; ma una storia pi\u00f9 verosimile dice che Lelapo \u00e8 il cane dato da Zeus a Europa e dal cui figlio Minosse, Re di Creta, fu passato a Procri. Insieme al cane le fu dato un giavellotto che non mancava mai il bersaglio; questo si dimostr\u00f2 un regalo sfortunato, poich\u00e9 fu con esso che il marito Cefalo l'uccise accidentalmente durante una partita di caccia.\nCefalo eredit\u00f2 il cane e se lo port\u00f2 dietro a Tebe (nella Beozia, a nord di Atene) dove una volpe malvagia stava devastando la campagna. La volpe era tanto veloce da apparire destinata a non essere mai catturata. Tuttavia il cane da caccia Lelapo era destinato ad acchiappare qualsiasi cosa gli capitasse a tiro. Scattarono tanto veloci che era difficile persino seguirli con gli occhi. Ci fu un attimo in cui sembr\u00f2 che il cane fosse riuscito a stringere la sua preda fra le ganasce, ma se le ritrov\u00f2 piene d'aria mentre la volpe di Teumesso riprendeva a correre con rinnovata energia. Era un paradosso senza possibilit\u00e0 di soluzione e allora Zeus tramut\u00f2 entrambi in pietre, e sistem\u00f2 il cane in cielo come il Cane Maggiore, senza la volpe.\nIl nome Sirio viene dalla parola greca \"seiros\" che significa \u00abche fa appassire\u00bb o \u00abche inaridisce\u00bb, molto appropriato per una cosa cos\u00ec splendente. Ai tempi dei Greci il suo sorgere all'alba proprio prima del Sole segnava l'inizio della parte pi\u00f9 calda dell'estate, un periodo che da allora si chiam\u00f2 Giorni del Cane (giorni canicolari). \u00abAbbaiando lancia fiamme e raddoppia il caldo ardente del Sole\u00bb disse Manilio, esprimendo l'opinione dei Greci e dei Romani che quella stella fosse portatrice di gran caldo. Lo scrittore dell'antica Grecia Esiodo parl\u00f2 di \u00abteste e membra essiccate da Sirio\u00bb, e Virgilio nelle \"Georgiche\" disse \u00abla torrida Stella del Cane spacca i campi\u00bb.\nGermanico Cesare sottoline\u00f2 chiaramente cosa ci si doveva aspettare quando Sirio sorgeva insieme al Sole. Rafforza i raccolti sani, ma uccide quelli dalle foglie aggrinzite o dalle radici deboli.\nQuesta descrizione del colore di Sirio \u00e8 in contrasto con quella di Tolomeo che la descrisse rossastra, contrasto questo che ha dato origine a diverse congetture."}
{"id": "10264", "revid": "371529", "url": "https://it.wikipedia.org/wiki?curid=10264", "title": "Peter Sellers", "text": "\u00c8 ricordato per le spiccate doti di attore comico, e per l'abilit\u00e0 nei travestimenti e nelle imitazioni, ma fu interprete di notevole spessore anche in ruoli drammatici. La sua vita, difficile e travagliata nonostante il grande successo, \u00e8 narrata nel film \"Tu chiamami Peter\" (\"The Life and Death of Peter Sellers\") (2004), nel quale Sellers \u00e8 interpretato da Geoffrey Rush.\nLa sua fama \u00e8 legata soprattutto al ruolo dell'imbranata comparsa indiana Hrundi V. Bakshi in \"Hollywood Party\" (1968) e all'interpretazione del goffo ispettore Clouseau nella serie de \"La Pantera Rosa\", oltre al dottor Stranamore dell' diretta nel 1964 da Stanley Kubrick, nella quale recit\u00f2 in tre ruoli diversi, a vari altri ruoli da protagonista nelle commedie tipiche degli anni sessanta, come \"Ciao Pussycat\" (1965) e \"James Bond 007 - Casino Royale\" (1967), e all'interpretazione del giardiniere Chance in \"Oltre il giardino\" (1979).\nBiografia.\nArtista poliedrico.\nSellers nacque a Portsmouth, nel Hampshire, l'8 settembre del 1925, figlio di William \"Bill\" Sellers, originario dello Yorkshire e di religione protestante, e di Agnes Doreen \"Peg\" Marks, una discendente del pugile ebreo Daniel Mendoza. Sellers crebbe in un ambiente che gli permise di mettere in risalto il suo naturale talento; i suoi genitori erano infatti attori di variet\u00e0 e da loro apprese tutto quello che c'era da sapere sul mondo dello spettacolo. Studi\u00f2 in una scuola cattolica, sebbene nessuno dei genitori fosse cattolico.\nAbilissimo ballerino, fu talentuoso batterista: and\u00f2 infatti in \"tourn\u00e9e\" con diverse \"jazz band\", e come musicista fu anche un dotato suonatore di ukulele e banjo (si esib\u00ec al londinese Windmill Theatre). Una diceria non smentita dall'interessato vuole anzi che il padre avesse insegnato a suonare l'ukulele a George Formby. Massone, fu fatto Maestro nella Loggia londinese \"Chelsea Lodge\" numero 3098 della Gran Loggia Unita d'Inghilterra.\nArruolatosi nel 1942 nella RAF (in cui divenne caporale), organizzava di tanto in tanto improvvisati spettacoli per divertire i commilitoni, imitando i superiori. Da quell'esperienza \u00e8 stato sostenuto che abbia tratto successivamente pi\u00f9 di uno spunto artistico, in particolare per il \"Dottor Stranamore\", film nel quale uno dei personaggi da lui interpretati \u00e8 proprio un ufficiale dell'aviazione inglese.\nTornato alla vita civile, mise in risalto le sue qualit\u00e0 a teatro e alla radio facendo cabaret, cantando e incidendo alcuni dischi. Egli stesso raccont\u00f2 di aver faticato a trovare la giusta chiave per il successo, arrangiandosi con espedienti, come quando telefon\u00f2 a un produttore imitando la voce di Kenneth Horne, per \"raccomandarsi\" per un'audizione. Fu alla radio che conobbe un inizio di celebrit\u00e0, grazie al programma della BBC \"The Goon Show\" (1951-1960), insieme a Spike Milligan, Harry Secombe e Michael Bentine.\n\"The Goon Show\".\nLa prima puntata del \"Goon Show\" venne trasmessa il 28 maggio 1951. Nonostante il parere contrario dei partecipanti, la prima serie dello show venne presentata con il titolo \"Crazy People\". Sellers partecip\u00f2 a tutte e dieci le stagioni del programma, andato in onda fino al 28 gennaio 1960. Sellers interpretava, tra i molti altri, quattro personaggi principali: Major Bloodnok, Hercules Grytpype-Thynne, Bluebottle e Henry Crun. Partendo da una base di 370000 ascoltatori, lo show arriv\u00f2 a essere seguito da pi\u00f9 di sette milioni di persone nella sola Gran Bretagna, venendo a posteriori descritto da un giornale come \"probabilmente il variet\u00e0 comico pi\u00f9 influente di sempre\". Per Sellers, il successo dello show ebbe l'effetto di lanciare definitivamente la sua carriera d'attore comico. Molti anni dopo, il 20 aprile 1972, Sellers si riun\u00ec con Milligan e Harry Secombe per registrare \"The Last Goon Show of All\", che fu trasmesso il 5 ottobre.\nEsord\u00ec nel cinema negli anni cinquanta, lavorando sia negli Stati Uniti sia nella nat\u00eca Gran Bretagna, e interpretando diversi film, anche se non tutti di successo. Risale al 1955 il suo primo vero successo nel cinema, grazie alla commedia \"La signora omicidi\", in cui interpret\u00f2 il ruolo di un gangster maldestro. Nel 1960 recit\u00f2 nella parte di un medico indiano, il dottor Ahmed el Kabir, nella commedia romantica \"La miliardaria\" di Anthony Asquith, un film basato sull'omonima commedia teatrale di George Bernard Shaw. Inizialmente Sellers non era interessato al ruolo, ma quando seppe che avrebbe recitato accanto a Sophia Loren, accett\u00f2 subito. Sellers e la Loren svilupparono sul set un'intima amicizia (sempre definita \"platonica\" da Sophia Loren) durante la lavorazione del film, e Sellers arriv\u00f2 al punto di dichiarare a sua moglie che si era pazzamente innamorato della Loren. Nel 1962 ottenne una parte secondaria in \"Lolita\" di Stanley Kubrick, regista che lo avrebbe poi rivoluto nel film \"\". In questa occasione, Kubrick (ben noto per essere un regista molto esigente) gli concesse una recitazione a \"ruota libera\" per i tre personaggi previsti dal film, una libert\u00e0 che il regista avrebbe in seguito accordato solo a Jack Nicholson per il film \"Shining\" (1980).\n\"Dr. Strangelove\".\nNel 1963 Stanley Kubrick scrittur\u00f2 Sellers per apparire nel film \"\" insieme a George C. Scott, Sterling Hayden, Keenan Wynn e Slim Pickens. Sellers e Kubrick andarono notoriamente molto d'accordo durante la produzione del film avendo il massimo rispetto reciproco e condividendo anche l'amore per la fotografia. Il regista chiese a Sellers di interpretare tre ruoli: Il presidente degli Stati Uniti Merkin Muffley, il folle ex nazista dottor Stranamore e il capitano della RAF Lionel Mandrake. Inizialmente Sellers era riluttante ad affrontare questi personaggi cos\u00ec diversi tra loro, ma la volont\u00e0 di Kubrick prevalse. Addirittura il regista avrebbe voluto che Sellers interpretasse anche la parte del generale Buck Turgidson, ma egli rifiut\u00f2 perch\u00e9 era troppo impegnativa fisicamente. In seguito Kubrick comment\u00f2 che l'idea di avere Sellers in cos\u00ec tanti dei ruoli chiave del film era stata che \"ovunque ti giri c'\u00e8 una versione di Peter Sellers che tiene nelle sue mani il destino del mondo\". Per la sua interpretazione dei tre ruoli, Sellers fu candidato al premio Oscar come miglior attore, e come miglior attore britannico alla 18\u00aa edizione dei British Academy Film Awards.\n\"La Pantera Rosa\".\nNel 1963 la carriera di Sellers ebbe una svolta, quando fu chiamato da Blake Edwards a interpretare \"La Pantera Rosa\". Originariamente la parte dell'ispettore Clouseau era stata affidata a Peter Ustinov, il quale prima accett\u00f2 il ruolo, ma poi lo rifiut\u00f2 mettendo in difficolt\u00e0 la produzione, che fu costretta a intentargli una causa che l'attore perse. Ustinov lavor\u00f2 in seguito in \"Topkapi\" (1964), interpretando un ruolo per il quale era stato preso inizialmente in considerazione lo stesso Sellers.\nBlake Edwards, in difficolt\u00e0 per la defezione di Ustinov, decise di affidare il ruolo di Clouseau a Sellers, ancora relativamente poco conosciuto al grande pubblico, salvo per i ruoli interpretati con discreto successo in Gran Bretagna. Il primo episodio della serie de \"La pantera rosa\" non era in realt\u00e0 basato sull'ispettore Clouseau, ma sulla figura di Sir Charles Lytton (interpretato da David Niven); fu il talento comico di Sellers a fare innamorare il pubblico del personaggio di Clouseau e a dare il via a una serie di successivi sequel, a partire da \"Uno sparo nel buio\" (1964).\nI due film decretarono il successo di Sellers, che divenne immediatamente uno dei comici pi\u00f9 pagati e ricercati del mondo, malgrado l'attore rimanesse scettico circa la qualit\u00e0 della propria interpretazione dell'ispettore Clouseau, al punto che arriv\u00f2 a chiedere di non far uscire \"Uno sparo nel buio\" nelle sale, e rendendo difficoltosa la proficua collaborazione con Blake Edwards, il regista che sino ad allora pi\u00f9 l'aveva valorizzato, a causa di divergenze artistiche talora futili, altre volte profonde. Anche il rapporto tra Billy Wilder e Sellers divenne teso; entrambi avevano approcci diversi al lavoro e di conseguenza si scontravano spesso. La notte del 5 aprile 1964, prima di fare sesso con la moglie Britt Ekland, Sellers inal\u00f2 nitrito di amile come stimolante sessuale nella sua ricerca dell'\"orgasmo definitivo\", e come risultato ebbe una serie di otto infarti nel corso di tre ore. La malattia lo costrinse ad abbandonare le riprese del film \"Baciami, stupido\" di Wilder, dove fu sostituito da Ray Walston. Wilder si dimostr\u00f2 insensibile ai problemi di salute di Sellers, dichiarando in merito all'episodio: \u00abBisogna averlo un cuore, prima di potere avere un infarto!\u00bb\nQualche tempo dopo il ricovero in ospedale, Sellers torn\u00f2 a recitare nell'ottobre 1964, interpretando la parte del \"Re degli individualisti\" nel film televisivo \"Canto per un altro Natale\" (\"A Carol for Another Christmas\"), trasmesso negli Stati Uniti dal network ABC il 28 dicembre 1964. Successivamente interpret\u00f2 il ruolo del pervertito psicanalista austriaco dottor Fritz Fassbender in \"Ciao Pussycat\" (\"What's New Pussycat?\") di Clive Donner, recitando insieme a Peter O'Toole, Romy Schneider, Capucine, Paula Prentiss ed Ursula Andress. Il film fu il debutto come attore e sceneggiatore di Woody Allen. Dopo il successo commerciale di \"Ciao Pussycat\", il produttore Charles Feldman decise di riunire nuovamente Sellers e Woody Allen per il suo prossimo progetto, \"James Bond 007 - Casino Royale\", interpretato anche da Orson Welles; Sellers firm\u00f2 un contratto da 1 milione di dollari per il film. Sette sceneggiatori lavorarono al progetto, e le riprese furono caotiche. A peggiorare le cose, secondo Ekland, Sellers era \"cos\u00ec insicuro che non si fidava di nessuno\". Un pessimo rapporto di lavoro si svilupp\u00f2 rapidamente tra Sellers e Welles: Sellers alla fine chiese che i due non condividessero lo stesso set. Alla fine Sellers lasci\u00f2 il film prima che la sua parte fosse completa.\nPoco prima dell'inizio delle riprese del terzo episodio della serie de \"La pantera rosa\", \"L'infallibile ispettore Clouseau\" (1968), Sellers abbandon\u00f2 il progetto e si dichiar\u00f2 deciso a non riprendere mai pi\u00f9 il ruolo del maldestro ispettore. Subito dopo anche Edwards si rifiut\u00f2 di dirigere il film, che venne realizzato ugualmente con l'attore Alan Arkin nei panni di Clouseau, per la regia di Bud Yorkin, ma ne risult\u00f2 un grande fiasco. Sempre nel 1968, Sellers e Edwards toccarono l'apice del loro sodalizio artistico in \"Hollywood Party\", considerato uno dei pi\u00f9 grandi capolavori del cinema umoristico.\nA dieci anni di distanza da \"Uno sparo nel buio\", Sellers ed Edwards tornarono a girare un nuovo sequel sull'ispettore Clouseau nel 1974, con \"The Return of the Pink Panther\" (\"La Pantera Rosa colpisce ancora\"), seguito nel 1976 da \"The Pink Panther Strikes Again\" (\"La Pantera Rosa sfida l'ispettore Clouseau\": da notare l'erronea traduzione italiana, che facilmente pu\u00f2 creare confusioni tra il terzo e il quarto episodio della serie). Le riprese di entrambi i film furono tuttavia molto travagliate, a causa dei frequenti contrasti tra Sellers ed Edwards.\nSeguirono poi \"La vendetta della Pantera Rosa\" (1978), l'ultimo interamente interpretato da Sellers, e \"Sulle orme della Pantera Rosa\" (1982), realizzato dopo la morte dell'attore, utilizzando 40 minuti di spezzoni scartati dai precedenti film. Successivamente Edwards tent\u00f2 di riproporre il personaggio dell'ispettore Clouseau, ma con risultati deludenti, ne \"Pantera Rosa - Il mistero Clouseau\" (1983), interpretato da Roger Moore, cui segu\u00ec \"Il figlio della Pantera Rosa\" (1993), interpretato da Roberto Benigni, pellicole entrambe stroncate dai critici e che ottennero scarsi risultati al botteghino.\nI suoi amori.\nLa vita privata e sentimentale di Sellers fu molto travagliata. Nel 1951 si spos\u00f2 con Anne Howe, dalla quale ebbe due figli, Michael (1954-2006) e Sarah (1957). L'unione si interruppe a causa di voci su possibili relazioni dell'attore con la cantante Wanda Jackson e con Sophia Loren, sua partner nel film \"La miliardaria\" (quest'ultima avrebbe comunque sempre smentito). Nel 1964 spos\u00f2 Britt Ekland, che fu sua partner in alcuni film e da cui ebbe una figlia, Victoria. L'unione si concluse con il divorzio nel 1968. Nel 1970 spos\u00f2 la modella australiana Miranda Quarry (poi divenuta contessa di Stockton) dalla quale divorzi\u00f2 nel 1974 per risposarsi nel 1977 con l'attrice Lynne Frederick. Nel maggio 1973, mentre il suo terzo matrimonio stava naufragando, Sellers and\u00f2 a teatro a vedere uno spettacolo di Liza Minnelli. Rimase incantato dalla Minnelli e la coppia si fidanz\u00f2 tre giorni dopo, nonostante l'attuale fidanzamento di Liza Minnelli con Desi Arnaz Jr., e Sellers fosse ancora sposato. La loro relazione dur\u00f2 circa un mese prima di interrompersi. Nel 1974 gli amici di Sellers temevano che stesse avendo un esaurimento nervoso.\nIl successo e l'insicurezza.\nDi indole tendenzialmente malinconica, nonostante il grande successo e il favore di pubblico e critica, Sellers visse sempre afflitto dall'insicurezza circa il proprio talento e dalla paura di non riuscire a far ridere il pubblico, il che gli caus\u00f2 gravi e frequenti problemi di depressione. Inoltre egli riteneva di non avere una personalit\u00e0 sua propria, ma di assumere sempre quella del personaggio che stava interpretando, come se il vero Peter Sellers non esistesse nella realt\u00e0. Nel 1979, con l'obiettivo di dare una svolta alla propria carriera in direzione di ruoli drammatici, Sellers interpret\u00f2 il film \"Oltre il giardino\", accanto a Shirley MacLaine. La pellicola non venne apprezzata all'unanimit\u00e0 dalla critica, ma Sellers fu straordinario nel ruolo del mite giardiniere Chance, riscuotendo vasti consensi nella sua nuova veste di attore drammatico.\nIl suo ultimo lavoro fu \"Il diabolico complotto del dottor Fu Manchu\" (1980), commedia di scarso successo di cui fu anche il regista (non accreditato), oltre che l'interprete, e che fece appena in tempo a terminare prima della morte.\nMorte.\nIl 21 luglio 1980, Sellers giunse a Londra proveniente da Ginevra. Prese alloggio al Dorchester Hotel, prima di far visita al luogo di sepoltura delle ceneri dei suoi genitori al Golders Green Crematorium. Aveva in programma di partecipare a una cena con gli ex compagni del \"Goon Show\" Spike Milligan e Harry Secombe, fissata per la sera del 22 luglio. Il giorno della cena, Sellers pranz\u00f2 nella sua stanza d'hotel e poco dopo fu colpito da infarto. Venne portato d'urgenza al Middlesex Hospital di Londra, dove spir\u00f2 pochi minuti dopo la mezzanotte del 24 luglio 1980, all'et\u00e0 di 54 anni.\nDopo il decesso dell'attore, Richard Attenborough disse che Sellers \u00ab...possedeva un genio comico paragonabile a quello di Chaplin\u00bb. Burt Kwouk, l'attore che imperson\u00f2 sullo schermo Cato, il maggiordomo di Clouseau, nella serie di film della \"Pantera Rosa\" dichiar\u00f2: \u00abPeter Sellers era un attore molto amato in Gran Bretagna... il giorno in cui mor\u00ec, sembr\u00f2 che l'intero Paese si fermasse. Dovunque ti trovassi, il fatto che Peter fosse morto sembr\u00f2 un ombrello che copriva tutto\u00bb.\nIl regista Blake Edwards afferm\u00f2: \u00abPeter era brillante. Aveva un'enorme facilit\u00e0 a scovare gli aspetti pi\u00f9 nascosti e unici dei personaggi che doveva interpretare\u00bb. Spike Milligan si rivel\u00f2 troppo sconvolto per rilasciare dichiarazioni alla stampa all'epoca della morte di Sellers, mentre invece Harry Secombe disse: \u00abSono scioccato. Peter era un artista immenso. Aveva cos\u00ec tanto talento, che esso straboccava da lui\u00bb; in aggiunta, con una notevole dose di \"humour\" nero, fece riferimento alla cena mancata che i Goons avevano programmato, aggiungendo che Sellers \u00ab...avrebbe fatto qualsiasi cosa pur di evitare di pagare la cena\u00bb.\nUna cerimonia funebre privata si tenne il 26 luglio al Golders Green Crematorium. L'ultimo sberleffo di Sellers fu la volont\u00e0 da lui espressa che venisse suonata la canzone \"In the Mood\" di Glenn Miller durante il suo funerale, canzone che notoriamente egli detestava. Secondo il biografo Roger Lewis, l'attore avrebbe detto a suo figlio Michael che quella canzone era \"meravigliosamente inappropriata per occasioni solenni\".\nIl suo corpo venne cremato e le ceneri interrate al Golders Green Crematorium di Londra. Sebbene sia risaputo che Sellers all'epoca del decesso fosse in procinto di escludere dalle sue volont\u00e0 testamentarie la quarta moglie Lynne Frederick, ella eredit\u00f2 4,5 milioni di sterline, quasi l'intero patrimonio dell'attore, mentre i figli ricevettero 800 sterline ciascuno.\nNel 1982 Blake Edwards cerc\u00f2 di continuare la serie della \"Pantera Rosa\" con il film \"Romance of the Pink Panther\" e offr\u00ec il ruolo dell'Ispettore Clouseau a Dudley Moore, che per\u00f2 rifiut\u00f2. Quindi, Edwards fece uscire \"Sulle orme della Pantera Rosa\", composto quasi esclusivamente da scene scartate dai precedenti tre capitoli della serie. La Frederick fece causa a regista e produzione, asserendo che l'utilizzo di materiale scartato dai precedenti film era lesiva per l'immagine del defunto marito e una violazione del contratto; la corte le diede ragione e le assegn\u00f2 1 milione di dollari a titolo di risarcimento, pi\u00f9 il 3,15% dei profitti del film e l'1,36% dei profitti a venire.\nCuriosit\u00e0.\nEra lontanamente imparentato per via materna con l'attore australiano Heath Ledger, gi\u00e0 di origine britannica e irlandese, per via dei loro comuni antichi parenti ebrei sefarditi Daniel de David de Mendoza e Esther Lopez.\nEra appassionato di musica e un batterista di talento, oltre a suonare ukulele e banjo; il suo primo impiego nello show business fu all'et\u00e0 di 16 anni quando and\u00f2 in tour in Gran Bretagna con vari gruppi jazz. In seguito, non trovando ingaggi a sufficienza nel mondo della musica, decise di darsi alla carriera d'attore.\nDoppiatori italiani.\nNelle versioni in italiano dei suoi film, Peter Sellers \u00e8 stato doppiato da:"}
{"id": "10267", "revid": "125229802", "url": "https://it.wikipedia.org/wiki?curid=10267", "title": "Apache OpenOffice", "text": "In informatica, Apache OpenOffice, noto come OpenOffice e precedentemente come OpenOffice.org, \u00e8 un software di produttivit\u00e0 personale sviluppato dalla Apache Software Foundation che dal giugno 2011 ne detiene la propriet\u00e0 e il copyright e lo distribuisce con licenza libera AL2.\nIl suffisso \".org\" fu aggiunto nel periodo in cui il software era gestito da Sun Microsystems (poi divenuta Oracle America) dopo una disputa sul marchio con una societ\u00e0 olandese, con richiesta che il progetto adottasse formalmente \"OpenOffice.org\" come suo nome ufficiale. Tuttavia, comunemente ci si riferisce tuttora alla suite senza usare il suffisso.\nSono disponibili anche diverse versioni di OpenOffice che possono essere trasportate e utilizzate su un supporto di memoria esterna, come ad esempio un supporto USB. Sono generalmente gratuite, open source e disponibili per i sistemi Windows e per Wine.\nStoria.\nNell'agosto del 1999 Sun Microsystems compr\u00f2 StarDivision, una societ\u00e0 di software tedesca che produceva la suite per l'ufficio StarOffice. Sun si poneva l'obiettivo di fornire un'alternativa al prodotto Microsoft Office, all'epoca dominante sul mercato. Nel 2000 Sun decise di rendere disponibili i sorgenti di StarOffice con licenza open source; l'anno dopo nacque il progetto OpenOffice.org. Questa strategia permise a Sun di accedere a uno sviluppo rapido con dei costi pi\u00f9 contenuti.\nA partire dalla versione 6.0, StarOffice \u00e8 basato sul codice di OpenOffice.org con l'aggiunta di alcuni componenti proprietari. La relazione tra StarOffice e OpenOffice.org era molto simile a quella esistente tra Netscape Navigator e Mozilla Suite. Con l'acquisizione di Sun da parte di Oracle StarOffice per un breve periodo \u00e8 stata rinominata Oracle Open Office.\nNelle prime versioni si era pensato di configurare OpenOffice.org per collegarsi con database come PostgreSQL o MySQL, avendo in questo modo a disposizione le prestazioni e le potenzialit\u00e0 di un vero database. Dalla versione 2.0 c'\u00e8 a disposizione una gestione diretta di una base di dati e un'interfaccia utente pi\u00f9 versatile simile a quella utilizzata da Microsoft Office (fino alla versione 2003, dopodich\u00e9 l'interfaccia di quest'ultima si \u00e8 differenziata notevolmente).\nDall'8 maggio 2008 \u00e8 disponibile la versione beta 3.0 della suite che contiene varie novit\u00e0 tra le quali: in Calc \u00e8 migliorato il supporto per la collaborazione su foglio di calcolo attraverso la condivisione dei workbook e aumentato a 1024 il numero delle colonne per foglio; in Writer \u00e8 stato integrato un sistema di appunti rinnovato e ora \u00e8 possibile visualizzare pi\u00f9 pagine durante la revisione; inoltre sono presenti miglioramenti generali in Chart e una potenziata funzionalit\u00e0 di ritaglio (\"crop\") in Draw e Impress. Inoltre OpenOffice.org 3.0 supporta lo standard OpenDocument Format (ODF) 1.2 e permette l'apertura di documenti Microsoft Office 2007 o Microsoft Office 2008 per macOS (.docx, .xlsx, .pptx ecc.). Da questa versione \u00e8 disponibile uno \"start center\" con nuove icone dal quale \u00e8 possibile avviare i vari applicativi della suite o aprire un documento specifico.\nLa versione 3.0.0 \u00e8 la prima versione nativa anche per Mac OS X; prima tali utenti dovevano scegliere se utilizzare una versione di OpenOffice.org per X11 meno performante o una particolare versione nativa, un fork del progetto originario, denominata NeoOffice. La \"build\" stabile, distribuita il 13 ottobre 2008, non supporta pi\u00f9 Windows98 e Mac OS X per processori PowerPC.\nDopo l'acquisizione di Sun Microsystems nel 2010, Oracle Corporation rinomina il progetto StarOffice in Oracle Open Office di cui rilascia la versione 3.3 nel dicembre dello stesso anno Pochi mesi dopo, il 15 aprile 2011 Oracle arresta lo sviluppo commerciale e il 1\u00ba giugno 2011 dona la suite ad Apache Software Foundation. Il successivo 13 giugno il progetto viene inserito in Apache Incubator con lo scopo di gestire la fase transitoria.\nIl rapporto con \"The Document Foundation\" e \"LibreOffice\".\nIl 28 settembre 2010 alcuni membri del progetto OpenOffice.org hanno fondato il gruppo The Document Foundation distaccandosi da Oracle e chiedendo a quest'ultima di donare il marchio \"OpenOffice.org\" e prendere parte all'iniziativa. Le trattative tuttavia non andarono a buon fine. Con l'intento di riunire gli sforzi (talvolta frammentati) sviluppati dalla community nel corso degli anni, la fondazione opt\u00f2 per la creazione di un fork della suite chiamato \"LibreOffice\", che incorporava nella prima release anche le migliorie del progetto Go-oo.\nMolti contributori al progetto OpenOffice.org compresi Canonical, Google, Novell e Red Hat aderirono al progetto di The Document Foundation per la creazione di una nuova suite aperta e indipendente.\nOra \"The Document Foundation\" continua la diffusione della sua suite per ufficio sotto il nome LibreOffice come prodotto distinto da OpenOffice.\nLa gestione Apache.\nLo sviluppo di OpenOffice.org da parte di Apache fa registrare importati cambiamenti. La nuova fase riceve fin da subito il supporto di IBM che nel luglio del 2011 conferir\u00e0 nel progetto il codice di Lotus Symphony. Viene quindi deciso un cambio di licenza con l'adozione della licenza Apache. Cambia anche la denominazione del progetto che da OpenOffice.org diventa Apache OpenOffice (spesso indicato anche con l'acronimo AOO).\nApache OpenOffice 3.4 \u00e8 la prima versione della suite rilasciata sotto la gestione Apache e viene resa disponibile l'8 maggio del 2012. Nell'agosto dello stesso anno la comunit\u00e0 di Apache OpenOffice annunci\u00f2 che il piano di sviluppo prevedeva di rendere disponibile Apache OpenOffice 3.5 nei primi mesi del 2013, seguito da Apache OpenOffice 4.0 che avrebbe incluso alcuni elementi presenti in Lotus Symphony. In realt\u00e0 la versione 3.5 non arriv\u00f2 mai al rilascio anche se nell'agosto del 2012 venne comunque presentata Apache OpenOffice 3.4.1 con una serie di aggiornamenti minori; in quell'occasione venne anche sottolineato come Apache OpenOffice 3.4.0 avesse raccolto pi\u00f9 di 12 milioni di download nel giro di poche settimane.\nIl 17 ottobre 2012 dello stesso anno AOO venne \"promosso\" da Apache Incubator a progetto Top Level di Apache.\nApache OpenOffice 4.0 viene pubblicato il 23 luglio 2013 e si caratterizza per l'inclusione di diverse porzioni di codice presi da Lotus Symphony tra cui la nuova barra degli strumenti laterale. Il primo importante aggiornamento di OpenOffice 4 arriva il 29 aprile 2014 con la versione 4.1. Alla fine dello stesso anno IBM annuncer\u00e0 la fine del supporto a Lotus Symphony suggerendo ai propri utenti di passare ad Apache OpenOffice.\nAggiornamenti ulteriori di Apache OpenOffice sono stati resi disponibili nel 2014 (versione 4.1.1), nel 2015 (4.1.2) e nel 2016 (4.1.3). Nel 2017 sono state rilasciate due diverse versioni, la 4.1.4 il 19 ottobre e la 4.1.5 il 30 dicembre. \nLa versione di manutenzione pi\u00f9 recente \u00e8 stata la 4.1.10 del 4 maggio 2021. Questo aggiornamento risolve alcuni problemi con correzioni di bug e dizionari aggiornati..\nCaratteristiche.\nIl progetto ha come obiettivo quello di fornire a tutti gli utenti un prodotto libero che offra funzionalit\u00e0 comparabili con i prodotti commerciali attualmente dominanti nel settore di produttivit\u00e0 personale.\nOpenOffice offre un buon livello di compatibilit\u00e0 con i formati di file di Microsoft Office, ma impiega come formati predefiniti quelli definiti dallo standard internazionale OpenDocument basato su XML. I file in questo formato utilizzano l'algoritmo di compressione LZW (lo stesso dei file \"ZIP\") per ridurre le dimensioni. Apache OpenOffice supporta ufficialmente Linux, Microsoft Windows, Solaris e macOS (la versione 2.x su macOS richiede l'uso di X11), ma \u00e8 possibile installarlo anche su altri sistemi operativi.\nAlcune funzioni richiedono l'installazione di una Java Virtual Machine JVM di Sun o Oracle (esistono anche versioni ufficiali che non richiedono java o versioni non ufficiali che usano una virtual machine libera quale Kaffe.org). La scelta di licenza fatta per OpenOffice.org (LGPL anzich\u00e9 GPL) ha consentito di rendere disponibili per il download versioni di OpenOffice.org con incorporato il Java Runtime Environment di Sun. Le varie versioni di Apache OpenOffice non includono invece il software JRE che pu\u00f2 comunque essere installato separatamente. La dipendenza da Java \u00e8 comunque limitata al gestore di database Base e a un numero limitato di funzioni degli altri moduli software.\nProgetti aggiuntivi e paralleli di OpenOffice riguardano la stesura della documentazione, la localizzazione e la programmazione dell'infrastruttura sulla quali sono costruiti i vari moduli della suite. Esiste anche un progetto che ha come obiettivo quello di creare un archivio comune delle macro.\n\u00c8 disponibile in varie decine di versioni linguistiche ufficiali, a cui si aggiungono progetti di localizzazione \"regionali\" come, per esempio, la traduzione nei dialetti della lingua zulu sponsorizzata dal governo sudafricano o quella friulana.\nCodice sorgente e sviluppo.\nCome ogni software open-source, \u00e8 possibile visualizzare e modificare il codice sorgente del software. Tuttavia esso non \u00e8 ben commentato (alcuni commenti risalgono al vecchio StarOffice), \u00e8 scritto in vari linguaggi (primariamente C++ e Java, ma anche Perl), e parte dei commenti \u00e8 in tedesco.\nL'API di OpenOffice \u00e8 costruita secondo le specifiche della piattaforma UNO (Universal Network Objects) e consiste in un'ampia gamma di interfacce collegate tramite definizioni in linguaggio IDL (Interface Description Language).\nOpenOffice usa una versione modificata di BugZilla (sviluppata da Mozilla Foundation), chiamata IssueZilla, che serve a tenere traccia di tutte le richieste, i commenti e i bug segnalati.\nLicenza.\nIl codice sorgente inizialmente veniva reso disponibile da Sun prima e da Oracle poi come software libero su licenza LGPL. Il codice era inizialmente basato sui sorgenti della versione 5.2 di Staroffice, che dopo l'acquisizione da parte di Sun Microsystems \u00e8 stato distribuito con licenza libera. La clausola esplicita presente nella licenza LGPL consente all'utente di rilicenziare il codice sotto licenza GPL. La propriet\u00e0 esclusiva della \"suite\" impone per\u00f2 un fork al codice (e l'abbandono del nome) nel momento in cui dovesse essere redistribuito o variato, in quanto la licenza JCA imponeva l'esclusivit\u00e0 dei diritti e proventi della \"suite\" solo a favore di Sun/Oracle; infatti gli sviluppatori che collaboravano a \"OpenOffice.org\" dovevano preventivamente accettare di firmare la cessione per i diritti a Sun/Oracle secondo un accordo denominato JCA (Joint Copyright Assignment) che concedeva sia allo sviluppatore sia a Sun/Oracle la titolarit\u00e0 dei diritti.\nCon il passaggio da Oracle ad Apache Software Foundation, il codice di OpenOffice \u00e8 stato distribuito sotto licenza Apache, un tipo di licenza libera compatibile con la GPLv3.\nFormato file.\nOpenOffice dalla versione 2.0 salva i documenti secondo lo standard OpenDocument basato su XML successivamente compresso. La versioni precedenti utilizzavano un formato simile ma non ancora standardizzato noto come OpenOffice.org XML. Ogni file salvato da AOO possiede quindi le caratteristiche di un archivio ZIP anche se utilizza estensioni differenti; se decompresso l'archivio d\u00e0 accesso a una serie di file e cartelle che descrivono le caratteristiche e il contenuto del documento. La compressione \u00e8 impostata al livello 2 (bassa compressione) per rendere pi\u00f9 rapida l'apertura dei file; \u00e8 comunque possibile comprimere i documenti con strumenti esterni fin al livello di compressione 5 (altissima compressione) senza nessun problema d'uso da parte di AOO.\nI vantaggi di questo approccio sono notevoli, ad esempio si consideri che ora sono tantissimi i prodotti, sia gratuiti sia a pagamento, che elaborano l'XML, questo vuol dire che i documenti nativi di OOo e AOO si possono elaborare con lo strumento di lavoro preferito. Le possibilit\u00e0 sono tantissime, una delle quali \u00e8 quella di estrarre tutti i titoli dei lucidi di una presentazione. \u00c8 inoltre semplice definire dei filtri di importazione ed esportazione di file XML usando l'XSLT.\nSi pensi inoltre che gli oggetti inseriti in un documento vengono salvati all'interno dell'archivio ZIP. Se dunque si crea un documento di testo e vi si inseriscono delle immagini sar\u00e0 semplicissimo recuperare i file grafici originari decomprimendo il file e anche in caso di corruzione del file si pu\u00f2 sempre salvare qualcosa se non la maggior parte.\nInoltre, dalla versione 2.0 di OOo il formato di salvataggio dei documenti \u00e8 OpenDocument (ODF) standard (ISO/IEC 26300:2006) definito dal consorzio OASIS e alla cui definizione hanno partecipato Sun Microsystems, Boeing, i National Archives of Australia e la Society of Biblical Literature.\nI programmi KOffice e Lotus Office (IBM Lotus SmartSuite) hanno deciso di utilizzare questo formato, come molti altri programmi in circolazione.\nStrumenti linguistici.\nDalla versione 2.4 sono direttamente incorporati dizionario, thesaurus e sillabatore italiano. I primi due creati dal progetto Linguistico. Dalla versione 3.0 \u00e8 incorporata l'estensione assemblata dal PLIO e che utilizza delle vecchie versioni dei dizionari del progetto Linguistico (il progetto Linguistico non fa parte del PLIO e viceversa): il dizionario, il thesaurus e il sillabatore. Sempre del progetto Linguistico \u00e8 disponibile anche il dizionario dei cognomi italiani.\n\u00c8 facile trovare anche dizionari pi\u00f9 specifici, come quello dei termini medici.\nEstensioni.\n\u00c8 possibile dotare la suite con molte funzioni attraverso le estensioni distribuite da varie fonti, per lo pi\u00f9 con licenze libere. Le estensioni consentono di ampliare le funzionalit\u00e0 di Apache OpenOffice intervenendo globalmente sulla suite o singolarmente sui vari moduli. Inoltre il modello delle estensioni permette di integrare in AOO componenti distribuiti sotto licenze incompatibili con la licenza Apache.\nTramite estensioni \u00e8 possibile ad esempio aggiungere a OpenOffice dizionari aggiuntivi, raccolte di modelli o veri e propri moduli aggiuntivi.\nAccessibilit\u00e0.\nL'estensione \"OpenDocument Text to DAISY DTB\" fornisce ai moduli Writer e Math la possibilit\u00e0 di esportare i documenti nel formato standard ANSI/NISO Z39.86-2005 DAISY DTB \"Digital Talking Book\", per i non vedenti.\nNel mercato.\nOpenOffice viene usato in molte amministrazioni pubbliche. Seguono alcuni esempi documentati.\nNel mondo:\nIn Italia non \u00e8 aiutato dallo Stato come accade in altri Paesi, come per esempio il Sudafrica, ma \u00e8 usato presso:\nInoltre OpenOffice.org \u00e8 usato in ambito scolastico italiano (su raccomandazione del Ministero dell'Istruzione) e sui PC di molti utenti per uso personale.\nAltri casi d'uso possono essere trovati nel sito del progetto Linguistico suddivisi per Italia, Europa e resto del Mondo.\nNonostante si tratti di software libero, e in questo caso gratuito, gli sviluppatori hanno puntato per la sua distribuzione su una campagna promozionale comparabile per contenuti a quella dei prodotti commerciali.\nUn incontro annuale denominato \"OpenOffice.org Conference\" si \u00e8 tenuto fino al 2010; l'edizione di novembre 2009 si \u00e8 svolta in Italia, a Orvieto.\nComponenti.\nNel dettaglio:"}
{"id": "10269", "revid": "640277", "url": "https://it.wikipedia.org/wiki?curid=10269", "title": "Cassiopea (costellazione)", "text": "Cassiopea (in latino Cassiopeia) \u00e8 una costellazione settentrionale, raffigurante Cassiopea, la leggendaria regina di Etiopia. \u00c8 una delle 88 costellazioni moderne, ed era anche una delle 48 costellazioni elencate da Tolomeo.\nDi facile riconoscimento grazie alla sua figura a zig-zag, \u00e8 caratteristica specialmente delle notti stellate autunnali, sebbene dall'emisfero nord sia ben osservabile per quasi tutto l'anno; \u00e8 attraversata dalla Via Lattea ed \u00e8 quindi molto ricca di ammassi stellari e fitti campi stellari.\nSe osservassimo il Sole da Alfa Centauri, la stella pi\u00f9 vicina, esso apparirebbe in Cassiopea.\nCaratteristiche.\nCassiopea \u00e8 una delle costellazioni pi\u00f9 caratteristiche e pi\u00f9 riconoscibili del cielo settentrionale. Poich\u00e9 \u00e8 molto vicina al polo nord celeste, rimane visibile nel cielo per tutta la notte in tutta la fascia temperata dell'emisfero boreale (una tale costellazione viene detta circumpolare); nell'emisfero australe \u00e8 visibile solo dalle zone tropicali. Rispetto al polo nord celeste, si trova opposta al Grande Carro: nell'emisfero boreale, quando Cassiopea \u00e8 alta nel cielo, il Grande Carro \u00e8 basso sull'orizzonte.\nLa costellazione ha un'estensione di 598 gradi quadrati ed \u00e8 facilmente riconoscibile per la sua forma a W o a M, a seconda delle stagioni: durante l'autunno boreale si osserva altissima nel cielo in direzione nord e la sua orientazione la fa rassomigliare a una M; viceversa, nelle sere primaverili \u00e8 rasente l'orizzonte settentrionale ed \u00e8 orientata secondo la lettera W. Cassiopea si incastra fra Cefeo e Andromeda ed \u00e8 attraversata per tutta la sua lunghezza dal piano della Via Lattea, apparendo perci\u00f2 molto ricca di stelle.\nAl di l\u00e0 delle sue cinque stelle pi\u00f9 luminose, Cassiopea si estende notevolmente anche verso nord, occupando una vasta area di cielo dove la Via Lattea \u00e8 fortemente oscurata dalle polveri interstellari ed \u00e8 perci\u00f2 relativamente povera di stelle e oggetti appariscenti.\nCassiopea \u00e8 spesso usata come indicatore del tempo siderale: la stella pi\u00f9 brillante in cima alla W, , chiamata Caph, si trova quasi perfettamente a zero ore di Ascensione Retta e quindi una linea tracciata tra la Polare e passer\u00e0 vicino all'equinozio di primavera. L'angolo orario di questa linea \u00e8 uguale al tempo siderale. Quindi, quando si trova sul meridiano direttamente sopra il polo il tempo siderale \u00e8 zero, quando \u00e8 sul meridiano opposto il tempo siderale segna 12 ore, eccetera.\nStelle principali.\nTra le altre stelle, \u00e8 da notare , una stella ipergigante gialla 550.000 volte pi\u00f9 luminosa del Sole; con la sua magnitudine assoluta pari a -8,25, \u00e8 una delle stelle pi\u00f9 brillanti conosciute della Via Lattea.\nCassiopea ospit\u00f2 nel 1572 la supernova di Tycho Brahe, ed \u00e8 anche la residenza di Cassiopeia A, la pi\u00f9 forte radiosorgente del cielo (dopo il Sole). Cassiopeia A \u00e8 un resto di supernova, con un'origine datata al 1667. Non si ha notizia che la supernova sia stata osservata.\nStelle doppie.\nLa costellazione contiene alcune stelle doppie, molte delle quali per\u00f2 non sono alla portata di piccoli strumenti; alcune sono invece particolarmente semplici.\nStelle variabili.\nMoltissime sono le stelle variabili alla portata di piccoli strumenti, molte delle quali hanno anche ampie oscillazioni.\nFra le tante variabili Mireidi spicca la , che varia dalla settima alla quattordicesima grandezza; in modo simile oscillano pure la e la : in tutti i casi quando la stella \u00e8 al minimo della luminosit\u00e0 pu\u00f2 essere individuabile solo con un potente telescopio.\nFra le variabili a eclisse la pi\u00f9 semplice \u00e8 , che in poco pi\u00f9 di un giorno oscilla fra la sesta e la settima grandezza, cos\u00ec le sue variazioni sono ben apprezzabili anche con un binocolo; anche la ha una variazione di una magnitudine, a \u00e8 meno luminosa.\nLa pi\u00f9 brillante variabile Cefeide \u00e8 la , che in quasi due giorni oscilla fra la magnitudine 5,7 e la 6,2.\n \u00e8 il prototipo di una classe di variabili eruttive note come variabili Gamma Cassiopeiae; oscilla irregolarmente fra le magnitudine 1,6 e 3,0.\nOggetti del profondo cielo.\nSebbene la Via Lattea attraversi la costellazione di Cassiopea, in questo tratto non appare molto brillante, a causa delle polveri interstellari che la oscurano; la sua presenza, tuttavia, fa s\u00ec che in questa costellazione siano presenti numerosi ammassi stellari, tra i quali due furono catalogati dal Messier.\nIl pi\u00f9 appariscente di questi \u00e8 M52, un ammasso aperto con un diametro di 12 primi. Ha magnitudine 8,2 ed \u00e8 molto giovane. Due gradi ad est di si trova M103, un ammasso pi\u00f9 piccolo. Al contrario, NGC 7789 \u00e8 molto vecchio e molto esteso, fino a quasi mezzo grado, contenente circa 1000 stelle; la sua magnitudine \u00e8 6,7 e pu\u00f2 essere apprezzato solo con un telescopio da almeno 150\u00a0mm di apertura. Altri ammassi aperti di facile osservazione sono il celebre NGC 457, situato a sud di e ben noto col soprannome di \"Ammasso Civetta\", e NGC 663. A nordovest di si estende una concatenazione di tre ammassi, il pi\u00f9 brillante dei quali \u00e8 NGC 7790, risolvibile anche con piccoli telescopi. Infine, fra \u03b2 e si trova NGC 129, dominato da un triangolo di stelle di magnitudine 8 e 9.\nTra le nebulose, va citata NGC 7635, nota per avere una struttura a forma di bolla, che per lungo tempo venne scambiata per una nebulosa planetaria; si trova sul confine con Cefeo. La costellazione contiene diverse aree di formazione stellare, fra le quali spiccano le nebulose IC 1805 e IC 1848, soprannominate \"Cuore\" e \"Anima\" e facenti parte di un'estesa regione in cui ha luogo la formazione di stelle massicce.\nTra le galassie dominano NGC 147 e NGC 185, che pur essendo entro i confini di Cassiopea sono compagne di M31 in Andromeda; si tratta di due galassie ellittiche distanti fra loro 58 primi d'arco e distano da noi 250.000 anni luce.\nSecondo recenti studi, in un complesso di nebulose oscure nella parte orientale della costellazione noto come \"W3\", i fenomeni di formazione stellare sarebbero particolarmente attivi; quando le nuove stelle di grande massa saranno formate emetteranno una gran quantit\u00e0 di radiazione ultravioletta che illuminer\u00e0 il complesso di gas e polveri dal quale si sono formate, che diventer\u00e0 una nebulosa brillante in grado di rivaleggiare in dimensioni e luminosit\u00e0 con la Nebulosa di Orione; questo fenomeno avr\u00e0 luogo tra circa 100.000 anni.\nSistemi planetari.\nIn Cassiopea sono note alcune stelle con un sistema planetario: HD 7924 possiede una super Terra, ossia un pianeta roccioso simile alla Terra ma di massa superiore, cos\u00ec come Gliese 892, identificata anche come HD 219134 e relativamente vicina, a 21 anni luce dalla Terra. Negli altri due casi i pianeti sono giganti gassosi. HD 17156 b in particolare \u00e8 noto per possedere una massa quasi sette volte superiore a quella del pianeta Giove.\nMitologia.\nCassiopea fu la moglie vanitosa e boriosa del re d'Etiopia Cefeo, che si trova vicino a lei in cielo a formare le uniche due costellazioni celesti dedicate a un marito e a una moglie. Gli autori classici scrivono il suo nome Cassiepea, ma gli astronomi usano la forma Cassiopea.\nUn giorno, mentre era intenta a pettinarsi i lunghi capelli ricciuti, Cassiopea os\u00f2 dichiarare di essere pi\u00f9 bella delle Nereidi, le ninfe del mare. Le Nereidi erano le cinquanta figlie di Nereo, il cosiddetto Vecchio del Mare. Una di esse, Anfitrite, era la sposa di Poseidone, il dio del mare. Le Nereidi si rivolsero a Poseidone perch\u00e9 punisse Cassiopea per la sua vanit\u00e0, e il dio mand\u00f2 un mostro a razziare le coste del paese di Re Cefeo.\nQuesto mostro \u00e8 celebrato nella costellazione della Balena. Per acquietare il mostro, Cefeo e Cassiopea incatenarono la figlia Andromeda a una costa rocciosa per sacrificargliela, ma la fanciulla fu sottratta a quell'atroce destino dall'eroe Perseo, come narra uno dei pi\u00f9 famosi racconti di salvataggio della storia.\nCome ulteriore punizione a Cassiopea tocc\u00f2 di girare eternamente intorno al polo celeste, a volte in una posizione poco dignitosa, cio\u00e8 sottosopra. In cielo \u00e8 rappresentata seduta sul trono che giocherella con i suoi capelli.\nLa costellazione di Cassiopea ha una netta forma a W formata dalle sue cinque stelle pi\u00f9 brillanti, che scrittori quali Arato di Soli paragonarono a una chiave o una porta a fisarmonica. Alfa di Cassiopea si chiama Shedar, dall'arabo \u00abil petto\u00bb, la cui posizione segna. Beta di Cassiopea \u00e8 nota come Caph, dall'arabo \u00abmano macchiata\u00bb, perch\u00e9 agli Arabi sembrava una mano macchiata di henn\u00e9. Delta di Cassiopea si chiama Ruchbah, che in arabo vuol dire \u00abginocchio\u00bb. La stella centrale della W, Gamma di Cassiopea, \u00e8 una stella errante variabile che saltuariamente aumenta di brillantezza.\nCassiopea da Alfa Centauri.\nLa costellazione di Cassiopea, vista da Alfa Centauri, la stella pi\u00f9 vicina a noi, apparirebbe con la stessa sagoma a \"W\", con la differenza che la sua forma a \"zig-zag\" sarebbe ulteriormente completata dall'aggiunta del nostro Sole: infatti, da Alfa Centauri, il Sole si presenterebbe in direzione di Cassiopea (come mostrato dall'immagine a lato), vicina al confine con Perseo, e sarebbe una delle stelle pi\u00f9 brillanti del cielo, con magnitudine apparente 0,5. La posizione del Sole \u00e8 facilmente calcolabile, poich\u00e9 sarebbe agli antipodi della posizione di Alfa Centauri vista dalla Terra: avrebbe ascensione retta 02h39m35s e declinazione +60\u00b050', ossia quasi in direzione di IC\u00a01805. La luminosit\u00e0 delle altre stelle della costellazione sarebbe pressoch\u00e9 invariata, ad eccezione di , che essendo una delle stelle pi\u00f9 vicine sarebbe leggermente meno luminosa."}
{"id": "10274", "revid": "22475", "url": "https://it.wikipedia.org/wiki?curid=10274", "title": "Openoffice", "text": ""}
{"id": "10278", "revid": "637047", "url": "https://it.wikipedia.org/wiki?curid=10278", "title": "Territorio dipendente", "text": "Un territorio dipendente, dipendenza territoriale o in breve dipendenza, \u00e8 un territorio non dotato di completa indipendenza politica e sovranit\u00e0, ma appunto che dipende da un altro Stato. \nSpesso, ma non necessariamente, si tratta di territori dotati di elevata autonomia e situati a grandi distanze dallo stato sovrano.\nSono qui inclusi i territori dotati di un proprio codice ISO 3166-1 alpha-3 nazionale, diverso da quello dello Stato sovrano, raggruppati per stato da cui dipendono."}
{"id": "10279", "revid": "2153148", "url": "https://it.wikipedia.org/wiki?curid=10279", "title": "Royal Mail Ship", "text": "RMS (Royal Mail Ship) \u00e8 il prefisso usato dalle imbarcazioni che trasportano la posta per conto della Royal Mail, la pi\u00f9 importante azienda postale britannica.\nStoria.\nLa designazione \u00e8 stata usata a partire circa dal 1840 e venne usata da numerose compagnie, anche se spesso viene associata semplicemente alla \"Cunard Line\", che detenne numerosi contratti importanti, e che tradizionalmente usava il prefisso \"RMS\" per tutte le sue imbarcazioni. La pi\u00f9 celebre nave che abbia mai avuto tale prefisso nel nome \u00e8 sicuramente il RMS \"Titanic\", della White Star Line, tragicamente famosa per il suo naufragio. Tecnicamente, una nave dovrebbe usare il prefisso solamente nell'esercizio della sua funzione, per cambiarlo nuovamente quando fosse \"fuori servizio\" al nome standard con il prefisso SS. "}
{"id": "10285", "revid": "2180060", "url": "https://it.wikipedia.org/wiki?curid=10285", "title": "Bandiera del Brasile", "text": "La bandiera del Brasile fu adottata il 15 novembre 1889.\nFu ideata da Raimundo Teixeira Mendes con la collaborazione di Miguel Lemos e di Manuel Pereira Reis.\nIl disegno \u00e8 di D\u00e9cio Villares.\nLa bandiera \u00e8 verde con un rombo color oro al centro che ricorda i colori della bandiera imperiale.\nAl centro del rombo figura un cerchio blu a rappresentare una sfera, che contiene delle stelle bianche di cinque dimensioni differenti; una banda biancra fa da equatore di detta sfera e reca inscritto il motto nazionale del Paese, \"Ordine e progresso\" ().\nLe costellazioni che figurano nella bandiera nazionale corrispondono al cielo sopra Rio de Janeiro, alle 8:30 del e devono essere considerate come viste da un osservatore situato al di fuori della sfera celeste.\nLa bandiera \u00e8 nota come \"A Ouroverde\", portoghese per \"la Verde-oro\".\nSimbologia.\nCi sono due versioni riguardo la simbologia dei colori nazionali del Brasile (verde e giallo).\nSecondo alcuni sono una rappresentazione delle ricchezze naturali della nazione. Il verde rappresenta l'esuberanza della Foresta Amazzonica, mentre il rombo giallo rappresenta le riserve d'oro del paese (il Brasile aveva un tempo le pi\u00f9 grosse miniere d'oro del mondo, specie nello stato di Minas Gerais). Dal 1500 al 1900, dal territorio brasiliano venne estratto pi\u00f9 oro di quanto non ne esistesse nel resto del mondo.\nAltri ritengono che il verde rappresenti la famiglia reale Braganza di Pedro I, il primo imperatore del Brasile; che il giallo invece rappresenti la Casa d'Asburgo della moglie di Pedro I, Leopoldina.\nLa differenza tra la vecchia bandiera imperiale e l'attuale bandiera repubblicana sta nello stemma reale, che venne sostituito da un cerchio blu che riproduce il cielo sopra Rio de Janeiro il mattino del 15 novembre 1889, il giorno della Dichiarazione della Repubblica. Ognuna delle 27 stelle rappresenta uno stato differente e il Distretto Federale. Il numero di stelle cambia con la creazione di nuovi stati; originariamente erano 21.\nLa stella che rappresenta il Distretto Federale \u00e8 Sigma Octantis, detta anche \"Polaris Australis\" ovvero la Stella Polare dell'emisfero australe la cui posizione vicino al polo sud celeste la rende visibile - pur se con difficolt\u00e0 per la scarsa luminosit\u00e0 - da tutta la nazione, in ogni giorno e a ogni ora. Questo fatto d\u00e0 alla stella, che \u00e8 intesa rappresentare la capitale brasiliana, un significato speciale.\nIl motto \"Ordem e Progresso\" (Ordine e Progresso) \u00e8 ispirato al motto del positivismo di Auguste Comte: \"L'Amour pour principe et l'Ordre pour base; le Progr\u00e8s pour but\" (\"L'amore come principio e l'ordine come base; il progresso come scopo\").\nL'attuale bandiera e insegna nazionale del Brasile vennero adottate l'11 maggio 1992.\nLe stelle.\nAl centro della bandiera si trova la costellazione della Croce del Sud (numero 6 dell'immagine); poco pi\u00f9 a sud si trova la stella polare australe () (numero 7), che rappresenta il Distretto Federale.\nLe stelle e le costellazioni riportate, in ordine, sono:"}
{"id": "10288", "revid": "599013", "url": "https://it.wikipedia.org/wiki?curid=10288", "title": "Strategia", "text": "Una strategia \u00e8 un piano d'azione di lungo termine usato per impostare e coordinare azioni tese al raggiungimento di uno scopo od obiettivo predeterminato. Il concetto si applica a svariati campi (filosofia, teologia, economia, urbanistica e pianificazione territoriale, psicologia, semiotica, retorica, letteratura, diplomazia, relazioni internazionali, militare, ludico) in cui per raggiungere l'obiettivo \u00e8 necessaria una serie di operazioni separate, la cui scelta non \u00e8 univoca e/o il cui esito \u00e8 incerto.\nEtimologia.\nLa parola strategia deriva dal termine greco antico strat\u0113gia (\u03c3\u03c4\u03c1\u03b1\u03c4\u03b7\u03b3\u03af\u03b1) che vuol dire \"arte del condottiero dell'esercito\" ed a sua volta deriva da strateg\u00f3s (\u03c3\u03c4\u03c1\u03b1\u03c4\u03b7\u03b3\u03cc\u03c2) che vuol dire \"condottiero d'esercito\" o \"generale\". Il termine strateg\u00f3s (\u03c3\u03c4\u03c1\u03b1\u03c4\u03b7\u03b3\u03cc\u03c2) \u00e8 composto dalle due parole s\"trat\u00f3s\" (\u03c3\u03c4\u03c1\u03b1\u03c4\u03cc\u03c2) il cui significato \u00e8 esercito o armata, ma anche distesa o pianura, e ag\u00f3s (\u1f00\u03b3\u03cc\u03c2) che vuol dire guida, condottiero, generale o leader.\nStoria.\nIl primo trattato di strategia si pu\u00f2 con certezza far risalire a Sunzi (\u5b6b\u5b50; pinyin: S\u016bnz\u01d0; Wade-Giles: Sun Tsu), nel periodo della dinastia Zhou, in Cina (VI-V secolo a.C.) intitolato \"L'arte della guerra\" (S\u016bnz\u01d0 B\u012bngf\u01ce, \u5b6b\u5b50\u5175\u6cd5), ed ancora tenuto come testo base per l'apprendimento della strategia in ogni campo dell'azione umana.\nUn punto d\u2019incontro tra l\u2019approccio del professor Galtung, sintetizzato col termine \"Trascend\", risiede nel fatto che il concetto di strategia, secondo Falco Accame, rimanda ad un \"in pi\u00f9\" di potenzialit\u00e0 rispetto ad un agire non strategico, qualcosa che appunto \"trascende\" l'ordinariet\u00e0. In questo senso l\u2019agire di Ulisse \u00e8 strategico in quanto trascende ci\u00f2 che costituiva il normale approccio alla condotta delle operazioni (Il corpo a corpo, di cui parla Omero).\nIn questo senso l\u2019approccio di Accame rimanda alla problematica di una minore violenza, che \u00e8 insita nella strategia: di conseguenza, niente scontri all\u2019ultimo sangue tra Achille, Ettore, Aiace, ecc.\nCaratteristiche.\nLa visione strategica si differenzia da quella della tattica, la quale ha lo scopo di pianificare al meglio una singola attivit\u00e0 e deve tener conto di tutti i vincoli pratici e contingenti di essa. Militarmente, la strategia si riferisce ad operazioni tese a raggiungere un obiettivo di lungo termine e si attua su scale geografiche ampie, la tattica si riferisce invece ad azioni tese a raggiungere un obiettivo di breve termine e generalmente si attua su scala geografica ridotta: la tattica riguarda cio\u00e8 il come combattere una battaglia, mentre la strategia riguarda il capire se la battaglia debba essere combattuta o no. Cambiare tattica nel corso delle operazioni \u00e8 normalmente possibile senza grossi problemi, e anzi \u00e8 spesso vantaggioso per adattarsi a situazioni nuove o per ottenere la sorpresa sul nemico; cambiare strategia invece \u00e8 di solito difficile e costoso, perch\u00e9 impone una riorganizzazione profonda e la modifica o l'abbandono degli strumenti/armamenti/organigrammi usati.\nCampi d'applicazione.\nNella teoria dei giochi un \"giocatore\", inteso come generico agente in una competizione tesa al raggiungimento di uno scopo, pu\u00f2 trovare una strategia ottima (cio\u00e8 che conduce alla vittoria o comunque al miglior risultato possibile) solamente se conosce tutte le regole del gioco e tutto lo stato del gioco, come negli scacchi.\nNel campo militare, del marketing, economico (direzione di aziende, OPA e scalate di borsa) e nella diplomazia questo non si verifica quasi mai: non solo, ma a volte le stesse regole del gioco possono non essere interamente note o addirittura cambiare durante la competizione. Per questo in situazioni simili si preferisce scartare strategie promettenti ma rischiose e scegliere invece strategie anche non ottime ma \"robuste\", cio\u00e8 che puntino s\u00ec alla vittoria ma che permettano anche di limitare i danni nel caso peggiore, ovvero che permettano di cavarsela \"non troppo male\" nella maggior parte dei casi."}
{"id": "10289", "revid": "92920", "url": "https://it.wikipedia.org/wiki?curid=10289", "title": "Analisi numerica", "text": "L'analisi numerica (detta anche calcolo numerico o calcolo scientifico) \u00e8 una branca della matematica applicata che risolve i modelli prodotti dall'analisi matematica alle scomposizioni finite normalmente praticabili, coinvolgendo il concetto di approssimazione. I suoi strumenti, detti algoritmi, sono caratterizzabili in base a \"velocit\u00e0 di convergenza\", stabilit\u00e0 numerica e computabilit\u00e0.\nDescrizione.\nLa maggior parte dei metodi di soluzione forniti dall'analisi numerica \u00e8 fondata sull'algebra lineare o sulla costruzione di successioni convergenti di numeri o funzioni a cui si aggiungono i contributi della combinatoria e della geometria e i collegamenti con i metodi probabilistici e fisico-matematici.\nAlcuni problemi della matematica del continuo possono essere risolti con algoritmi che risolvono il problema in un numero finito, e possibilmente noto a priori, di passi; questi metodi sono detti \"metodi diretti\". Un tipico esempio \u00e8 dato dal metodo di eliminazione di Gauss per risolvere i sistemi di equazioni lineari. Tuttavia per la maggior parte dei problemi numerici non ci sono metodi diretti e in questi casi \u00e8 spesso possibile usare un metodo iterativo. Un metodo iterativo inizia da un tentativo e trova approssimazioni successive che sperabilmente convergono alla soluzione.\nTipicamente si scrive il problema della forma x=F(x) e si applica il teorema di punto fisso. Un classico esempio di algoritmo iterativo \u00e8 il metodo di Newton per calcolare gli zeri di una funzione. Anche quando esiste un metodo diretto, a volte \u00e8 preferibile un metodo iterativo perch\u00e9 pi\u00f9 efficiente o pi\u00f9 stabile, ad esempio quando si devono risolvere sistemi di equazioni lineari con migliaia di incognite.\nLe applicazioni.\nL'impatto sul mondo reale \u00e8 decisivo e sfata il luogo comune secondo cui la matematica non avrebbe alcun fine pratico. Un esempio per tutti: l'algoritmo FFT (Trasformata veloce di Fourier), che \u00e8 uno dei successi dell'analisi numerica, \u00e8 alla base degli algoritmi ricostruttivi delle immagini di tomografia computerizzata e di risonanza magnetica e della risoluzione di problemi della multimedialit\u00e0 come, tra i pi\u00f9 importanti, compressione JPEG di immagini, compressione MP3 di musica, compressione mpeg di filmati, campionamento e filtraggio di segnali.\nGli algoritmi di analisi numerica sono applicati quotidianamente per risolvere molti altri problemi scientifici e tecnici. Ne sono esempi la progettazione di strutture come ponti e aeroplani, le previsioni meteorologiche, l'analisi di molecole (chimica computazionale). Gli algoritmi di analisi numerica sono anche alla base dei programmi di CAE e quasi tutti i supercomputer sono costantemente impegnati a eseguire algoritmi di analisi numerica.\nL'efficienza degli algoritmi e della loro implementazione ha una grande importanza. Pertanto un metodo euristico efficiente pu\u00f2 essere preferito a un metodo con una solida base teorica, ma inefficiente. Gli efficienti linguaggi di programmazione Fortran e C, anche se datati, sono i pi\u00f9 usati.\nIn generale l'analisi numerica \u00e8 una scienza sia teorica sia sperimentale. Infatti non usa soltanto assiomi, teoremi e dimostrazioni, come il resto della matematica, ma usa anche i risultati empirici delle elaborazioni eseguite per studiare i metodi migliori per risolvere i problemi.\nStoria.\nIl campo dell'analisi numerica risale a secoli prima dell'invenzione dei calcolatori elettronici. Di fatto, molti grandi matematici del passato si dedicarono all'analisi numerica, come \u00e8 evidente dai nomi di importanti algoritmi dovuti a Isaac Newton, Joseph-Louis Lagrange, Philipp Ludwig von Seidel, Carl Jacobi, Carl Friedrich Gauss, o Eulero.\nPer facilitare i calcoli a mano, furono stampati grandi libri pieni di formule e tabelle di dati come i punti interpolanti e i coefficienti di funzioni. Usando queste tabelle si potevano trovare i valori da inserire nelle formule date e ottenere stime numeriche molto buone di alcune funzioni. Il lavoro canonico nel campo \u00e8 la pubblicazione del NIST curata da Abramowitz e Stegun, un libro di oltre 1000 pagine contenente un grandissimo numero di formule e funzioni comunemente usate e i loro valori in molti punti. I valori delle funzioni non sono pi\u00f9 molto utili quando si pu\u00f2 usare un computer, ma il grande elenco di formule pu\u00f2 ancora essere molto comodo.\nLa calcolatrice meccanica fu pure sviluppata come strumento per il calcolo manuale. Queste calcolatrici evolsero nei calcolatori elettronici negli anni 1940; l'invenzione del computer influenz\u00f2 anche il campo dell'analisi numerica, permettendo lo svolgimento di calcoli gradualmente sempre pi\u00f9 complessi.\nAree di studio.\nIl campo dell'analisi numerica \u00e8 suddiviso in diverse discipline a seconda del problema da risolvere.\nIl calcolo dei valori delle funzioni.\nUno dei problemi pi\u00f9 semplici \u00e8 la valutazione di una funzione in un dato punto. Perfino valutare un polinomio non \u00e8 immediato: l'algoritmo di Horner \u00e8 spesso pi\u00f9 efficiente del metodo banale. In generale l'attenzione principale nella risoluzione di questi problemi \u00e8 volta a stimare e tenere sotto controllo gli errori di arrotondamento dovuti all'aritmetica a virgola mobile. Ci\u00f2 viene fatto ponendo attenzione all'ordine in cui vengono eseguite le operazioni aritmetiche, cercando di minimizzare il numero delle stesse e cercando di evitare, quando possibile, quelle 'pericolose', quelle cio\u00e8 che portano ad una perdita di cifre significative come quelle che causano cancellazione numerica.\nL'interpolazione, l'estrapolazione e la regressione.\nI metodi di interpolazione e estrapolazione stimano il valore di una funzione incognita dato il valore della funzione stessa in alcuni punti. Il pi\u00f9 semplice metodo di interpolazione \u00e8 l'interpolazione lineare, che suppone che la funzione sconosciuta sia lineare fra ogni coppia di punti consecutivi. Questo metodo pu\u00f2 essere generalizzato dall'interpolazione polinomiale che \u00e8 talvolta pi\u00f9 accurata, ma soffre del fenomeno di Runge. Altri metodi di interpolazione usano funzioni regolari a tratti come le spline o le wavelet. L'estrapolazione, a differenza dall'interpolazione, stima la funzione in punti esterni ai punti per cui la funzione \u00e8 nota.\nLa regressione \u00e8 simile ai suddetti problemi, ma tiene conto che i valori dati sono imprecisi. La tecnica pi\u00f9 usata per la regressione \u00e8 il metodo dei minimi quadrati.\nLa soluzione di equazioni e di sistemi di equazioni.\nUn altro problema fondamentale \u00e8 calcolare la soluzione di un'equazione o di un sistema di equazioni. La distinzione principale \u00e8 tra equazioni, o sistemi di equazioni, lineari e tra equazioni, o sistemi di equazioni, non lineari. I problemi lineari sono pi\u00f9 facili da risolvere.\nI metodi per la risoluzione di sistemi di equazioni lineari possono essere divisi in due categorie.\nLa prima categoria \u00e8 quella dei metodi diretti. A questa categoria appartengono per esempio il metodo di eliminazione gaussiana e la fattorizzazione LU. I metodi diretti costruiscono l'esatta soluzione, a meno di errori di arrotondamento, in un numero finito di passi. In sostanza utilizzano l'idea della fattorizzazione della matrice dei coefficienti del sistema nel prodotto di due matrici pi\u00f9 semplici, solitamente triangolari o ortogonali. Sono generalmente i metodi pi\u00f9 efficienti, soprattutto quando operano su matrici dei coefficienti dense, ma su sistemi di grosse dimensioni e/o con matrici dei coefficienti sparse tendono ad essere troppo onerosi in termini di consumo di memoria. In queste situazioni sono di norma preferibili i metodi appartenenti alla seconda categoria.\nLa seconda categoria \u00e8 quella dei metodi iterativi. Appartengono ai metodi iterativi per esempio il metodo di Jacobi, il metodo di Gauss-Seidel e il metodo del gradiente coniugato. I metodi iterativi conducono alla soluzione del sistema in un numero teoricamente infinito di passi: partendo da un'approssimazione iniziale della soluzione, forniscono una serie di approssimazioni che, sotto opportune ipotesi, convergono alla soluzione esatta. Il processo iterativo viene arrestato non appena la precisione desiderata \u00e8 stata raggiunta. Il metodo applicato \u00e8 efficiente se la precisione desiderata \u00e8 stata raggiunta in un numero accettabile di iterazioni.\nSe le equazioni sono non lineari, si ricorre agli algoritmi per trovare radici. Se la funzione \u00e8 derivabile e la sua derivata \u00e8 nota, allora il metodo di Newton \u00e8 una scelta diffusa. La linearizzazione \u00e8 un'altra tecnica per risolvere equazioni non lineari.\nL'ottimizzazione.\nI problemi di ottimizzazione richiedono di trovare il punto in cui una data funzione assume il valore massimo o minimo. Spesso il punto deve soddisfare anche alcuni vincoli.\nIl campo dell'ottimizzazione \u00e8 ulteriormente diviso in pi\u00f9 sottocampi, a seconda della forma della funzione obiettivo e dei vincoli. Per esempio, la programmazione lineare tratta il caso in cui sia la funzione obiettivo che i vincoli sono lineari. Il pi\u00f9 famoso algoritmo della programmazione lineare \u00e8 il metodo del simplesso.\nIl metodo dei moltiplicatori di Lagrange pu\u00f2 essere usato per ridurre i problemi di ottimizzazione vincolata a problemi di ottimizzazione non vincolata.\nGli algoritmi di ottimizzazione vengono in genere testati facendo uso di apposite funzioni di test, pensate per metterli alla prova in problemi che presentano particolari difficolt\u00e0 computazionali.\nLa valutazione di integrali.\nL'integrazione numerica, nota anche come quadratura numerica, stima il valore di un integrale definito. I metodi diffusi usano qualche formula di Newton-Cotes, per esempio la regola del punto di mezzo o la regola del trapezio, oppure la quadratura Gaussiana. Tuttavia, se la dimensione del dominio di integrazione diventa grande, questi metodi diventano proibitivamente costosi. In questa situazione, si pu\u00f2 usare un metodo Monte Carlo, un metodo quasi-Monte Carlo, o, per dimensioni moderatamente grandi, il metodo delle griglie sparse.\nLe equazioni differenziali.\nL'analisi numerica si interessa anche al calcolo approssimato della soluzione delle equazioni differenziali, sia ordinarie sia alle derivate parziali. Le equazioni differenziali vengono risolte dapprima discretizzando l'equazione, cio\u00e8 portandola in un sottospazio a dimensione finita. Questo si pu\u00f2 fare con un metodo a elementi finiti, un metodo alle differenze finite o un metodo ai volumi finiti, particolarmente usato nell'ingegneria. La giustificazione teorica di questi metodi spesso implica teoremi dell'analisi funzionale. Questo riduce il problema alla soluzione di un'equazione algebrica.\nAlcuni problemi trattati dall'analisi numerica.\nI problemi considerati dall'analisi numerica includono:\nQuando sono possibili differenti soluzioni a problemi numerici, tre fattori pesano per decidere quale metodo seguire:\nLa generazione e la propagazione degli errori.\nLo studio degli errori costituisce una parte importante dell'analisi numerica. Ci sono pi\u00f9 modi in cui si possono introdurre errori nella soluzione di un problema:\nUn errore, una volta che \u00e8 stato generato, generalmente si propaga attraverso il calcolo. Questo conduce al concetto di stabilit\u00e0 numerica: un algoritmo si dice \"numericamente stabile\" se un errore, una volta che \u00e8 stato generato, non cresce troppo durante il calcolo. Per alcuni problemi non esistono algoritmi stabili, in quanto per variazioni arbitrariamente piccole dei dati del problema, la soluzione varia comunque di molto. Questi problemi sono detti mal-condizionati. Un problema non mal-condizionato si dice ben-condizionato.\nTuttavia un algoritmo che risolve un problema ben-condizionato pu\u00f2 essere numericamente stabile oppure no. L'obiettivo primario dell'analisi numerica \u00e8 trovare algoritmi stabili per risolvere problemi ben-condizionati. Un altro obiettivo dell'analisi numerica \u00e8 trovare, per ogni problema mal-condizionato, un problema ben-condizionato la cui soluzione approssimi quella del problema originale.\nIl software.\nQuando algoritmi di analisi numerica sono tradotti in un linguaggio di programmazione e opportunamente adattati alle caratteristiche dell'ambiente di calcolo, ad esempio implementati ed eseguiti su un calcolatore, si parla di software numerico. Ci sono almeno tre categorie di software numerico:\nBibliografia.\nOpere introduttive.\n(disponibile anche una versione inglese pi\u00f9 ampia) ISBN 88-470-0077-7"}
{"id": "10290", "revid": "363629", "url": "https://it.wikipedia.org/wiki?curid=10290", "title": "Emacs", "text": "Emacs \u00e8 un editor di testo libero estremamente versatile molto popolare fra i programmatori. \u00c8 stato sviluppato originariamente da Richard Stallman a partire dal settembre 1984, come insieme di Editor MACroS per l'editor TECO.\nEmacs \u00e8 parte del progetto GNU ed \u00e8 sotto sviluppo attivo. Molti, anche se non tutti, gli sviluppatori sono affiliati con la Free Software Foundation (FSF). \u00c8 un software multipiattaforma, le cui versioni pi\u00f9 popolari sono due: GNU Emacs (sempre scritto da Stallman) e il suo parente stretto XEmacs. La parola in minuscolo \"emacs\" pu\u00f2 essere usata per identificare quella classe di editor dal funzionamento simile all'Emacs originale. \nLa parola \"Emacs\" (con la maiuscola) \u00e8 spesso usata come sinonimo di GNU Emacs.\nStoria.\nEmacs fu creato nel laboratorio di intelligenza artificiale (AI) del MIT. Prima della sua introduzione, l'editor comunemente usato sul sistema operativo ITS (sistema operativo dei computer PDP-6 e PDP-10 presenti nel laboratorio) era TECO. A differenza degli editor di testo moderni, TECO separava il compito della battitura del testo dalla sua modifica, cos\u00ec che modificare un documento richiedeva la scrittura di una serie di istruzioni per il linguaggio interno di TECO.\nQuesto funzionamento \u00e8 simile al programma ed, tuttora utilizzato.\nCarl Mikkelsen, uno degli hacker al laboratorio AI del MIT, aggiunse a TECO una modalit\u00e0 di modifica-visualizzazione, che permise di aggiornare la schermata presentata ad ogni pressione di un tasto da parte dell'utente. Questa modalit\u00e0 molto pi\u00f9 intuitiva, usata dalla maggior parte degli editor di testo moderni, fu introdotta con l'editor \"E\" sviluppato ai laboratori di intelligenza artificiale di Stanford. Nel 1974, Richard Stallman (un altro hacker) aggiunse una funzionalit\u00e0 macro alla modalit\u00e0 modifica-visualizzazione di TECO. Questo permise all'utente di definire sequenze di tasti associate all'esecuzione di programmi TECO, in modo da completare determinati compiti come leggere o scrivere dei file.\nGli utenti al laboratorio di AI accumularono in breve tempo una grande collezione di macro personalizzate. Nel 1976, Guy Steele cerc\u00f2 di unificare questi insiemi divergenti di macro. Il suo progetto fu completato da Stallman, che scrisse anche funzionalit\u00e0 per l'estensione e l'auto-documentazione. Il programma risultante fu chiamato \"EMACS\". Pur infatti essendo costruito sopra TECO, il suo funzionamento era cos\u00ec differente da doversi considerare un editor di testo a s\u00e9 stante.\n\"EMACS\" \u00e8 la contrazione di \"Editor MACroS\". Secondo Stallman, \u00e8 stato utilizzato il nome Emacs \"perch\u00e9 non era usata al tempo come un'abbreviazione su ITS\". \u00c8 stato fatto notare che \"Emack and Bolio's\" era il nome di un negozio di gelati molto popolare a Boston, situato a pochi passi dal MIT. Il programma di formattazione testi usato su ITS era chiamato BOLIO.\nEMACS divenne presto l'editor standard su ITS. Fu anche portato da ITS ai sistemi operativi Tenex e TOPS-20 da Stallman e Michael McMahon.\nSvariati editor simili ad Emacs furono sviluppati negli anni seguenti, inclusi \"EINE\" (EINE Is Not EMACS) e \"ZWEI\" (ZWEI Was EINE Initially) di Michael McMahon e Daniel Weinreb. Nel 1978, Bernard Greenberg scrisse Emacs per Multics al Honeywell's Information Systems Lab di Cambridge.\nQuesto editor fu sviluppato in MacLisp, un dialetto del linguaggio di programmazione Lisp (linguaggio funzionale molto in voga, soprattutto in quegli anni, proprio nell'ambito dell'intelligenza artificiale). Estensioni al programma create dagli utenti venivano scritte sempre in Lisp. La scelta di usare Lisp diede maggiore estendibilit\u00e0, scelta poi imitata dalla maggior parte degli emacs successivi.\nGosling Emacs, il primo editor simile ad Emacs funzionante su Unix, fu scritto da James Gosling nel 1981.\nQuesto era scritto in C e utilizzava una versione ridotta di Lisp, conosciuta come Mocklisp, come linguaggio di estensione.\nNel 1984, Stallman inizi\u00f2 a scrivere una nuova implementazione di emacs, \"GNU Emacs\", che divenne il primo programma del nascente progetto GNU.\nGNU Emacs fu scritto anch'esso in C e usava Emacs Lisp per le sue estensioni. La prima versione di GNU Emacs distribuita largamente fu la revisione 15.34, apparsa nel 1985. Come Gosling Emacs, GNU Emacs girava su Unix; per\u00f2, GNU Emacs aveva molte pi\u00f9 funzionalit\u00e0, in particolare un'implementazione Lisp completa come linguaggio di estensione. Come risultato, ben presto rimpiazz\u00f2 Gosling Emacs come editor Emacs \"de facto\" su Unix.\nIniziando nel 1991, Lucid Emacs fu sviluppato da Jamie Zawinski e altri presso Lucid Inc., basandosi su una versione alpha di GNU Emacs 19. Presto i due codici base diversero, e i separati gruppi di sviluppo smisero di tentare di reintegrarli in un singolo programma. Fino al rilascio di Emacs 21.1 (1999), lo sviluppo di Emacs era relativamente chiuso. Da allora il progetto ha adottato una mailing list di sviluppo pubblica e accesso CVS anonimo. Come in tutti i progetti GNU, \u00e8 prassi nello sviluppo di Emacs accettare contributi di codice significativi solo se il contributore assegna il copyright per il codice alla FSF, sebbene una eccezione sia stata fatta per il codice di MULE (MULtilingual Extension) in quanto il detentore del copyright (il governo giapponese) non aveva permesso questo assegnamento. Tutto questo non si applica ai bug report o a contributi di codice minimi, dove per contributi minimi si intendono 10 righe di codice o meno. Questo sistema esiste per facilitare l'applicazione del copyleft.\nDescrizione.\nIl manuale di GNU Emacs descrive questo ambiente come \"the extensible, customizable, self-documenting, real-time display editor.\" (l'editor in tempo reale, estensibile, personalizzabile, auto-documentante e visuale.)\nInterfaccia utente.\nEmacs memorizza il testo in oggetti chiamati \"buffer\".\nL'utente pu\u00f2 creare nuovi buffer e chiudere quelli non pi\u00f9 usati, pi\u00f9 buffer possono esistere allo stesso tempo.\nLa maggior parte dei buffer contengono testo caricato da un file di testo per essere editato dall'utente.\nAllo stesso tempo, i buffer possono essere usati per altri scopi; per esempio, l'utente potrebbe creare buffer vuoti per memorizzare testo temporaneamente.\nOgni schermata di Emacs (che pu\u00f2 essere una singola 'finestra' in un sistema a finestre, o uno schermo intero in un terminale) pu\u00f2 mostrare uno o pi\u00f9 buffer allo stesso tempo.\nSe pi\u00f9 di un buffer \u00e8 mostrato, l'area della schermata viene divisa in pi\u00f9 sezioni (alle quali Emacs si riferisce, creando confusione, come \"windows\" ovvero finestre).\nIn un sistema a finestre, pi\u00f9 finestre di Emacs possono essere create (alle quali Emacs si riferisce con il termine \"frames\").\nL'utente invoca comandi per la modifica del testo premendo sequenze di tasti.\nIn aggiunta agli usuali comandi per inserire e cancellare il testo, Emacs fornisce un insieme di comandi pi\u00f9 esotici, come muovere il punto di modifica alla frase seguente, aprire tutti i file in una directory, ed eseguire operazioni di ricerca e sostituzione.\nLa maggior parte di questi comandi pu\u00f2 essere attivata con una combinazione di tasti. Versioni pi\u00f9 recenti di Emacs forniscono men\u00f9 grafici per i comandi pi\u00f9 comuni. (La maggior parte dei comandi, anche il pi\u00f9 semplice come codice_1 per l'inserimento del carattere a, sono in realt\u00e0 chiamate di funzioni Emacs Lisp, descritte sotto).\nEmacs supporta molte codifiche di caratteri, incluso UTF-8. Una versione con pieno supporto Unicode \u00e8 in fase di sviluppo. Per gli utenti con handicap visivi esiste un sottosistema chiamato \"Emacspeak\" che pu\u00f2 essere caricato. Permette all'editor di essere usato con il solo riscontro sonoro. Emacs ha poi una sua politica di assegnazione dei tasti alle funzioni che si evolve dal lontano 1976 e che pu\u00f2 essere descritta in questo modo:\n(Nota: codice_4 era un tasto presente sulle tastiere delle macchine disponibili nei MIT AI Labs ed ha uso simile allo codice_23 ed al codice_2. Sui PC attuali viene usualmente mappato sul tasto codice_25 o sui tasti codice_26. In alternativa all'uso del tasto codice_27 si pu\u00f2 usare il tasto codice_28 seguito dal tasto codice_3 ).\nPer facilitare la vita ai nuovi utenti \u00e8 comunque presente un pacchetto detto \"cua-mode\" che attiva delle assegnazioni di tasti conformi allo standard CUA (tipico delle GUI di Motif/Windows/Mac), ma quello che prevede lo standard CUA \u00e8 solo un sottoinsieme di ci\u00f2 che Emacs rende disponibile.\nPersonalizzazione.\nIl codice sorgente di basso livello di Emacs \u00e8 scritto nel linguaggio di programmazione C. Componenti scritti in questo linguaggio sono il sistema grafico e l'interprete per Emacs Lisp (un dialetto del citato linguaggio LISP) oltre a tutte quelle parti che risultano critiche per l'efficienza. La maggior parte del codice per la modifica del testo \u00e8 scritta in Emacs Lisp.\nQuando Emacs \u00e8 in esecuzione, l'interprete carica e valuta (esegue) questo codice Lisp.\nL'utente pu\u00f2 estendere e personalizzare il codice Lisp da Emacs stesso. Emacs fornisce numerosi strumenti che permettono questo, inclusi comandi per leggere la documentazione di funzioni e variabili gi\u00e0 caricate (questo riflette la definizione di \"auto-documentante\"). Attraverso la valutazione di codice Lisp fornito dall'utente, il comportamento di Emacs pu\u00f2 essere modificato \"al volo\", senza che ci sia bisogno di ricompilare il programma o rilanciare l'editor. Lisp \u00e8 una buona scelta come linguaggio per questo scopo, perch\u00e9 permette di trattare le funzioni come dati (ovvero, \u00e8 un linguaggio funzionale).\nIl risultato di tutto questo \u00e8 che \u00e8 molto facile aggiungere funzionalit\u00e0 personalizzate a Emacs. Emacs include numerose estensioni standard, come Emacs/W3 (un browser web), Gnus (uno strumento per leggere E-Mail e discussioni Usenet), un'implementazione del gioco Tetris e Doctor, un'implementazione di ELIZA che simula una psicoterapia Rogeriana.\nIn aggiunta, Emacs pu\u00f2 essere usato come IDE, permettendo ai programmatori di modificare, compilare, e fare il debug del proprio codice attraverso una singola interfaccia.\nPunto a sfavore del design di Emacs \u00e8 il carico di performance aggiunto causato dal caricare ed interpretare il codice Lisp.\nDue acronimi scherzosi di EMACS sono \"Eight Megabytes And Constantly Swapping\" (otto Megabyte e swapping costante), e \"Emacs Makes A Computer Slow\" (Emacs rende un computer lento). I computer moderni hanno generalmente memoria e processore adeguati in confronto ai sistemi sui quali Emacs fu implementato, tanto che questi motteggi non hanno pi\u00f9 rilevanza. Nonostante questo, \u00e8 un punto frequentemente sollevato dai detrattori di Emacs durante le cosiddette \"editor wars\" (guerre fra editor).\nCi sono altri due metodi per personalizzare Emacs, anche se nessuno cos\u00ec flessibile come scrivere codice Emacs Lisp.\nUno \u00e8 la possibilit\u00e0 di usare comandi per registrare macro, cio\u00e8 comandi composti da sequenze di tasti. L'altro \u00e8 usare il sistema \"Customize\", incluso in versioni recenti di Emacs, che permette agli utenti di personalizzare le variabili pi\u00f9 comuni usando un'interfaccia grafica.\nFunzionamento interno (\"buffer gap\").\nIl contenuto dei \"buffer\" \u00e8 memorizzato come una sequenza contigua di caratteri separata da un divisore (\"gap\"), dove il punto di modifica \u00e8 posizionato. Le modifiche sono fatte al \"buffer\" muovendo il divisore oppure alterando il carattere seguente al divisore.\nQuesto schema permette alle operazioni di modifica di essere molto efficienti, visto che non viene modificata molta memoria.\nUn altro modo di memorizzare documenti \u00e8 quello di memorizzare ogni linea del documento in un piccolo \"buffer\".\nDistribuzione.\nEmacs \u00e8 software libero, distribuito sotto i termini della GNU GPL.\nIl codice sorgente e i binari sono disponibili via FTP dal sito web del progetto GNU (vedi sotto). Sono anche ampiamente disponibili da altri siti Internet. Svariati vendors di Unix (sia liberi che proprietari) forniscono frequentemente Emacs insieme al sistema operativo.\nLa guerra degli editor.\nEsiste una (scherzosa) \"guerra di religione\" tra chi afferma che il miglior editor di testi sia Emacs, e invece chi afferma sia vi.\nTra l'altro, Emacs \u00e8 in grado di emulare autonomamente vi, mentre per l'implementazione di emacs effettuata partendo da vi \u00e8 necessario utilizzare script in shell.\nEsiste anche una (ancor pi\u00f9 scherzosa) \"chiesa di Emacs\", dove principalmente (ci) si prende in giro per la passione per questo potente strumento di lavoro.\nLa cosa ha portato a scherzosi \"scritti teologici\" come questo post in alt.religion.emacs in cui Juliusz Chroboczek risponde a Per Abrahamsen (testo originale):\nPA: \"D'altra parte si pu\u00f2 argomentare che Emacs sia un sistema operativo, non si pu\u00f2 andare molto pi\u00f9 vicini di cos\u00ec\".\nJC: \"Sebbene io sia d'accordo con te sull'idea fondamentale, temo che questa frase sminuisca Il Solo Editor, e trascuri uno dei suoi misteri fondamentali; se tutti noi non conoscessimo perfettamente la tua perfetta ortodossia, si leverebbero accuse di blasfemia.\nEmacs (che il Suo nome sia onorato per sempre) non \u00e8 solo un sistema operativo, \u00e8 un sistema operativo e un linguaggio di programmazione (Il Solo Linguaggio di Programmazione - vedi alt.religion.lisp) e un insieme di editor, dove il linguaggio di programmazione \u00e8 la personificazione del collegamento tra gli editor ed il sistema operativo. Che Emacs sia Uno in Tre o Tre in Uno rimane una questione teologica tuttora aperta\"."}
{"id": "10292", "revid": "122424165", "url": "https://it.wikipedia.org/wiki?curid=10292", "title": "Algoritmo di ordinamento", "text": "Un algoritmo di ordinamento ( \"sorting algorithm\") \u00e8 un algoritmo che viene utilizzato per posizionare gli elementi di un insieme secondo una sequenza stabilita da una relazione d'ordine, in modo che ogni elemento sia minore (o maggiore) di quello che lo segue. In assenza di altre specifiche, la relazione d'ordine viene sempre considerata totale (cio\u00e8 tale da rendere sempre possibile il confronto tra due elementi dell'insieme): le relazioni d'ordine parziale danno origine agli algoritmi di ordinamento topologico. A seconda del verso della relazione considerato, un ordinamento pu\u00f2 essere ascendente o discendente.\nCriteri di partizionamento.\nPer analizzare e studiare gli algoritmi di ordinamento sono stati definiti differenti criteri di partizionamento, analizzati qui di seguito.\nOrdinamento interno e ordinamento esterno.\nSe il file da ordinare, o la struttura dati, pu\u00f2 essere contenuto in memoria, il metodo viene detto interno. L'ordinamento di file residenti su disco o su nastro viene chiamato ordinamento esterno: la differenza principale tra i due tipi di ordinamento sta nel fatto che mentre nel primo \u00e8 possibile accedere direttamente a un record, nel secondo i record devono essere indirizzati in modo sequenziale o al pi\u00f9 per grandi blocchi.\nOrdinamento per confronti-scambi e digitale.\nA seconda del tipo di operazione che viene effettuata, si hanno due differenti tipi di ordinamento: l'ordinamento che effettua confronti e scambi (formula_1) e l'algoritmo digitale che accede all'informazione tramite un gruppo di bit alla volta.\nOrdinamento adattivo.\nSolitamente un algoritmo di ordinamento sfrutta operazioni di confronto e scambio. Se tali operazioni vengono svolte in modo indipendente dai dati di input l'algoritmo viene definito non adattivo. Mentre se un metodo di ordinamento esegue diverse sequenze di operazioni in funzione del risultato dei confronti si ha un algoritmo adattivo.\nStabilit\u00e0 di un algoritmo.\nUn metodo di ordinamento si dice stabile se preserva l'ordine relativo dei dati con chiavi uguali all'interno del file da ordinare. Ad esempio se si ordina per anno di corso una lista di studenti gi\u00e0 ordinata alfabeticamente un metodo stabile produce una lista in cui gli alunni dello stesso anno sono ancora in ordine alfabetico mentre un ordinamento instabile probabilmente produrr\u00e0 una lista senza pi\u00f9 alcuna traccia del precedente ordinamento.\nLa stabilit\u00e0 pu\u00f2 essere forzata aggiungendo prima dell'ordinamento un piccolo indice a ciascuna chiave o allungando in qualche altro modo le chiavi sulle quali operare, in modo da renderle univoche preservando l'informazione sulla posizione relativa degli elementi.\nAlgoritmi in place.\nUn algoritmo si dice algoritmo \"in place\" quando non crea una copia dell'input per raggiungere l'obiettivo, l'ordinamento in questo caso. Pertanto un algoritmo in place risparmia memoria rispetto ad un algoritmo non in place. Si noti infatti che, malgrado le considerazioni fatte sulla complessit\u00e0 abbiano senso in generale, hanno una rilevanza decisiva sui grandi numeri. Allo stesso modo della propriet\u00e0 di essere o meno in place.\nRelazioni d'ordine e chiavi.\nLa relazione d'ordine che intercorre tra gli elementi dell'insieme pu\u00f2 essere:\n\u00c8 frequente il caso in cui l'algoritmo di ordinamento non opera direttamente sui dati di interesse, ma su un diverso insieme di dati che sono in collegamento biunivoco con quello dei dati di interesse: questo \u00e8 detto l'insieme delle chiavi. Nel caso frequente in cui i dati sono costituiti da record, le chiavi sono spesso costituite dalla combinazione di uno o pi\u00f9 campi del record stesso (questo avviene regolarmente nei database relazionali). L'obiettivo dei metodi di ordinamento consiste nel riorganizzare i record in modo tale che le loro chiavi siano disposte secondo un ordine ben definito (di norma in ordine numerico o alfabetico). Le specifiche caratteristiche delle chiavi e dei record possono variare notevolmente da un'applicazione all'altra. La nozione astratta di ordinamento prescinde da tali caratteristiche.\nComplessit\u00e0 degli algoritmi di ordinamento.\nLa ricerca e l'ottimizzazione di algoritmi di ordinamento \u00e8 molto importante per alcuni ambiti informatici e per queste classi di algoritmi sono stati dimostrati svariati teoremi che ne definiscono i limiti. Il pi\u00f9 importante \u00e8 il seguente:\nQuesto teorema fissa il limite inferiore di complessit\u00e0 per gli algoritmi che si basano sul paragone di coppie di chiavi (per confronto). Nulla \u00e8 noto su altri algoritmi di ordinamento, nemmeno quali possano essere. Sono stati ipotizzati (ma non prodotti) algoritmi di ordinamento totalmente quantistico, che potrebbero avere un pi\u00f9 basso limite inferiore di complessit\u00e0.\nDimostrazione.\nSi vuole dimostrare che in un algoritmo confronti e scambi la complessit\u00e0 \u00e8 formula_4. Data in input una sequenza formula_5 di n elementi, l'azione dell'algoritmo si pu\u00f2 rappresentare come un albero binario, per ogni sequenza di ingresso ci sar\u00e0 un cammino all'interno dell'albero, questo perch\u00e9 si ha una permutazione delle sequenze, infatti il numero di permutazioni possibili su n elementi sono formula_6 combinazioni che corrispondono al numero di foglie dell'albero.\nDate due permutazioni distinte esse identificano diversi cammini all'interno dell'albero. formula_6 \u00e8 il numero di foglie nell'albero di decisione dove n \u00e8 il numero di elementi da ordinare. Date formula_6 foglie ed essendo l'albero binario l'altezza dell'albero sar\u00e0:\nformula_9\nL'altezza dell'albero corrisponde al numero di confronti, elemento indicativo del tempo di esecuzione dell'algoritmo. Nel caso peggiore, ossia quando si arriva al fondo dell'albero, si avr\u00e0 una complessit\u00e0 pari a formula_10.\nPer ultimare la dimostrazione si utilizza la formula di Stirling sull'approssimazione di formula_6.\nnumero di confronti formula_12\nche a livello asintotico corrisponde a formula_4.\nAlbero di copertura.\nOgni operazione dell'algoritmo di ordinamento pu\u00f2 essere analizzata tramite un albero binario di copertura. Per ordinare una sequenza di n elementi bisogner\u00e0 effettuare un numero di operazioni pari all'altezza minima di un albero binario con k foglie:\nformula_14\nElenco degli algoritmi di ordinamento.\nVi sono varie classi di algoritmi di ordinamento, i pi\u00f9 noti ed utilizzati sono gli algoritmi di ordinamento per confronto (\"comparison sort algorithms\"), ma esistono altre classi caratterizzate da un tempo di esecuzione nel caso peggiore inferiore a O(\"n\"log\"n\").\nNella tabella seguente sono elencati alcuni algoritmi di ordinamento, riportandone la complessit\u00e0 al caso \"Migliore\", \"Medio\" e \"Peggiore\", la \"memoria aggiuntiva richiesta\", e la \"stabilit\u00e0\". Si utilizzano due convenzioni nella tabella: gli algoritmi sono implementati su array di chiavi intere; la complessit\u00e0 computazionale degli algoritmi di ordinamento per confronti \u00e8 derivante unicamente dal numero di confronti effettuati."}
{"id": "10293", "revid": "81103", "url": "https://it.wikipedia.org/wiki?curid=10293", "title": "Groenlandia", "text": "La Groenlandia (in groenlandese: \"Kalaallit Nunaat\", lett. \"terra dei Kalaallit\"; in danese: \"Gr\u00f8nland\", lett. \"terra verde\") \u00e8 un'isola collocata nell'estremo nord dell'oceano Atlantico tra il Canada a sud-ovest, l'Islanda a sud-est, l'Artide e il mar Glaciale Artico a nord. \u00c8 l'isola pi\u00f9 vasta del pianeta (l'Australia, circa tre volte pi\u00f9 estesa, \u00e8 una massa continentale\" non un'isola) e al contempo, con circa 0,03 ab./km\u00b2, \u00e8 la nazione meno densamente popolata.\nLa Groenlandia \u00e8 una nazione costitutiva del Regno di Danimarca, che comprende anche la Danimarca continentale e le Isole F\u00e6r \u00d8er. La Groenlandia fu una delle colonie della Corona Norvegese fino al 1814, quando pass\u00f2 sotto il controllo della Danimarca; nel 1953 divenne parte del regno danese attraverso la formula dell'unione personale. Nel 1979 all'isola venne concesso l'autogoverno (\"hjemmestyre\") dal Folketing (il Parlamento danese) mediante una legge approvata l'anno precedente.\nLa regina di Danimarca rimane comunque il capo di Stato della Groenlandia. Fece parte della Comunit\u00e0 Economica Europea, come territorio danese, dal 1973 fino al 1985, quando decise di uscirne per effetto del referendum del 1982.\nIn seguito al referendum del 2008, sono state trasferite al governo locale le competenze in ambito legislativo, giudiziario e nella gestione delle risorse naturali. Il referendum, seppure oggetto di critiche e non vincolante per il parlamento danese, \u00e8 stato riconosciuto da quest'ultimo e la sua applicazione \u00e8 divenuta effettiva il 21 giugno 2009, costituendo un passaggio importante verso l'indipendenza. La Danimarca mantiene ancora il controllo su finanze, politica estera e difesa militare e provvede a un sussidio annuale (circa 3,4 miliardi di corone, pari al 30% del PIL per il 2008).\nEtimologia.\nLa parola Groenlandia deriva dallo scandinavo \"Gr\u00f8nland\", traducibile in \"terra verde\". Secondo le saghe islandesi, il norvegese Erik il Rosso fu esiliato dall'Islanda per omicidio colposo. Salp\u00f2 con la sua famiglia e i suoi \"thrall\" (schiavi), dirigendosi verso una terra a nord-ovest di cui aveva sentito parlare. Dopo aver trovato un'area abitabile e essersi stabilito l\u00ec, chiam\u00f2 quella terra \"Gr\u00f8nland\", presumibilmente nella speranza che il nome piacevole attirasse nuovi coloni.\nLa credenza che il nome sia derivato dal fatto che ai tempi di Erik il Rosso, ossia durante il medioevo, la Groenlandia fosse effettivamente una terra senza ghiaccio \u00e8 stata smentita dai carotaggi dei ghiacciai groenlandesi. Si \u00e8 scoperto che le polveri e l'aria intrappolata nel ghiaccio provenivano dall'atmosfera che c'era 110.000 anni fa, durante l'ultima glaciazione.\nStoria.\nNon si conosce il periodo esatto dei primi insediamenti Inuit.\nPer quanto riguarda l'avventura vichinga del 1000 d.C., essa fu facilitata dall'innalzamento delle temperature del periodo caldo medievale, cosicch\u00e9 i \"drakkar\", le agili imbarcazioni scandinave, poterono solcare i mari del nord al riparo da numerosi accidenti atmosferici e raggiungere la Groenlandia.\nNelle saghe vichinghe, si racconta che Eir\u00edkur Rau\u00f0i (Erik il Rosso) fu esiliato dall'Islanda per omicidio. Egli, insieme alla propria famiglia e ad alcuni schiavi, part\u00ec con delle navi alla volta di una terra che si diceva fosse a nord-ovest. Giunse nell'isola e vi fond\u00f2 la colonia di Groenlandia che in tempi abbastanza rapidi si espanse. I primi colonizzatori furono quindi islandesi e si stabilirono sulla punta sud-occidentale dell'isola, dove prosperarono per i secoli successivi.\nA papa Pasquale II si attribuisce la nomina del primo vescovo di Groenlandia e Terranova: si tratta di Erik Gnupsson, o \"Henricus\", che risulta cos\u00ec il primo vescovo in terra d'America, circa quattro secoli prima di Cristoforo Colombo.\nAttorno al 1450 cominciarono ad abbassarsi le temperature, dando l'avvio a quella che \u00e8 conosciuta come piccola glaciazione: molte terre furono abbandonate e la stessa Islanda parve sul punto di soccombere. Le ossa ritrovate risalenti a questo periodo mostrano una condizione di forte malnutrizione. L'abbassamento delle temperature si \u00e8 potuto ricostruire tramite lo studio degli strati di ghiaccio prelevati nell'isola. La piccola era glaciale ha costretto i Vichinghi ad abbandonare la Groenlandia e l'ultima notizia scritta riguarda una festa di nozze celebrata il 16 settembre 1408 nella chiesa di Hvalsey. Solo le fondamenta della chiesa ricordano la vita rurale dei Vichinghi.\nIl Regno di Danimarca-Norvegia rivendic\u00f2 il territorio e, dopo alcuni secoli di assenza di contatto tra i Vichinghi groenlandesi e gli Scandinavi, si diffuse la paura che fossero tornati pagani, cos\u00ec una spedizione missionaria fu mandata a restaurare la Cristianit\u00e0 dell'isola nel 1721. Tuttavia, dato che non fu trovato nessun vichingo groenlandese, la Danimarca-Norvegia in alternativa cominci\u00f2 a battezzare i nativi Inuit Groenlandesi e a fondare colonie commerciali lungo la costa, come parte delle sue aspirazioni di potenza coloniale. Vennero mantenuti privilegi coloniali come il monopolio sui commerci.\nQuando la Norvegia, dopo le guerre napoleoniche, si separ\u00f2 dalla Danimarca nel 1814, le colonie, compresa la Groenlandia, rimasero danesi. Durante la seconda guerra mondiale la Groenlandia si distacc\u00f2, sia socialmente sia economicamente, dalla Danimarca (occupata dai tedeschi) e si avvicin\u00f2 agli Stati Uniti e al Canada. Dopo la guerra il controllo dell'isola ritorn\u00f2 alla Danimarca e, nel 1953, lo \"status\" coloniale venne trasformato in quello di un \"Amt\" (contea) d'oltremare. Nel 1985 l'isola ha abbandonato la CEE, a cui era unita dal 1973 in quanto parte della Danimarca. Sono inoltre cominciate le trattative per la completa indipendenza dell'isola.\nEsiste una disputa territoriale con il Canada a proposito della sovranit\u00e0 sull'isola Hans.\nIn seguito al referendum del 2008 la Groenlandia ha ottenuto una maggiore autonomia: a partire dal 21 giugno 2009, alla Groenlandia \u00e8 riconosciuto l'auto-governo e la gestione autonoma delle proprie risorse naturali (la Groenlandia \u00e8 particolarmente ricca di petrolio, gas naturale, diamanti, oro, uranio e piombo). \u00c8 stato riconosciuto inoltre il groenlandese come lingua ufficiale (variante delle lingue eschimesi) e la possibilit\u00e0 di avere una polizia autonoma. Possiede, inoltre, un'amministrazione autonoma delle Poste ed emette dei francobolli, ma non conia monete. Di fatto dal 21 giugno 2009 la Groenlandia \u00e8 uno Stato federato, quasi indipendente, fatta eccezione per la politica estera.\nLa Groenlandia, gi\u00e0 uscita dall'Comunit\u00e0 Economica Europea nel 1985 tramite referendum, ha un'economia basata soprattutto sul turismo e sulla pesca, ma il 30% del PIL proviene da sovvenzioni della Danimarca.\nNell'agosto del 2019 il presidente statunitense Donald Trump ha espresso interesse per l'acquisto della Groenlandia da parte degli Stati Uniti d'America. Il ministro di Stato danese Mette Frederiksen, ha definito tale richiesta assurda, rispondendo che il territorio non era in vendita e che la Groenlandia appartiene a se stessa, non alla Danimarca. A seguito di ci\u00f2, Trump ha annullato un viaggio ufficiale, programmato per settembre a Copenaghen. Gli USA tentarono di acquistare la Groenlandia gi\u00e0 nel 1867 e nel 1946 ritentarono l'acquisto offrendo 100 milioni di dollari. Peraltro, nel 1917 Woodrow Wilson acquist\u00f2 le Indie occidentali danesi, ridenominate poi Isole Vergini Americane, dalla Danimarca per 25 milioni di dollari (501 milioni attualizzati nel 2019).\nGeografia.\nLa Groenlandia \u00e8 la pi\u00f9 grande isola non continentale al mondo e la terza area pi\u00f9 grande del Nord America, dopo Canada e Stati Uniti. Si trova tra il 59\u00ba e l'83\u00ba parallelo nord e tra l'11\u00ba e il 74\u00ba meridiano ovest. Confina con l'Oceano Artico a nord, con il Mare di Groenlandia a est, con l'Oceano Atlantico settentrionale a sud-est, con lo stretto di Davis a sud-ovest, con la baia di Baffin a ovest, con lo stretto di Nares e con il mare di Lincoln a nord-ovest. I paesi pi\u00f9 vicini sono il Canada, a ovest e sud-ovest, e l'Islanda, a sud-est della Groenlandia nell'Oceano Atlantico. La Groenlandia contiene anche il pi\u00f9 grande parco nazionale del mondo, ed \u00e8 il pi\u00f9 grande territorio dipendente per area del mondo, nonch\u00e9 la quarta suddivisione di Paese pi\u00f9 grande del mondo, dopo la Repubblica di Sacha in Russia, lo stato dell'Australia occidentale in Australia e il Territorio di Krasnojarsk in Russia, e la pi\u00f9 grande del Nord America.\nNel 2003, l'esploratore artico Dennis Schmitt scopr\u00ec l'isola rocciosa 83-42, che potrebbe essere il territorio stabile pi\u00f9 a nord del mondo.\nL'estrema parte settentrionale della Groenlandia non \u00e8 coperta da ghiacci, perch\u00e9 l'aria \u00e8 troppo secca per poter produrre neve, che \u00e8 essenziale per creare e mantenere un manto di ghiaccio. La calotta glaciale ricopre tutto l'interno del paese e arriva a uno spessore massimo di 3.000 metri. Per questo \u00e8 la regione della Terra che pi\u00f9 assomiglia al continente antartico.\nTutte le coste dell'isola sono costituite da un fittissimo intrico di fiordi e isolotti creati dall'erosione dei ghiacci nel corso dei millenni: quasi dovunque in Groenlandia, la calotta glaciale ha inizio appena i fiordi lasciano il posto alla terraferma e quasi tutte le citt\u00e0 e gli insediamenti umani sorgono quindi su isolotti. Per questo non esiste una rete stradale degna di nota n\u00e9 tantomeno ferrovie: la calotta glaciale, cominciando a poche decine di chilometri dai villaggi, rende impossibile la costruzione di una infrastruttura viaria tradizionale.\nPer questo tutti gli spostamenti di una certa entit\u00e0 avvengono via nave o in aereo. In compenso il mare \u00e8 uno dei pi\u00f9 pescosi del mondo e fa della pesca l'industria principale della Groenlandia. La costa occidentale \u00e8 la parte del paese con il clima pi\u00f9 mite e la zona pi\u00f9 popolata. I monti della Groenlandia pi\u00f9 alti sono nelle Watkins Mountains sulla costa est dell'isola. le cime pi\u00f9 alte sono: il Monte Gunnbj\u00f8rn il Dome e il Cone \nSe i ghiacci della Groenlandia si sciogliessero completamente, essa avrebbe probabilmente la forma di un arcipelago invece che di un'isola-continente, come \u00e8 invece l'Australia.\nGeologicamente parlando, appartiene alla placca nordamericana, mentre, dal punto di vista politico, costituisce una nazione in seno al Regno di Danimarca.\nIl clima in Groenlandia.\nLa Groenlandia ha un clima polare, ma, a causa dell'ampiezza del territorio, vi sono sostanziali differenze tra la zona pi\u00f9 settentrionale e quella pi\u00f9 meridionale dell'isola. La parte sud ha, infatti, un clima molto pi\u00f9 mite rispetto alla zona interna del paese e a quella settentrionale, dove si sono registrate temperature inferiori ai -60\u00a0\u00b0C. La costa ovest e sudovest, rivolta al continente americano e ai venti pi\u00f9 caldi che soffiano da esso, offre il clima pi\u00f9 mite dell'isola. Dalla fine del secolo scorso, a causa di una serie di estati particolarmente calde, l'estensione della superficie ghiacciata si sta gradualmente riducendo. Inoltre, Nuuk \u00e8 influenzata dal clima polare marittimo (temperatura media annuale -1,3\u00a0\u00b0C, marzo, il mese pi\u00f9 freddo: -7,9\u00a0\u00b0C, luglio, il mese pi\u00f9 caldo: 6,7\u00a0\u00b0C).\nCambiamento climatico.\nTra il 1989 e il 1993, ricercatori climatici statunitensi ed europei hanno perforato la vetta della calotta glaciale della Groenlandia, ottenendo un paio di carote di ghiaccio lunghe 3 km. L'analisi della stratificazione e della composizione chimica dei nuclei ha fornito un nuovo record rivoluzionario di cambiamento climatico nell'emisfero settentrionale, risalente a circa 100.000 anni fa, e ha dimostrato che il tempo e la temperatura del mondo si sono spesso spostati rapidamente da uno stato apparentemente stabile a un altro, con conseguenze globali. Anche i ghiacciai della Groenlandia stanno contribuendo a un innalzamento del livello del mare globale pi\u00f9 velocemente di quanto si credesse in precedenza. Tra il 1991 e il 2004, il monitoraggio del tempo in una localit\u00e0 (Swiss Camp) ha mostrato che la temperatura media invernale era aumentata di quasi 6 \u00b0C (11 \u00b0F). Altre misurazioni hanno dimostrato che le pi\u00f9 alte nevicate dall'oscillazione Nord Atlantica hanno causato un ispessimento interno della calotta di ghiaccio di una media di 6 cm tra il 1994 e il 2005.\nBiodiversit\u00e0.\nCi sono circa 700 specie conosciute di insetti in Groenlandia, poche rispetto ad altri paesi (oltre un milione di specie sono state descritte in tutto il mondo).\nIl mare \u00e8 ricco di pesci e invertebrati, soprattutto nelle zone pi\u00f9 miti della corrente della Groenlandia occidentale; gran parte della fauna della Groenlandia \u00e8 associata a catene alimentari a base marina, tra cui grandi colonie di uccelli marini.\nCi sono dozzine di specie di pinnipedi e balene lungo la costa. Quest'ultime passano di frequente molto vicino alle coste groenlandesi alla fine dell'estate e all'inizio dell'autunno. Le specie di balene includono il beluga, la balenottera azzurra, la balena della Groenlandia, la balenottera comune, la megattera, il narvalo, la \"Globicephala\" e il capodoglio. Tra i mammiferi marini, abbiamo la foca dal cappuccio e la foca grigia.\nLa fauna terrestre \u00e8 costituita prevalentemente da animali che si sono diffusi dal Nord America o, nel caso di molti uccelli e insetti, dall'Europa. I pochi mammiferi terrestri autoctoni presenti in Groenlandia includono l'orso polare, la renna (introdotta dagli europei), la volpe artica, la lepre artica, il bue muschiato, il lemming, l'ermellino e il lupo artico. Gli ultimi quattro si trovano naturalmente solo in Groenlandia orientale, essendo immigrati dall'isola di Ellesmere. Non ci sono rettili o anfibi nativi o viventi sull'isola.\nFitogeograficamente, la Groenlandia appartiene alla regione circumboreale nel regno olartico. L'isola \u00e8 scarsamente popolata di vegetazione; la vita vegetale consiste principalmente di prati e piccoli arbusti, che vengono regolarmente pascolati dal bestiame. L'albero originario della Groenlandia pi\u00f9 comune \u00e8 la betulla bianca europea (\"Betula pubescens\") insieme al salice a foglie grigie (\"Salix glauca\"), al sorbo (\"Sorbus aucuparia\"), al ginepro comune (\"Juniperus communis\") e ad altri alberi pi\u00f9 piccoli, principalmente salici.\nLa flora della Groenlandia \u00e8 costituita da circa 500 specie di piante pi\u00f9 alte, tra cui angiosperme, felce, equiseto e lycopodiophyta. Degli altri gruppi, i licheni sono i pi\u00f9 vari, con circa 950 specie; ci sono 600-700 specie di funghi; e si possono trovare anche muschi e briofite. La maggior parte delle piante pi\u00f9 alte della Groenlandia hanno distribuzione circumpolare o circumboreale; solo una dozzina di specie di saxifraga e di sparviere sono endemiche.\nAlcune specie vegetali furono introdotte dai norvegesi, come ad esempio la vicia cracca.\nI vertebrati terrestri della Groenlandia includono il groenlandese, che \u00e8 stato introdotto dagli Inuit, mentre gli europei hanno introdotto specie come le pecore groenlandesi, capre, bovini, renne, cavalli, polli e cani pastore, tutti i discendenti di animali importati dagli europei.\nGli uccelli, in particolare gli uccelli marini, sono una parte importante della vita animale della Groenlandia: popolazioni nidificanti di alcidi, pulcinelle di mare, skua e gabbiani tridattili si trovano sui ripidi versanti delle montagne. Gli uccelli migratori nidificanti includono l'edredone comune, la moretta codona, il re degli edredoni, l'oca lombardella maggiore, l'oca zamperosee e l'oca facciabianca. Gli uccelli terrestri non migratori includono l'organetto artico, la pernice bianca, il gufo comune, il gufo delle nevi, il girfalco e l'aquila dalla coda bianca.\nSuddivisioni amministrative.\nAmministrativamente, la Groenlandia \u00e8 un territorio d'oltremare della Danimarca diviso in cinque comuni (che nel 2009 hanno rimpiazzato i 18 comuni precedenti): Avanaata, Kujalleq, Qeqqata, Qeqertalik e Sermersooq. Territori extracomunali nell'isola sono il Parco nazionale della Groenlandia nordorientale e il villaggio di Pituffik, che ospita la base aerea militare di Thule.\nPolitica.\nIl capo di Stato della Groenlandia \u00e8 il sovrano della Danimarca, ma l'isola ha una notevole autonomia per diversi aspetti: ad esempio, a differenza della Danimarca, non aderisce all'Unione europea.\nIl parlamento unicamerale \u00e8 chiamato Landsting. \u00c8 composto da 31 rappresentanti eletti dal popolo con voto proporzionale che restano in carica per quattro anni. Sono eletti anche due rappresentanti presso il parlamento danese, il Folketing.\nIl capo del governo \u00e8 il Primo ministro della Groenlandia. \u00c8 Kim Kielsen del partito socialdemocratico Siumut (\"Avanti\"), partito dominante groenlandese dal 1979. Per numero di voti raccolti, i partiti alle ultime elezioni (2018) sono stati Siumut, Inuit Ataqatigiit (sinistra indipendentista), i Democratici (social-liberali unionisti), Partii Naleraq (centristi populisti), Atassut (liberali conservatori), il Partito della Cooperazione (liberali unionisti) e Nunatta Qitornai (socialdemocratici separatisti).\nPer effetto del referendum del 2008, la Groenlandia ha visto riconoscersi importanti prerogative in tema di gestione delle proprie risorse.\nEconomia.\nLa Groenlandia ha sofferto di una crescita economica negativa negli anni novanta, ma dal 1993 l'economia \u00e8 migliorata. Il GHRG (Greenland Home Rule Government) ha adottato una stretta politica fiscale dalla fine degli anni ottanta che ha favorito la creazione di un surplus nei budget pubblici e il mantenimento dell'inflazione a un livello basso. La crisi economica fu dovuta principalmente alla chiusura delle ultime miniere di zinco e piombo nel 1990, e la conseguente mancanza degli introiti delle concessioni minerarie.\nLa Groenlandia \u00e8 fortemente dipendente dalla pesca e dalle esportazioni dei prodotti ittici. L'industria della pesca del gambero, ma anche dell'halibut, \u00e8 il settore che garantisce la maggiore fonte di reddito.\nMalgrado la scoperta di altri giacimenti di minerali e idrocarburi, occorrer\u00e0 molto tempo prima che si possa avviare una politica di estrazione e commercializzazione di queste nuove risorse.\nIl turismo \u00e8 l'unico settore che pu\u00f2 garantire un potenziale nel breve periodo, anche se questo \u00e8 limitato principalmente da due fattori: la breve stagione estiva e i costi elevati.\nIl settore pubblico e i comuni, comprese le imprese a partecipazione di capitale pubblico, svolgono un ruolo dominante nell'economia della Groenlandia. Circa la met\u00e0 del reddito del governo proviene dalle concessioni del governo centrale danese, e costituisce una parte importante del PIL.\nTrasporti.\nIl maggiore aeroporto sulla costa occidentale \u00e8 l'aeroporto di Kangerlussuaq, con voli quotidiani principalmente per Copenaghen. Air Iceland collega Reykjav\u00edk con Constable Point, Kulusuk (nei pressi di Ammassalik), Nuuk e Narsarsuaq. Kangerlussuaq \u00e8 anche l'hub per i voli interni alla Groenlandia. Tutti i voli interni sono operati dalla Air Greenland. I trasporti groenlandesi si concentrano perlopi\u00f9 sui voli e le rotte con traghetti. Data la conformazione geografica del territorio, solo due citt\u00e0 sono collegate da strade, Ivittuut e Kangilinnguit. Le restanti sono sterrate, poco pi\u00f9 che sentieri mal tracciati.\nPopolazione.\nDemografia.\nLa Groenlandia ha abitanti, di cui una percentuale compresa tra l'85 e il 90% \u00e8 di origine inuit, mentre le percentuali rimanenti sono in massima parte europei (danesi in maggioranza).\nLa popolazione \u00e8 concentrata lungo i fiordi nella parte sudoccidentale dell'isola, che ha un clima pi\u00f9 mite.\nLa Groenlandia \u00e8 schedata come la regione a pi\u00f9 alto tasso di suicidi nel mondo, con un tasso triplo rispetto alla seconda classificata, la Lituania, e pari a pi\u00f9 di otto volte il tasso mondiale di suicidi.\nNonostante programmi scolastici di educazione sessuale e distribuzione gratuita di contraccettivi, la Groenlandia rimane il paese col pi\u00f9 alto tasso di aborti al mondo. Nel 2000 gli aborti hanno superato le nascite e in media una donna groenlandese ha 2,1 aborti nel corso della sua vita. Altissima \u00e8 anche l'incidenza di malattie sessualmente trasmissibili, alcolismo e violenza su minori\nReligione.\nLa religione dominante \u00e8 quella Evangelica Luterana, facente capo alla Chiesa di Danimarca (\"Den Danske Folkekirke\"), che ha eletto la Groenlandia a sede vescovile nel 1993. Dal 1995 la diocesi di Groenlandia \u00e8 retta da Sofie Petersen, secondo vescovo donna nella Chiesa di Danimarca e primo vescovo Inuit. La diocesi luterana ha sede nella cattedrale del Salvatore (dan.: \"Vor Frelser Kirke\"; groenl.: \"Annaassisitta Oqaluffia\"), costruita nel 1849. Secondo stime riportate del vescovo Petersen nel 2009, l'85% della popolazione appartiene alla Chiesa di Danimarca.\n\u00c8 presente anche una piccola comunit\u00e0 cattolica raccolta nella Parrocchia di Cristo Re a Nuuk (\"Krist Konge Kirke\"), della diocesi di Copenaghen.\nSono inoltre presenti fedeli appartenenti alla Chiesa neo-apostolica, alla Chiesa evangelica Ebenezer, alla fede Bah\u00e1'\u00ed e ai testimoni di Geova.\nSport.\nIl calcio \u00e8 lo sport nazionale della Groenlandia. La Groenlandia non \u00e8 tuttavia membro della FIFA n\u00e9 della CONCACAF o della UEFA, poich\u00e9 secondo le regole della FIFA le partite internazionali devono essere disputate su campi di erba, anche se c'\u00e8 stata un'apertura ai campi sintetici. Ci\u00f2 non toglie che la Groenlandia abbia comunque una sua selezione di calcio, una sua federazione, la Gr\u00f8nland Boldspil-Union (GBU, in groenlandese \"Kalaallit Nunaanni Isikkamik Arsaattartut Kattuffiat\"), e un suo campionato nazionale. Ha partecipato alla FIFI Wild Cup 2006 e alla ELF Cup 2006.\nLa Groenlandia ha partecipato al campionato mondiale maschile di pallamano del 2007 classificandosi 22\u00aa su 24 e al campionato mondiale femminile di pallamano del 2001 classificandosi 24\u00aa su 24.\nLa capitale Nuuk ha ospitato nel 2002 e nel 2016 i Giochi invernali dell'Artico."}
{"id": "10295", "revid": "6923", "url": "https://it.wikipedia.org/wiki?curid=10295", "title": "Algoritmo di ricerca", "text": "Un algoritmo di ricerca \u00e8 un algoritmo che permette di trovare un elemento avente determinate caratteristiche all'interno di un insieme di elementi.\nFunzionamento.\nGli elementi dell'insieme sono caratterizzati da una \"chiave\" e da un gruppo di \"dati satellite\". Nella descrizione degli algoritmi di ricerca, i dati satellite vengono tipicamente ignorati perch\u00e9 non sono utilizzati nella ricerca. \nLa chiave \u00e8 quell'insieme di valori che identifica un elemento dell'insieme. Ha un ruolo fondamentale perch\u00e9 un algoritmo ricerca quell'elemento che possiede una certa chiave.\nLa chiave pu\u00f2 avere un qualsiasi tipo di dato e pu\u00f2 anche essere formata da un insieme di valori: dipende dal tipo di insieme che si vuole rappresentare. La chiave pu\u00f2 essere \"univoca\" in tutto l'insieme di elementi, oppure \"multipla\" qualora sia consentito di condividerla tra pi\u00f9 elementi distinti. In questo secondo caso \u00e8 fondamentale specificare il corretto comportamento di un algoritmo di ricerca. Bisogna infatti decidere se sar\u00e0 restituito il primo elemento dotato di una certa chiave, l'ultimo, uno qualsiasi o anche tutti.\nTabella di simboli.\nUna tabella di simboli \u00e8 una struttura dati formata da un record con chiave che supporta due operazioni di base: inserimento di un nuovo record e ricerca di un record avente una data chiave. La tabella di simboli viene spesso chiamata dizionario per l'analogia che ha con esso. Questo tipo di struttura permette di avere molta dinamicit\u00e0 sui dati con possibilit\u00e0 di modifiche elastiche nel tempo. . L'ottimizzazione di algoritmi di ricerca \u00e8 molto importante in ambito informatico."}
{"id": "10296", "revid": "123491083", "url": "https://it.wikipedia.org/wiki?curid=10296", "title": "Lista di esploratori", "text": "Questa \u00e8 una lista di esploratori. Include i navigatori ma non gli astronauti per i quali esiste la lista astronauti."}
{"id": "10297", "revid": "123649107", "url": "https://it.wikipedia.org/wiki?curid=10297", "title": "Bandiera della Groenlandia", "text": "La bandiera della Groenlandia \u00e8 stata disegnata dal nativo groenlandese Thue Christiansen. \u00c8 composta da due bande orizzontali uguali (bianca in alto e rossa in basso) e da un grosso disco leggermente spostato verso il lato dell'asta. La met\u00e0 superiore del disco \u00e8 rossa, quella inferiore \u00e8 bianca. La bandiera misura 12 per 18 parti; ogni banda misura 6 parti in altezza; il diametro del disco \u00e8 di 8 parti, \u00e8 centrato verticalmente e il suo centro \u00e8 scostato di 7 parti dal bordo dell'asta.\nNome.\nIl nome della bandiera in groenlandese \u00e8 \"Erfalasorput\", che significa \"la nostra bandiera\", mentre \"Aappalaaroq\" (che significa \"la rossa\") viene usato sia per la bandiera groenlandese che per quella danese (la Dannebrog).\nI groenlandesi di oggi espongono sia la \"Erfalasorput\" che la Dannebrog, spesso affiancate.\nStoria.\nLa Groenlandia cull\u00f2 per la prima volta l'idea di avere una propria bandiera nel 1973 quando cinque groenlandesi proposero una bandiera verde, bianca e blu.\nL'anno successivo, un quotidiano sottopose al giudizio popolare undici disegni (solo uno dei quali non era una croce nordica) per determinare quale fosse il pi\u00f9 gradito. La Dannebrog risult\u00f2 preferita a tutte le altre, ma poco si ottenne da questo sforzo.\nNel 1979, la Danimarca concesse l'autogoverno alla Groenlandia, rendendola un membro pari del Regno Danese.\nIl governo locale eman\u00f2 un bando ufficiale per delle proposte di bandiera, ricevendo 555 disegni (dei quali 293 erano presentati da groenlandesi).\nLa giuria non arriv\u00f2 a un consenso e quindi vennero richieste altre proposte.\nAlla fine l'attuale disegno bianco-rosso di Christiansen vinse di stretta misura su una croce nordica verde e bianca, per quattordici voti a undici.\nLa bandiera di Christiansen venne adottata ufficialmente il 21 giugno 1985.\nDescrizione.\nIn occasione del decimo anniversario della \"Erfalasorput\", le Poste Groenlandesi hanno emesso dei francobolli e dei foglietti commemorativi, opera di Christiansen.\nEgli descrive la fascia bianca come rappresentante i ghiacciai, la striscia rossa per l'oceano, il semicerchio rosso per i fiordi e il semicerchio bianco per gli iceberg e il pack.\nIl disegno fa anche venire in mente un sole al tramonto, mezzo sommerso dall'orizzonte, che si riflette sul mare. I colori rosso e bianco, come anche l'impianto asimmetrico spostato a sinistra, ricordano invece il legame con la bandiera danese.\nSimilitudini.\nLa bandiera groenlandese \u00e8 molto simile allo del comune austriaco di Oberkappel ed a del comune italiano di Dobbiaco."}
{"id": "10301", "revid": "33689", "url": "https://it.wikipedia.org/wiki?curid=10301", "title": "Editor (informatica)", "text": ""}
{"id": "10304", "revid": "83531", "url": "https://it.wikipedia.org/wiki?curid=10304", "title": "Val di Chiana", "text": "La Val di Chiana o Valdichiana, anticamente Valle del Clanis, \u00e8 una valle di origine tettonica, i cui laghi (Lago di Chiusi e Lago di Montepulciano) sono residui del Pliocene e il cui fondovalle consta di importanti residui alluvionali e colmate dal secolo XI, collocata nell'Italia centrale, ricompresa tra le province di Arezzo e Siena, in Toscana, e tra quelle di Perugia e Terni, in Umbria.\nGeografia.\nLa Val di Chiana si presenta come un solco vallivo lungo circa 100\u00a0km ed esteso per circa 2300\u00a0km\u00b2. La valle si protende da nord verso sud tra Arezzo e Orvieto e ricomprende il bacino idrografico dell\u2019Arno in cui scorre il Canale Maestro della Chiana, principale corso d'acqua, e il bacino idrografico del Tevere caratterizzato dal fiume Chiani. L'origine del suo nome affonda le radici nell'antico fiume Clanis, considerato sacro dagli Etruschi, proveniente dal colle Clanis (oggi Chiani) a Ovest di Arezzo e tributario del Tevere, a Sud di Orvieto, dopo essersi unito al corpo idrico del fiume Paglia presso Ciconias, l'attuale Ciconia (Orvieto).\nA Nord-Est \u00e8 delimitata dalla fascia dei Preappennini toscani, tra cui svettano l'Alta Sant'Egidio (1.057\u00a0m), il monte Lignano (837\u00a0m) e il monte Corneta (744\u00a0m), essa pertanto confina, a Oriente, con l'alta val Tiberina. Sempre a Est, al di sotto del confine con l'alta Val Tiberina, essa giunge in prossimit\u00e0 del Lago Trasimeno (tributario del Tevere tramite l'emissario di San Savino, immissario del torrente Caina, a sua volta immissario del fiume Nestore) e della Valle del Nestore, tributario del Tevere (il colle di Paciano divide le due valli). Pertanto, laddove le Val di Chiana rappresenta la parte pi\u00f9 meridionale del Bacino Idrografico dell'Arno, essa confina con la Val Tiberina (Lago Trasimeno e Valle del Nestore). A ovest la Val di Chiana (sia quella tributaria del Arno, sia quella tributaria del Tevere) confina con il bacino idrografico dell'Ombrone (Val dl'Arbia e, pi\u00f9 a sud, Val d'Orcia). A sud-ovest si estende fino ai promontori che la dividono dalla Val d'Orcia, tra cui il monte Cetona, ovverosia la vetta pi\u00f9 alta della zona che raggiunge i 1.148\u00a0m e che divide la Val di Chiana meridionale dall'alta Val di Paglia e dalla Val d'Orcia (tra il Monte Amiata e il Monte Cetona, presso Radicofani, c'\u00e8 il displuvio tra i due bacini idrografici, Ombrone e Tevere). A sud-ovest essa confina con la Valle del fiume Paglia, tributario del Tevere al pari della Val di Chiana meridionale o Romana. Il paesaggio \u00e8 prevalentemente collinare, con una lunga fascia pianeggiante in prossimit\u00e0 del Canale Maestro della Chiana. L'altitudine media \u00e8 di circa 405 m s.l.m. Il punto pi\u00f9 alto del fondovalle (250\u00a0m. s.l.m.) si trova in localit\u00e0 Bozze di Chiusi (o Mar Nero), presso l\u2019Argine di Separazione del 1780 tra la Val di Chiana Toscana e la Val di Chiana Romana il quale divide altres\u00ec il Bacino Idrografico dell\u2019Arno da quello del Tevere.\nIdrografia.\nAnticamente solcata dal fiume \"Clanis\" [forse da \"Clarus\" (Chiaro), il Fiume Chiaro, come ancora oggi vengono chiamati i bacini dei laghi di Montepulciano e Chiusi (i Chiari), o forse di altra origine etimologica], il cui corpo idrico si univa a quello del Paglia, presso Ciconia (Orvieto), prima di immettersi nel Tevere, la Val di Chiana \u00e8 oggi caratterizzata da due bacini idrografici, del Tevere e dell\u2019Arno, il cui spartiacque corre lungo l\u2019argine destro del torrente Montelungo e prosegue lungo l\u2019Argine di Separazione del 1780 (tra Chiusi e Po\u2019 Bandino), nel punto pi\u00f9 alto del fondovalle, divenuto tale dopo quasi nove secoli di sedimentazioni e di colmate. I principali corsi d\u2019acqua della Val di Chiana settentrionale sono il torrente Tresa, il Canale di Collegamento tra il Lago di Chiusi e il Lago di Montepulciano ed il Canale Maestro della Chiana (bacino idrografico dell\u2019Arno) mentre i principali corsi d\u2019acqua della Val di Chiana Romana sono il canale Chianetta, il fiume Astrone e il fiume Chiani (bacino idrografico del Tevere). I primi attraversano gran parte della valle e ripercorrono circa due terzi dell'antico corso del Clanis, ma in direzione opposta, cio\u00e8 da sud verso nord: le sue acque giungono dal torrente Tresa e da altri immissari del Lago di Chiusi, poi attraverso il Canale di Collegamento giungono al Lago di Montepulciano e, dopo circa 45\u00a0km di percorrenza del Canale maestro della Chiana, si gettano nell'Arno passando dalla Chiusa dei Monaci, tra Monte Sopra Rondine e Ponte Buriano, nel comune di Arezzo. I secondi, invece, percorrono il tratto finale dell'antico corso del Clanis fino a Ciconia (Orvieto), immettendosi quindi nel Paglia. Fino alla met\u00e0 del secolo XI, probabilmente, era il Paglia ad essere un immissario del Clanis, avente una portata d\u2019acqua verosimilmente maggiore, e non viceversa.\nGli altri corsi d'acqua sono per lo pi\u00f9 a regime torrentizio, sovente soggetti a periodi di magra durante l'estate, ma dalla discreta portata d'acqua negli altri periodi dell'anno. I loro corsi sono brevi e non di rado nascono da sorgenti nelle alture prospicienti per poi gettarsi nei corsi d'acqua maggiori.\nClima.\nIl clima della Val di Chiana \u00e8 di tipo temperato sublitoraneo con inverni non eccessivamente freddi (la temperatura media di gennaio, il mese pi\u00f9 freddo, \u00e8 di 5,4\u00a0\u00b0C) e moderatamente umidi ed estati contraddistinte da temperature elevate, ma non torride. Primavera e autunno sono di regola miti. L'autunno \u00e8 la stagione pi\u00f9 piovosa dell'anno. Le precipitazioni nevose sono rare: di solito la neve cade nei mesi di dicembre-gennaio, ma non ricopre la valle che per pochi giorni.\nSuddivisione geografica.\nLa Val di Chiana si estende sul territorio di 31 comuni delle province di Arezzo e di Siena, in Toscana, nonch\u00e9 di Perugia e di Terni, in Umbria. Si suole distinguere la valle in quattro zone (per provincia): la Val di Chiana aretina, la Val di Chiana senese, la Val di Chiana perugina e la Val di Chiana ternana. Tale suddivisione rispecchia la suddivisione amministrativa del territorio, ma dal punto di vista idrogafico \u00e8 pi\u00f9 corretto distinguere tra Val di Chiana settentrionale o Toscana (Bacino Idrografico dell'Arno), o semplicemente Valdichiana, e Val di Chiana meridionale o Romana (Bacino Idrogafico del Tevere). Molti territori comunali della Val di Chiana sono suddivisi in pi\u00f9 bacini idrografici come Arezzo, Castiglione del Lago, Chiusi e non solo. \nVal di Chiana aretina.\nPer Val di Chiana aretina si intende il territorio della Provincia di Arezzo situato all'interno del Bacino idrografico dell'Arno comprendente in tutto o in parte i comuni di:\nSono i comuni che gi\u00e0 prima del 1554 (anno della battaglia di Scannagallo, dopo la quale Firenze occup\u00f2 l'intera valle) appartenevano alla Signoria fiorentina de' Medici.\nLa Val di Chiana aretina rientra tra le quattro vallate storiche della Provincia di Arezzo, insieme alla Valtiberina, al Casentino (Alto Valdarno) e al Valdarno (comprensivo della Val di Chiana aretina e di una pare della Val di Chiana senese e della Val di Chiana umbra)\nVal di Chiana senese.\nPer Val di Chiana senese si intende il territorio della Provincia di Siena situato, in parte, all'interno del Bacino Idrografico dell'Arno (Val di Chiana Toscana o settentrionale) e in parte nel Bacino Idrografico del Tevere (Val di Chiana Romana), comprendente in tutto o in parte i comuni di:\nTrattasi, ad eccezione di Montepulciano, dei Comuni che fino al 1554 appartenevano alla Repubblica di Siena.\nAd eccezione di San Casciano dei Bagni, Sarteano e Rapolano Terme, tutti i Comuni dell'odierna Val di Chiana senese erano ricompresi nel Compartimento Aretino del Granducato di Toscana. Nel 1860, con l'unit\u00e0 d'Italia, furono annessi alla Provincia di Siena.\nVal di Chiana perugina.\nPer Val di Chiana perugina si intende il territorio di cinque comuni della Provincia di Perugia, in Umbria, i quali afferiscono al Bacino Idrografico dell'Arno e, uno di essi, anche al Bacino idrografico del Tevere, sempre in Val di Chiana, ovverosia:\nVal di Chiana ternana (gi\u00e0 \"orvietana\" dal secolo XI al secolo XIV).\nPer Val di Chiana ternana (gi\u00e0 \"orvietana\") si intende il territorio di sei comuni del cosiddetto \"Alto Orvietano\" e dell'Orvietano nella Provincia di Terni, in Umbria, afferente al solo Bacino Idrografico del Tevere, ovverosia:\nPer tutti i comuni o le porzioni di comuni senesi, perugini e ternani che affluiscono al Tevere tramite la Chianetta e il fiume Chiani si parla tradizionalmente di Val di Chiana \"romana\", sia per ragioni storiche (fino all'Unit\u00e0 d'Italia solo alcuni dei predetti comuni, quelli umbri, appartenevano allo Stato Pontificio), sia perch\u00e9 per Val di Chiana Romana si intende quell'area geografica dell'antica Valle del Clanis che continua a scorrere in direzione del Tevere, ovverosia verso Roma. \u00c8 opportuno specificare che vari Comuni e porzioni di Comuni della provincia di Perugia, sebbene storicamente appartenenti allo Stato Pontificio, sono geograficamente da iscrivere nel Bacino Idrografico dell'Arno e, quindi, dalla Val di Chiana settentrionale o \"toscana\". Il comune di Citt\u00e0 della Pieve \u00e8 l'unico comune della Provincia di Perugia che afferisce in parte al Val di Chiana Toscana e in parte alla Val di Chiana Romana.\nSuperficie e demografia.\nStilata per interi territori comunali, non tutti afferenti integralmente alla Val di Chiana Toscana e/o alla Val di Chiana Romana \nDati aggiornati al 31 marzo 2009.\n(*) Il territorio, la popolazione e la densit\u00e0 dei Comuni di Arezzo, San Casciano dei Bagni, Panicale e Tuoro del Trasimeno \u00e8 riportata per intero nella tabella suddetta, per quanto siano considerati come non del tutto ricompresi in Val di Chiana. Anche altri comuni sopra elencati afferiscono o in parte ad altre valli e/o ad altri bacini idrografici.\nComunicazioni viarie.\nLa Val di Chiana presenta buoni collegamenti con il resto dell'Italia.\nA livello autostradale \u00e8 attraversata in lungo dall'Autostrada del Sole (A1) e conta sei caselli: \"Arezzo\", \"Monte San Savino\", \"Val di Chiana\" (a Bettolle, nel comune di Sinalunga), \"Chiusi-Chianciano Terme\", \"Fabro\" e \"Orvieto\". Lungo il tracciato autostradale sorgono le aree di servizio di Badia al Pino, Lucignano, Montepulciano e Fabro.\nDa San Zeno, localit\u00e0 nel comune di Arezzo e prossima al capoluogo, si diparte la superstrada SS680 (troncone della E78 Grosseto-Fano o \"Due mari\") che attraversa da est a ovest la Val di Chiana aretina fino a Monte San Savino e Lucignano. A Bettolle passa inoltre il lungo raccordo autostradale che porta a Perugia e in Umbria verso est (RA6) e a Siena (SS73-SS326), attraversando la Val di Chiana senese, a ovest.\nI vari centri chianini sono inoltre collegati da un efficiente sistema stradale. Caratteristica di tale asse viario \u00e8 la ex Strada Statale 71, o Via Umbro Casentinese che grossomodo ricalca il tracciato della Via Romea Germanica della met\u00e0 del secolo XI, parzialmente coincidente con la Via Cassia \u2018\u2019vetus\u2019\u2019 tra Camucia (Colonna del Sodo) e Arezzo. Sia la Via Cassia \"vetus\" (III-II sec. a.C.), che collegava Roma con le lucumonie dell'Etruria interna, sia le sue successive varianti (augustea, traianea e adrianea) percorrevano la Val di Chiana: tali tracciati consolari sono assimilabili ad \"autostrade\" \"ante litteram\". Parte di essi furono sommersi dalle acque del grande \"pelagus\" chianino (di cui si hanno notizie dalla met\u00e0 del secolo XI) e dalle successive colmate. I tratti sommersi furono aggirati per mezzo di strade collinari medievali e, dopo le bonifiche tra Carnaiola e Arezzo, di nuovi tracciati di fondovalle. In alcuni casi il \"pelagus\" fu superato trasversalmente con ponti come quello (ligneo) di Valiano del 1359 il quale, ancor oggi, \u00e8 un tratto della Via Lauretana (Toscana). La ricostruzione dei reticoli viari chianini, dall'epoca etrusca a oggi, \u00e8 oggetto di complessi e non facili studi, agevolati da recenti ritrovamenti archeologici, da opere visibili sopravvissute e da rivalutati documenti d'archivio. Tra gli assi viari \"storici\" della Val di Chiana vi sono, tra l'altro, la Strada statale 327 di Foiano, la Strada statale 73 Senese Aretina e la Strada statale 326 di Rapolano, attualmente Strade Provinciali. \nA livello ferroviario la Val di Chiana \u00e8 percorsa in lungo dalla \"Direttissima Napoli \u2194 Milano\". Parallela ad essa corre la locale ferrovia che da Arezzo conduce a Chiusi, passando per le stazioni di Castiglion Fiorentino, Terontola-Cortona e Castiglione del Lago; tale strada ferrata, elettrificata, prosegue verso nord e verso sud, ben oltre Arezzo e Chiusi. A sud di Chiusi si trova la stazione chianina di Fabro-Ficulle, in provincia di Terni. Dalla stazione di Terontola diparte inoltre una strada ferrata (elettrificata) che conduce in Umbria, lambendo il lato settentrionale del Lago Trasimeno. Un altro asse ferroviario collega Arezzo con Sinalunga, per congiungersi con la linea ferroviaria Chiusi-Siena. Quest\u2019ultima, a doppio binario, \u00e8 di epoca granducale e difetta di elettrificazione (la percorrono piccoli treni passeggeri con motore diesel), quantomeno tra Montallese e Siena (da l\u00ec prosegue verso Empoli); tra Montallese e Chiusi tale linea \u00e8 a doppio binario ed elettrificata in quanto funge da raccordo tra linea vecchia e linea veloce.\nAd Arezzo e a Chiusi vi sono le interconnessioni tra la linea Direttissima Napoli \u2194 Milano e la vecchia linea ferroviaria; pertanto le stazioni statali di Chiusi-Chianciano Terme e di Arezzo sono, altres\u00ec, stazioni della linea Direttissima oltre che della vecchia linea ferroviaria, ambedue a doppio binario ed elettrificate.\nStoria.\nFormazione morfologica.\nLa valle nasce quindici milioni di anni fa a causa dei medesimi movimenti tettonici che danno orinigine alla Val d'Orcia, formatasi contemporaneamente. Essa nel Pliocene era quasi interamente sommersa dal grande mare pliocenico. Una volta ritiratosi, rimasero il Lago di Montepulciano e il Lago di Chiusi, molto profondi, il cui zero idrometrico si trovava in quota inferiore (di 20-25 metri) rispetto a quella attuale. Il suo fondovalle era molto incavato, come dimostrano carotaggi e studi geologici recenti, ed era solcato dal cosiddetto Arno Tiberino. Fino all'ultima era geologica (Quaternario) il Clanis riceve le acque dell'Arno (cosiddetto Arno Tiberino) che ivi giungevano dalla piana aretina, passando tra il colle di San Zeno (Arezzo) e il colle di Sargiano, laddove oggi transitano la linea ferroviaria, la S.R. 71 e la SS73. In tale era geologica l'Arno trov\u00f2 naturalmente un nuovo percorso (quello attuale verso Firenze) a seguito di una frana che caus\u00f2 la naturale prosecuzione in quella direzione del suo corpo idrico. Gli Etruschi limarono una strettoia in granito lungo il corso dell'Arno, nei pressi di Arezzo, per evitare che le piene dell'Arno sfiorassero nella piana (abitata) di Arezzo e infine (attraverso l\u2019antico percorso [occupato da un selciato etrusco], verso San Zeno (Arezzo) e il fiume Clanis il cui Alveo (sia ordinario [o \"di piena\"] sia maggiore [o \"di esondazione\"]) era molto incavato e aveva una pendenza dello 0,5 per mille circa, lieve ma sufficiente per assicurare il trasporto dei componenti solidi. Il Clanis, affluente del \"Tiber\" (Tevere), era navigabile e attraverso il suo Alveo gli antichi Popoli Italici e gli Etruschi giungevano a \"Rumon\" (Roma) e al Mar Tirreno, e viceversa, essendo i fiumi navigabili le \u201cautostrade\u201d e le principali vie di comunicazione dell\u2019et\u00e0 arcaica.\nI primi insediamenti umani.\nTestimonianze di quanto antico sia l'insediamento umano in Val di Chiana derivano da reperti archeologici di epoca preistorica e protostorica. Primo fra tutti rileva il \"cranio dell'Olmo\", rinvenuto nel 1863 presso l'omonima localit\u00e0 del comune di Arezzo e consistente in una calotta cranica appartenuta ad un homo sapiens vissuto nel Pleistocene medio. Ad esso si aggiungono i resti di utensili lavorati rinvenuti sempre nella zona di Arezzo presso i torrenti Castro e Vingone e risalenti al Mesolitico.\nL'Epoca Etrusca.\nDopo che in Epoca Villanoviana l'insediamento umano in Val di Chiana sub\u00ec un sensibile incremento demografico, l'arrivo degli Etruschi mut\u00f2 notevolmente il panorama della valle. L'area conobbe in effetti un periodo di grande floridezza, grazie ad efficaci tecniche di produzione agricola importate dagli Etruschi e ai fiorenti commerci che essi avviarono. L'influenza delle lucumonie di Arezzo, Cortona e Chiusi permise una sistematica coltivazione delle terre chianine a cereali, specie il farro, molto apprezzato dagli Etruschi. Inoltre la notevole portata d'acqua del \"Clanis\" consent\u00ec agli Etruschi la sua navigazione con piccole imbarcazioni per il commercio di prodotti alimentari, manufatti e per il semplice transito umano e animale. Gli Etruschi attrezzarono una serie di piccoli porti presso le localit\u00e0 lambite dal \"Clanis\". Un esempio eloquente \u00e8 dato da Brolio, oggi frazione di pochi abitanti nel comune di Castiglion Fiorentino, ma all'epoca fiorente localit\u00e0 etrusca: nel 1863 furono qui rinvenuti numerosi bronzetti etruschi, votivi e non, risalenti a varie epoche ricomprese tra il VII e il V secolo a.C. e oggi noti con il nome di \"Deposito di Brolio\".\nLo splendore e l'importanza della Val di Chiana in et\u00e0 etrusca \u00e8 testimoniato anche dagli numerosi reperti archeologici provenienti dai vari centri chianini, specie dalle antiche lucumonie di Arezzo, Cortona e Chiusi.\nAd Arezzo i resti delle antichissime mura etrusche di Castelsecco (VI-V secolo a.C.) fanno da contorno alle numerose vestigia rinvenute nel tempo. Tra esse rileva soprattutto la celeberrima Chimera (ultimo quarto del IV secolo a.C.), opera bronzea raffigurante l'omonimo animale mitologico e rinvenuta nei pressi della citt\u00e0 il 15 novembre 1553, durante la costruzione di alcune fortificazioni medicee. Della stessa epoca \u00e8 pure un altro bronzo aretino assai noto, la statua di Menrva, dea etrusca della saggezza, della guerra, dell'arte, della scuola e del commercio, corrispondente alla Minerva dei Romani.\nA Cortona, come anche in altri luoghi della Val di Chiana aretina, sono stati ritrovati manufatti di gran pregio, come il celebre \"Lampadario\" in bronzo (IV secolo a.C.), statuette, vasellame, oggetti di oreficeria e utensili vari. Si tratta per lo pi\u00f9 di materiale rinvenuto con la scoperta di necropoli (celebre quella del Sodo, nel comune di Cortona) o di rovine di antichi centri etruschi (come al Melmone di Brolio, in cui sono state riportate alla luce le tracce delle antiche fondamenta di abitazioni).\nA Chiusi, oltre ai resti delle mura etrusche, testimoniano l'antico splendore della citt\u00e0 le due grandi necropoli site nei pressi del borgo. Una \u00e8 la necropoli detta appunto \"di Chiusi\", ove sorgono le celebri tombe \"\"della Scimmia\" (fine V secolo a.C.), \"del Leone\" (IV secolo a.C.) e \"della Pellegrina\"\" (IV-II secolo a.C.). L'altra \u00e8 la necropoli di Poggio Gaiella, nota soprattutto per l'imponente complesso di ipogei collegati tra loro da una fitta rete di cunicoli che si estendono, come un labirinto, per tutti i sotterranei della citt\u00e0 vecchia. Scoperti nella prima met\u00e0 del XIX secolo, tali cunicoli furono in un primo tempo ritenuti dagli archeologi parte integrante della tomba del re etrusco Porsenna: questi, secondo la leggenda, sarebbe sepolto proprio al centro di un grande labirinto, in un sarcofago d'oro, all'interno di un carro trainato da 4 cavalli d'oro e accompagnato da una chioccia con 5000 pulcini, anch'essi d'oro. L'ipotesi ha fatto s\u00ec che tutt'oggi i cunicoli siano noti anche come \"Labirinto di Porsenna\", anche se ormai si concorda che si tratti di un acquedotto etrusco del V secolo a.C..\nGli Etruschi consideravano il Clanis un fiume sacro, deificato e venerato come si ricava, tra l'altro, dal magnifico bronzetto della met\u00e0 del V sec. a.C. rinvenuto nel 1844 nei pressi di Quarata (Arezzo), alla confluenza tra il \"fossatum novum\" del 1338 e l'Arno, con un'iscrizione epigrafica, ovverosia la dedica votiva al dio Klanins, divinit\u00e0 tutelare del fiume Clanis, che si legge nella gamba destra dell'atleta ivi raffigurato: \"mi kaninsl\" (io sono di Klanins, ovverosia del dio fluviale). Tale iscrizione etrusca \u00e8 l'indizio di un luogo di culto legato al Clanis. Gli Etruschi, poco pi\u00f9 a monte di quella zona, allargarono l'alveo del fiume Arno per evitare che le sue piene tracimassero nella piana di Arezzo e da l\u00ec, attraverso la stretta valle tra il colle di San Zeno e quello di Argiano, sino al Clanis.\nIl dominio romano.\nLa sconfitta di Veio ad opera di Roma e la progressiva occupazione dell'Etruria da parte della Repubblica romana cui fece capo la sconfitta etrusca a Sentino (295 a.C.), permisero ai romani l'ingresso nella stessa Val di Chiana.\nLa presenza romana in Val di Chiana \u00e8 documentata fin dal II-I secolo a.C. dai reperti dell'epoca, presenti un po' in tutta la valle. Nel centro di Arezzo, citt\u00e0 natale di Gaio Cilnio Mecenate, si trovano i resti di un ampio anfiteatro romano dell'epoca dell'imperatore Adriano (117-138 d.C.). A Brolio sono stati riportati alla luce un genietto votivo e addirittura un tegolone di argilla con impresso il \"pesce stilizzato\" usato quale segno di riconoscimento in et\u00e0 paleocristiana dai primi adepti del culto di Cristo residenti in Italia.\nDella stessa epoca sorgono a Chiusi le celebri catacombe di Santa Caterina (II secolo) e Santa Mustiola (III secolo), che dimostrano la rapidit\u00e0 con cui il cristianesimo si diffuse nella valle, tanto che la citt\u00e0 era gi\u00e0 stata fatta sede episcopale nel corso del III secolo d.C.\nTra le principali opere architettoniche di et\u00e0 romana si segnalano anche i resti di diversi acquedotti romani, tra cui quello di Porta Montanina a Cortona.\nInoltre esempi di toponomastica locale enunciano chiaramente la loro origine romana. Si pensi alla localit\u00e0 di Castroncello (nel comune di Castiglion Fiorentino), il cui nome deriva chiaramente dal latino \"castrum\", evidenziando la presenza di un accampamento romano. Si considerino pure i due capoluoghi comunali di Lucignano (il cui nome deriva con molta probabilit\u00e0 da un \"castrum Lucinianum\", cos\u00ec chiamato in onore del console Lucio Licinio Lucullo che aveva occupato la zona nel I secolo a.C. durante la guerra tra Silla e Gneo Papirio Carbone) e Marciano della Chiana (derivante dal nome di una \"gens Marcia\", famiglia di rango patrizio ivi possidente di un \"fundus\").\nAnche nella Val di Chiana romana la presenza dei romani ha lasciato tracce: Castiglione del Lago fu fondata dai romani con il nome di \"Novum Clusium\" (nuova Chiusi), mentre presso la vicina Tuoro fu combattuta la celebre battaglia del Lago Trasimeno (21 giugno 217 a.C.), nella quale i cartaginesi guidati da Annibale inflissero una dura sconfitta all'esercito romano guidato da Gaio Flaminio, nel corso della seconda guerra punica.\nNeppure i romani, almeno in un primo tempo, rinunciarono alle risorse della Val di Chiana. Il geografo greco Strabone e gli storici romani Plinio il Vecchio, Tito Livio e Tacito descrissero la Val di Chiana come il \"granaio dell'Etruria\".\nInoltre la posizione strategica della Val di Chiana, crocevia tra gli importanti centri di \"Florentia\" (l'attuale Firenze), \"Arretium\" (l'odierna Arezzo), Cortona, \"Clusium\" (oggi Chiusi), \"Urbs Vetus\" (oggi Orvieto) e la stessa Roma, indussero i romani a farvi passare la via Cassia del secolo III a.C., completata (con i collegamenti presso Luca [Lucca]) dal console Cassio Longino nel II secolo d.C.\nPublio Cornelio Tacito, nei suoi Annales (I, 79), riferisce che nel 15 d.C. in Senato, a Roma, si discusse l'ipotesi di deviare gli immissari del Tevere per regolare le piene di tale fiume, essendo ascoltate le delegazioni di Municipi e Colonie. I Fiorentini chiesero che il Clanis non fosse deviato in Arno per evitare pregiudizi ai loro danni. Le doglianze dei Fiorentini furono ascoltate e pertanto gli ingegnosi \"curatores acquarum\" imperiali si astennero dal porre in essere opere idrauliche (come allaccianti pedecollinari e, infine, canali artificiali sottoquota) tese a portare le acque degli immissari del Clanis (e il Clanis medesimo) sino all'Arno, che lambiva Arretium (citt\u00e0 etrusca che si trovava nel displuvio tra i due bacini idrografici) nonch\u00e9 il piede settentrionale del colle di Chiani (frazione di Arezzo da cui originava il Clanis). A causa dell'opposizione dei Fiorentini tutto ci\u00f2 non fu realizzato. Sappiamo che in et\u00e0 imperiale, quando Roma contava un milione di abitanti, la Valle del Clanis era il granaio non solo dell'Etruria ma anche di Roma. Il frumento proveniente per via fluviale da tale valle era lavorato nel fondovalle di \"Urbs vetus\" (Orvieto), dove si trovano Ciconia e il Porto Romano di Pagliano. L'imperatore Nerone nel 65 d.C. fece costruire piccoli sbarramenti sul Tiber (Tevere) per rendere navigabile la parte centrale del suo Alveo durante le secche estive, consentendo agli appesantiti battelli fluviali di non arenarsi e di arrivare agevolmente al porto fluviale di Ripetta, a Roma, durante le Nundinae quando si svolgevano i giorni di mercato. Ci\u00f2 ha fatto ipotizzare che anche nel Clanis (fiume) potrebbero essere state realizzate similari opere idrauliche. Tuttavia, l'impero romano non aveva interesse ad allagare la propria fertile valle, altmente antropizzata, in cui oltretutto correva la Via Cassia, sia vetus sia adrianea, la cui importanza si accentu\u00f2 a partire dal tardo impero quando la Via Flaminia e la Via Aurelia erano divenute in buona parte impercorribili.\nL'Epoca medievale e la formazione della palude.\nAl tempo di Enrico III il Nero di Franconia, detto Enrico VII di Baviera (1016-1056), imperatore del Sacro Romano Impero, e del papa tedesco Leone IX (a cui nel 1054 succeder\u00e0 il papa tedesco Vittore II), alla morte di Bonifacio di Canossa (padre di Matilde di Canossa), marchese di Toscana, titolare di un ampio stato feudale, lungo l'erigendo tracciato della Via Romea Germanica fu realizzata una diga in terrabattuta (detta \"sotto ponte\"), a sua volta sormontata da una diga in pietra locale (detta \"sopra ponte\") munita di contrafforti, pi\u00f9 elevate rispetto all'alveo maggiore o di esondazione, che bloccarono lo scorrere delle acque del Clanis, determinando un grande \"pelagus\" e l'impaludamento della Valle del Clanis, da quel momento ridenominata \"Val di Chiana\" o \"Chiane\". Il \"Clanis\" infatti fin\u00ec in breve tempo per riempiere l'alveo maggiore e poi esondare, creando il grande invaso descritto da Leonardo da Vinci (il quale rappresenta la Val di Chiana quando le acque erano gi\u00e0 state deviate parzialmente verso l'Arno, grazie al \"fossatum novum\" del 1338). L'acqua, non potendo pi\u00f9 defluire, stagn\u00f2 su vaste aree chianine le quali, con l'arrivo della malaria (fine XII secolo), si tramutarono in un malsano acquitrino. Tale specchio d'acqua divise a met\u00e0 la diocesi di \"Clusium\"\".\nLungo la \"Chiana\" meridionale, nei pressi di Clusium, a seguito di un patto (tra Enrico V di Franconia e Papa Pasquale II), contestuale al patto di Sutri (Iuramentum Sutrinum) del 1111, si stabil\u00ec un confine tra la parte imperiale e quella papale, che divise a met\u00e0 la diocesi di Clusium e che in parte coincideva con il \"pelagus\". Tale linea coincide grossomodo con il confine tra Stato Pontificio e Granducato di Toscana e con l'attuale, tosco-umbro. Il territorio \"clusino\" posto a Est della Chiana fu detto Chiugi Perugino in quanto occupato da Perugia nel secolo XIII.\nDella Valdichiana quale regione malsana nel Medioevo si sente parlare in diversi documenti a partire dalla seconda met\u00e0 del secolo XI. A tal proposito occorre precisare come la pressoch\u00e9 totale migrazione della popolazione dalla grande pianura chianina verso i centri fortificati, siti nelle colline, non di rado edificati \"ex novo\" proprio in quell'epoca (come Monteleone d'Orvieto), non avvenne prima della met\u00e0 dell'XI secolo. Si hanno infatti testimonianze, specie nei documenti vescovili del tempo, di pievi disseminate nel territorio chianino anche nel fondovalle, nei pressi del Clanis. Sono copiosi i documenti altomedievli, anche del secolo X e della prima met\u00e0 del secolo XI, in cui si menzionano ville, ponti, strade, orti, vigne e quant'altro nel fondovalle del Clanis. Carlo Magno, dovendo spostarsi nell'inverno del 786 da Roma a Firenze, transit\u00f2 proprio per la Via Cassia che si estendeva, in Val di Chiana, tra Arretium e Clusium passando per il fondovalle, come dimostra il probabile ritrovamento della \"mansio ad novas\" ad Acquaviva (Montepulciano), in destra idraulica del Clanis (lato occidentale), e poi da Clusium ai \"fines Clusinorum\" (tra Fabro e il podere Polvento) transitando nel fondovalle, in destra idraulica del Clanis, in quota superiore all'Alveo. La Via Cassia continu\u00f2 a funzionare nell'alto medioevo, mentre vari tratti delle consolari Flaminia e Aurelia erano in buona parte impercorribili. Fino alla met\u00e0 del secolo XI la Valle del Clanis ospitava molti generi di coltivazione, specialmente grano, farro, lino e papiro. Quest'ultimo era un utile supporto per la scrittura, ma sappiamo con certezza che dalla seconda met\u00e0 del secolo XI il suo uso cess\u00f2.\n\u00c8 quindi ipotizzabile che lo spopolamento del fondovalle sia avvenuto repentinamente, dopo il 1055, quando il territorio chianino era divenuto cos\u00ec invivibile da impedire ogni possibilit\u00e0 di insediamento, coltivazione o sfruttamento del suolo. In vari documenti, dal 1057-1058 in avanti, si parla di acque ferme e di attraversamenti tramite navi. La malaria \u00e8 attestata per la prima volta alla fine del secolo XII. Sempre dalla met\u00e0 del secolo XI, si sviluppano la Via Francigena (gi\u00e0 esistente ma fino ad allora meno transitata e caratterazzata da pochi luoghi di ospitalit\u00e0) e la neonata Via Romea Germanica, mentre nel fondovalle, dal Muro Grosso verso nord, si formava un crescente lago (\"pelagus\"). Il trasporto solido delle piene dei fiumi, dei torrenti e dei fossi, con \"effetto domino\" a causa del mancato scorrimento dell'esondato Clanis, furono la causa del progressivo impaludamento della valle.\nSecondo la tradizione la giovane Santa Margherita da Cortona, vissuta nel secolo XIII, attuale patrona della citt\u00e0 cortonese e nativa di Laviano, durante una fuga notturna con l'amato Arsenio Del Pecora da Montepulciano, di cui Arsenio era signore, rischi\u00f2 l'annegamento per via della barca che si era ribaltata.\nNel 1338 i Fiorentini, subito dopo la conquista di Arezzo, ordinarono la costruzione di un canale artificiale (l'ultimo tratto de futuro Canale maestro della Chiana), detto \"fossatum novum\", per portare le acque del grande acquitrino (che lambiva Arezzo) in Arno, bonificando cos\u00ec l'area pi\u00f9 a Settentrione della Val di Chiana. Dopo il 1338, grazie al nuovo canale artificiale, scavato nella roccia, il displuvio tra i due Bacini Idrografici (Arno e Tevere) venne a trovarsi nei pressi di Pieve al Toppo, dove iniziava tale canale. I monaci di Santa Flora e Lucilla, presso Arezzo, che gestivano un mulino nel torrente Castro (immisario dell'Arno), abbandonarono tale struttura ed edificarono un'industria molitoria nel \"fossatum novum\", alimentata dalla Chiusa dei Monaci. Con la realizzazione di altre opere idrauliche come i Ponti di Arezzo e Ponte alla Nave, il displuvio tra Val di Chiana settentrionale e Val di Chiana meridionale (ovverosia dei bacini idrografici dell'Arno e del Tevere) cominci\u00f2 lentamente a spostarsi verso Sud.\nLe dimensioni della palude divennero notevoli e Leonardo da Vinci, in una mappa da lui realizzata tra il 1502 e il 1503, mostra al centro della Val di Chiana un vasto territorio sommerso dalle acque, circondato da colline sulle quali sorgevano appunto gli abitati. Tale cartografia \u00e8 di fondamentale importanza in quanto, tra l'altro, mostra il displuvio tra i due versanti della valle, collocato tra Foiano della Chiana e Sinalunga-Torrita di Siena. Da Cortona le acque fluiscono verso l'Arno, mentre dal torrente Foenna esse fluiscono verso il Tevere, sebbene le acque fossero quasi ferme e scorressero lentamente. In tale celebre mappa i laghi di Chiusi e di Montepulciano erano indicati come Chiari in quanto, rispetto alle acque stagnanti circostanti, erano pi\u00f9 profondi e cristallini.\nLe acque putride e stagnanti avevano portato la malaria, dalla fine del secolo XII, veicolata dalla zanzara anofele. Il morbo falcidi\u00f2 la popolazione locale per secoli, specie nei periodi caldo-umidi. A tal proposito restano celebri le parole di Dante:\nIl Sommo Poeta ricorda le acque stagnanti della Chiana nel verso 23 del XIII canto del Paradiso, dove descrive il lento \u00ab\"m\u00f2ver della Chiana\"\u00bb. Mentre Fazio degli Uberti, nel \"Dittamondo\", attesta come pure l'idropisia minasse seriamente la salute dei chianini del tempo:\nI locali centri, messi a dura prova dalla palude, si organizzarono realizzando veri e propri porti lacustri, al margine di tali acque (ricoperte in parte da giuncheti e canneti), come si deduce dagli \"Statutari Cortonesi\" del 1325, che deliberavano \u00ab\"tre navi nuove per i porti di Fasciano, di Foiano e di Creti\"\u00bb. Si hanno inoltre testimonianze di porti anche a Cignano e Farneta (sempre nel cortonese), a Bettolle (nel comune di Sinalunga) e a Cesa (nel comune di Marciano della Chiana). Anche la toponomastica odierna ricorda il vasto acquitrino: eloquenti due zone di Castiglion Fiorentino che portano il nome di Rivaio e Spiaggina, mentre nel medesimo comune si trovano la localit\u00e0 della Nave e il Melmone, zona della frazione di Brolio. Tra l'altro, proprio a Brolio la palude raggiungeva il punto di massima profondit\u00e0, 3 metri.\nLo stesso termine \"chiana\" divenne sinonimo di palude. Scrive Luigi Pulci nel \"\"Morgante\":\nLa drammatica situazione in cui versava il luogo fu accentuata dalla peste nera, che nel 1348 non risparmi\u00f2 neppure la Val di Chiana.\nPer contro, centri di origine etrusca, romana e longobarda, anche ospitanti sedi vescovili, continuarono a suscitare interesse nelle citt\u00e0 di Firenze, Arezzo, Siena, Orvieto e Perugia. La zona maggiormente contesa era il territorio diocesno chiusino, oltre all'area di Montepulciano. Nel 1235 si concluse una guerra tra Siena e Orvieto (alleata di Firenze), con un trattato che conserv\u00f2 lo \"status quo ante\", anche rispetto al controllo su Chiusi e Montepulciano.\nLa sottomissione di Orvieto e di Perugia allo Stato pontificio riavvicin\u00f2 alle sorti di Roma la parte umbra della valle, che da allora avrebbe preso il nome di Val di Chiana Romana. Nella parte toscana, invece, la caduta di Arezzo sotto Firenze determin\u00f2 la sopravvivenza di due soli stati (la citt\u00e0 del Giglio e la Repubblica di Siena) nel dominare valle. La svolta si ebbe nel 1544, quando i senesi (che gi\u00e0 controllavano le aree oggi ricomprese nella Val di Chiana senese, pi\u00f9 la roccaforte di Lucignano), guidati dal fiorentino (nemico di Cosimo I de' Medici) Piero Strozzi, irruppero in Val di Chiana, distrussero Foiano della Chiana e occuparono Castiglion Fiorentino nonch\u00e9 Marciano della Chiana. In tutta risposta i fiorentini, guidati dal marchese di Marignano, Gian Giacomo Medici detto \"il Medeghino\", espugnarono Marciano della Chiana e da qui fecero partire la propria controffensiva vittoriosa nella celebre Battaglia di Scannagallo, presso Marciano della Chiana (2 agosto 1554).\nDa quel momento la parte toscana della Val di Chiana entr\u00f2 definitivamente sotto il dominio fiorentino, dei Medici prima e dei Lorena poi, sotto i quali sorse il Granducato di Toscana.\nIl Dominio fiorentino e la bonifica della Val di Chiana toscana.\nNel 1338 la Repubblica di Firenze ordina al Comune di Arezzo la costruzione di un \u201cfossatum novum\u201d, da scavare nella roccia della goletta di Chiani (tra i colli di San Zeno e di Chiani), per far fluire le acque delle Chiane verso l\u2019Arno, la cui costruzione \u00e8 attestata nel 1339. Nel 1345 gli statuti aretini pongono l\u2019obbligo di ampliare e mantenere efficiente tale fossato, scavato nella roccia, che partiva dai \u201cPonti murati di Arezzo\u201d (un sistema di chiuse per regolare il deflusso delle acque verso l\u2019Arno). In tale canale vengono deviati alcuni torrenti, come il Vingone, per garantire capienza d\u2019acqua alla chiusa che nel frattempo i monaci di Ss. Flora e Lucilla avevano costruito nel nuovo alveo, per alimentare un\u2019industria molitoria. Successivamente alla costruzione da parte della Repubblica di Siena, nel 1359, di un ponte ligneo sulle Chiane tra la chiesa \u201cTesta di Ponte\u201d e il piede del colle di Valiano, la Repubblica di Firenze delibera l\u2019ampliamento e il prolungamento del \u201cfossatum novum\u201d negli anni 1384, 1388, 1436, 1447 e 1486 che comincia a prendere le sembianze dell'odierno Canale maestro della Chiana.\nNel 1430-93 \u00e8 documentata la cerimonia dello \u201cSposalizio delle Chiane\u201d in area chiusina.\nAgli esordi della seconda met\u00e0 del secolo XVI Cosimo I de' Medici cominci\u00f2 la bonifica della Val di Chiana, sia della parte settentrionale (tributaria dell'Arno) sia della parte meridionale (tributaria del Tevere), gi\u00e0 progettata dal papa fiorentino Clemente VII (cfr. \"infra\"). La bonifica della Val di Chiana meridionale, o Romana, era stata voluta dal papa toscano Ciocchi del Monte (Giulio III) e fu eseguita da Rafael Bombelli, matematico e ingegnere su incarico di Alessandro Rufini vescovo di Melfi (delegato del papa). Bombelli, anzitutto, demol\u00ec centralmente la diga del Muro Grosso.\nDopo l'alluvione di Roma del 24 dicembre 1598, Papa Clemente VIII, di famiglia fiorentina esiliata dai Medici, ritenne responsabile dell'alluvione tiberina la Val di Chiana. Egli nel 1599 fece ricostruire la diga del Muro Grosso, allagando cos\u00ec i terreni bonificati che erano stati acquistati dai Medici nella prima met\u00e0 del XVI secolo su iniziativa di Papa Clemente VII (Giulio Zanobi di Giuliano de' Medici). Questi, prima di iniziare le bonifiche, aveva acquistato (a titolo personale) una parte del fondovalle della Val di Chiana centro-meridionale dalle comunit\u00e0 locali, a partire da Foiano della Chiana, compresa Castel della Pieve. Quest'ultima, posta lungo la Via Romea Germanica, prese il nome di Citt\u00e0 della Pieve dopo che Papa Clemente VIII ne fece una sede vescovile, il 25 settembre 1600, assegnandole territori (diocesani) lungo il confine con il Granducato di Toscana.\nSempre nel 1599, Clemente VIII costru\u00ec altre due dighe, pi\u00f9 a monte del Muro Grosso. Una delle due bloccava il fiume toscano Astrone e era collocata nel confine tra i due stati, pontificio e toscano (oggi confine regionale tosco-umbro), tra il Poggio dei Cavalieri e il piede del Monte Cetona. L'altra diga era collocata tra il Poggio dei Cavalieri e il piede collinare di Citt\u00e0 della Pieve. La diga che bloccava il fiume Astrone fu detta \"Bastione di Clemente VIII\" mentre la diga che ostruiva il letto principale dell'esondato Clanis fu detta \"Buterone\". Le suddette opere idrauliche erano mantenute in esercizio dalla Congregazione speciale per le Chiane con sede a Citt\u00e0 della Pieve nell'odierno palazzo municipale. Essa era una ramificazione della Sacra Congregazione delle acque istituita da Papa Sisto V nel 1587.\nVista la situazione ambientale determinata da tali bastioni, Ferdinando I de' Medici tent\u00f2 di farle rimuovere in via diplomatica, ma Clemente VIII fu irremovibile. L'attivit\u00e0 diplomatica and\u00f2 comunque avanti e cos\u00ec, nel 1600, a novembre, fu siglata una Concordia - tra i due stati - disciplinante aspetti minori tra cui il deflusso del fiume Astrone: le acque bianche potevano fluire verso il Tevere mentre quelle di piena rimanevano stagnanti a monte del Buterone, per mezzo di un regolatore. Un'ulteriore ed altrettanto poco risolutiva Concordia fu siglata nel 1607.\nNel 1643, durante la Guerra di Castro, l'esercito granducale fece breccia nelle tre dighe pontifice, consentendo alle acque di fluire verso il Tevere. Le tre dighe (Muro Grosso, Bastione di Clemente VIII e Buterone) furono rimesse in pristino.\nNel 1644 su stipulata un'ulteriore Concordia tra lo Stato della Chiesa e il Granducato di Toscana, a proposito della situazione idraulica al confine tra i due stati, che sort\u00ec scarsi effetti sulla bonifica del fondovalle.\nIntorno al 1690, a monte del Buterone, a circa 800 metri dal confine con il Granducato di Toscana, fu realizzata un'altra diga, di quota apicale pi\u00f9 elevata rispetto alle precedenti. All'interno di tale diga, nel suo versante orientale, quasi ai piedi del colle di Citt\u00e0 della Pieve, nel 1727 fu inserito un regolatore (cosiddetto Callone Pontificio) nel punto di attraversamento del \"Fosso delle Cannucce\" (oggi \"Chianetta\"), da cui si gestivano le cataratte di chiusa. Tale diga prese il nome di Campo alla Volta. Di contro, nel Granducato di Toscana, per fronteggiare la grande masa d'acqua che stava risalendo dal Campo alla Volta, fu costruita una diga, nei pressi di Valiano, in cui fu incastonato un regolatore nel 1723, cosiddetto \"Callone\". Per questo tale diga \u00e8 detta Callone di Valiano. Tra le due dighe c'era un ampio ristagno d'acqua.\nNei secoli XVI e XVII il vasto padule, che aveva un andamento longitudinale (nord-sud e sud-nord, a seconda della direzione delle acque), si estendeva con varia ampiezza da Pieve al Toppo all'area \"clusina\", passando per i Chiari di Montepulciano (Lago di Montepulciano) e di Chiusi (Lago di Chiusi), con un'ampia ramificazione all'altezza di Monticchiello, presso Castiglion Fiorentino, con vari porti lacustri che collegavano le due rive del vasto palude come quelli di Pieve al Toppo, Pilli, Manziana, Puliciano, Alberoro, Cesa, Brolio, Foiano, Torrita di Siena, Creti, Farneta, Cortona o delle Chianacce, Valiano, e non solo.\nA lungo il governo fiorentino, consapevole della potenziale ricchezza della Val di Chiana, cerc\u00f2 di bonificare la palude, inizialmente con buoni risultati a cominciare da Cosimo I de' Medici. Tali risultati furono parzialmente vanificati dagli eventi successivi all'alluvione di Roma del 24 dicembre 1598. Da allora furono incaricati vari ingegneri tra cui Galileo Galilei, Evangelista Torricelli e Vincenzo Viviani. I loro tentativi non poterono sortire miglioramenti significativi a causa degli sbarramenti sia toscani (come Chiusa dei Monaci, Ponti di Arezzo, Ponte alla Nave) sia pontifici. Costoro elaborarono soluzioni che prospettavano l'eliminazione o il notevole ribasso delle chiuse, soluzioni ineseguibili in area pontificia e di ostica realizzaizione in area toscana, anche per il divieto, posto dal governo di Firenze, di \"girare\" in Arno le acque chianine fluenti verso il Tevere, poich\u00e9 si temeva che avrebbero provocato ondate di piena allagando Firenze.\nNei primi 35 anni del XVIII secolo gli ultimi Medici fecero bonificare circa due terzi della palude, anche per rendere produttive le loro vaste propriet\u00e0 nel fondovalle. Le fattorie granducali furono cos\u00ec ampliate nelle loro estensioni e con i primi Lorena furono poi affittate (Bettolle, Foiano della Chiana, Fonte a Ronco, Montecchio).\nNel 1780, in accordo con la Curia romana, la Chiana fu separata con un argine, presso Chiusi-Po' Bandino, che ancor oggi segna il confine tra il bacino idrografico dell'Arno e quello del Tevere. Nel 1780 fu siglato un trattato, tra lo Stato Pontificio e il Granducato di Toscana, che agevol\u00f2 la bonifica della Val di Chiana. La diga del Muro Grosso fu demolita centralmente, furono rimosse le cataratte nel Callone Pontificio (lungo il fosso delle Cannucce o Chianetta), il fiume Astrone fu riportato nel suo antico alveo, verso il Chiani (affluente del Paglia), il torrente Tresa (raccogliente anche le acque dei torrenti Moiano, Maranzano e Rio Maggiore) fu girato verso il Lago di Chiusi al pari del torrente Montelungo, furono fissati i confini tra i due stati (in parte coincidenti con il canale Chianicella) e l'Argine di Separazione tra la Val di Chiana Toscana e quella tiberina fu fatto partire dall'argine destro del torrente Montelungo per arrivare a P\u00f2 Bandino.\nUn giurista aretino con competenze idrauliche, il conte Vittorio Fossombroni, poi ministro di stato, dimostr\u00f2 l'efficacia di una tecnica alternativa alla canalizzazione delle acque per il loro deflusso, gi\u00e0 da tempo nota e sfruttata in Val di Chiana, che poi sfrutt\u00f2. Incaricato di riprendere i lavori di bonifica dal Granduca Pietro Leopoldo I di Lorena nel 1788, Fossombroni utilizz\u00f2 il sistema della cosiddetta \"bonifica per colmata\" a partire dal punto pi\u00f9 a settentrione, cio\u00e8 dalla quota pi\u00f9 bassa della Val di Chiana toscana. Esso consisteva, principalmente, nel permettere alle acque fluviali dei torrenti della valle di scaricarsi nelle zone palustri, lasciando sedimentare i loro detriti alluvionali e cos\u00ec appunto \"colmando\" le suddette aree (vasche di colmata). Depositati i detriti, le acque bianche venivano fatte fluire attraverso canali artificiali fino al Canale maestro della Chiana. Il deflusso \u00e8 peraltro facilitato dal fatto che i sedimenti permettono alla piana un progressivo innalzamento, riversando quindi le acque nei bacini fluviali pi\u00f9 vicini L'anno precedente Fossombroni aveva sottoposto al Granduca Pietro Leopoldo il manoscritto \"Memorie Idrauliche Storiche sopra la Val di Chiana\" (pubblicato nel 1789), in cui sviluppava per la prima volta un piano sistematico di bonifica per colmata nell'intera valle. Fossombroni ricoprir\u00e0 il ruolo di soprintendente per ben 40 anni, fino al 1828. La pi\u00f9 importante colmata di Vittorio Fossombroni \u00e8 quella di Brolio, nel comune di Castiglion Fiorentino. Il progetto di Fossombroni, all'epoca, trov\u00f2 efficienti esecutori quali il lucignanese Federico Capei. Fossombroni, tuttavia, cominciando a bonificare dalla zona pi\u00f9 a valle della Val di Chiana aretina, probabilmente non aveva agevolato la bonifica nell'alta Val di Chiana, tra Foiano della Chiana e il fondovalle di Chiusi, comprensivo dell'argine di separazione, essendo ci\u00f2 un punto dibattuto negli anni venti del secolo XIX. Il governo fiorentino promosse Vittorio Fossombroni nella Segreteria di Stato granducale.\nL'attivit\u00e0 di bonifica fu quindi affidata ad Alessandro Manetti, architetto e ingegnere che aveva studiato all'\u00c9cole nationale des ponts et chauss\u00e9es. Manetti realizz\u00f2 varie opere idrauliche, come gli Allaccianti di Destra e di Sinistra, necessarie per bonificare l'alta Val di Chiana toscana (tra Foiano e Chiusi). Egli ridusse considerevolmente le soglie della Chiusa dei Monaci, nel 1838 e nel 1845, portandola pressappoco a come la vediamo oggi, e del Callone di Valiano, che erano state lievemente ribassate dal Fossombroni. Le nuove colmate chianine furono coordinate con la realizzazione delle opere idrauliche. Il complesso sistema idraulico in qustione, che dall'odierna Chiusi Scalo (sorta all'inizio del secolo XX) conduce le acque chianine verso l'Arno, consta anche di \"botti\" (corsi d'acqua che si incrociano l'uno sotto l'altro, senza mescolarsi, come la Botte dello Strozzo) e della separazione tra \"acque alte\" (di origine collinare) e \"acque basse\" di pianura. Tale reticolo \u00e8 ancor oggi funzionante e ha consentito l'antropizzazione del fondovalle. Esso non ha provocato e non provoca alcun danno al corso del grande fiume toscano (Arno), n\u00e9 alla citt\u00e0 di Firenze (l'alluvione del 1966 non fu infatti causata dalle acque provenienti dalla Valdichiana), n\u00e9 a quella di Pisa.\nDopo Alessandro Manetti, subentr\u00f2 nel coordinamento della bonifica Ing. Carlo Possenti (nel 1860) del Genio Civile di Arezzo, poi altri come Baccarini e Rampazzi.\nDal 1780, nel giro di pochi decenni, il panorama era cambiato completamente. La valle cominciava finalmente a prosciugarsi, sebbene non ovunque in modo uniforme, il terreno cominciava a tornare fertile e coltivabile, la malaria cominciava a scemare e gli esseri umani a popolare la piana, sotto lo stimolo dei Comuni e del governo fiorentino che, memori della grande ricchezza agricola in epoca etrusca e romana, volevano tornare a quelle grandi rese per soddisfare, tra l'altro, il fabbisogno alimentare.\nIl successo della bonifica, in parte per colmata e in parte per mezzo di ingegnose opere idrauliche, in Val di Chiana, fu di grande ispirazione per altri ingegneri, primo tra tutti lo stesso Alessandro Manetti che fu in seguito incaricato della bonifica di ampie aree della Maremma.\nIl dominio pontificio e la bonifica della Val di Chiana romana.\nLe sorti della parte della valle sotto la dominazione papale ebbero esiti in parte analoghi a quelli della parte toscana. La divisione della Val di Chiana in pi\u00f9 Stati non aveva certo facilitato le cose, con i governi intenti ad adottare soluzioni talvolta concordate e di immediati effetti positivi, come le bonifiche cinquecentesche, talvolta ispirate a motivi bellici come gli sbarramenti pontifici della seconda guerra delle acque iniziata da Clemente VIII nel 1599 che, nella parte toscana, produssero effetti devastanti. Solo a valle del Muro Grosso i vari piccoli sbarramenti (strumentali all'industria molitoria) non crearono particolari disagi per via dell'elevata pendenza dell'alveo tra il Muro Grosso e Orvieto. \nDopo la realizzazione dell'emissario di San Savino da parte di Braccio da Montone, nel 1422, che drenava le acque del Lago Trasimeno (fino ad allora tributario della Val di Chiana meridionale tramite la Val di Tresa), nel fosso Caina, da l\u00ec nel fiume Nestore e da l\u00ec nel Tevere, nel 1490 Papa Innocenzo VIII devi\u00f2 il corso dei maggiori affluenti del Lago Trasimeno, ovverosia i torrenti Rio Maggiore (originante da Sanfatucchio) e Tresa (originante da Panicale), verso la Val di Chiana meridionale, in particolare verso Chiusi, dove sfocia la Val di Tresa.\nSulla bonifica della Val di Chiana (sia Romana sia Toscana) nel secolo XVI grazie a papi toscani da un lato e a Cosimo I de' Medici dall'altro lato, sulla cd. \"Seconda Guerra delle Acque\" iniziata nel 1599 da Papa Clemente VIII con la riedificazione della diga del Muro Grosso (tra Carnaiola e Monte Alvano) e con l'edificazione di altre due dighe al confine con il Granducato di Toscana (Bastione di Clemente VIII e Buterone), sulla nascita della diocesi di Citt\u00e0 della Pieve (gi\u00e0 \"Castrum plebis\") in territorio pontificio nel 1600 (a presidio del confine con il Granducato di Toscana), sulla Concordia del 1600, sulla breccia nelle suddette dighe operata dall'esercito granducale nel 1643 al rientro dalla Guerra di Castro, sulla Concordia del 1607 e sul completamento intorno al 1690 della nuova diga pontificia detta \"Campo alla Volta\" a ridosso del confine con la Toscana medicea cfr. \"supra\": \"Il dominio fiorentino e la bonifica della Val di Chiana toscana\".\nDopo la stipulazione della Concordia del 1664, intorno al 1690 la pontificia Congregazione speciale per le Chiane di Citt\u00e0 della Pieve consolid\u00f2 i bastioni pontifici sulla Chiana e inoltre complet\u00f2 la diga detta \"Campo alla Volta\" (un complesso di argini uniti), a ridosso del confine statale, che innalz\u00f2 ulteriormente la quota dell'invaso artificiale tra tale bastione e quello granducale di Valiano, in Val di Chiana senese, che gli si contrapponeva. Nel 1719 i plenipotenziari dei due stati belligeranti redassero il testo di una \"Concordia\" (trattato internazionale) per mettere fine alla Seconda Guerra delle Acque (iniziata nel 1599) e concordare la bonifica della valle tra il Callone di Valiano e il Muro Grosso. Tale Concordia (con elementi progettuali) \u00e8 rappresentata da un dettagliato cabreo dal titolo \"Pianta e profilo dello stato dell' Acque delle Chiane dal Ponte di Valiano fino al Ponte di Sotto, e di li al muro grosso\", ma mai fu siglata dai due Stati, rimanendo un atto incompiuto. Pertanto i due Stati si mossero separatamente. Il governo pontificio dette avvio alla bonifica della valle attraverso il ricorso ai calloni (o regolatori), opere di presa di un corso d'acqua costituite da uno sbarramento con luci laterali e da un'apertura chiudibile mediante una paratoia. Dopo quello costruito a Valiano (nella parte toscana) nel 1723, la Val di Chiana romana fu dotata di un proprio callone, edificato a Campo alla Volta nel 1727 e funzionante fino al 1786. Frattanto la collaborazione pontificia con il governo del Granducato di Toscana continuava: nel 1777 fu approvata la \"Pianta della Confinazione concordata fra i Deputati Pontificii, e Toscani\"; nel 1780 i due Stati firmarono presso Citt\u00e0 della Pieve il \"Concordato per la Bonificazione delle Chiane nei territori di Chiusi e Citt\u00e0 della Pieve\". Da quella data furono definitivamente alzate le cataratte (regolate dal soprastante Callone pontificio) che ostruivano le acque nel \"taglio delle cannucce\", furono realizzate le opere idrauliche pattuite e cominci\u00f2 la vera bonifica dell'alta val di chiana sia romana (prevalentemente per essiccazione) sia senese (prevalentemente per colmata). Quarant'anni dopo, nel 1820, ne segu\u00ec un altro, in seguito al quale la bonifica attraverso il sistema delle colmate fu adottata anche per la Val di Chiana romana, sotto la supervisione degli ingegneri Girolamo Scaccia e Clemente Folchi, che nel concordato concertarono la bonifica della zona con gli omologhi toscani Capei e Manetti.\nE cos\u00ec, dopo che la \"Congregazione speciale per le Chiane di Citt\u00e0 della Pieve\u201d (nata nel 1587 e agevolata nel 1600 dalla creazione della diocesi di Citt\u00e0 della Pieve) ebbe ricostruito la diga del Muro Grosso (1599), aggiunto due dighe nel fondovalle a ridosso del confine con il Granducato (1599-1600) e infine completato il bastione di \u201cCampo alla Volta\u201d (1680), dopo il concordato del 1780 essa fu trasformata, nel 1786, in pontificia Prefettura delle Acque mantenendo la sede in Citt\u00e0 della Pieve presso l\u2019odierno municipio. Dopo il trattato del 26 agosto 1780 siglato tra i due Stati in S. Agostino a Citt\u00e0 della Pieve, essa coordinava non pi\u00f9 il mantenimento delle dighe bens\u00ec le attivit\u00e0 di bonifica per le quali fu anzitutto demolito centralmente il Muro Grosso \u2013 ed ivi inserito un ponte a schiena d\u2019asino nel 1789 \u2013 nonch\u00e9 rimosse le cataratte nel Callone Pontificio, presso il \"taglio delle cannucce\" nel Campo alla Volta. Dopo l\u2019ultimo concordato del 1820 essa fu trasformata, nel 1833, in Consorzio Idraulico di Citt\u00e0 della Pieve. Nel 1929 ne fu trasferita la sede in Chiusi scalo, poco pi\u00f9 a valle del \u201cGrotton grosso\u201d (argine di separazione). Nel 1935 tale ente prese il nome di Consorzio di Bonifica per la Val di Chiana Romana e la val di Paglia il quale, nel 1937, demol\u00ec la struttura fuori terra del Muro Grosso sostituendola con un ponte in cemento armato di analoga quota (235 mt s.l.v.). Esso fu abbattuto dalle truppe tedesche durante la ritirata, poi ricostruito nel dopoguerra dal Consorzio nel 1948 e, infine, fu oggetto di ulteriori interventi nel 1988. Tutt'oggi nella parte meridionale della Val di Tresa (afferente al bacino idrografico dell'Arno e inglobante una porzione dei comuni di Castiglione del Lago, Panicale, Paciano e Citt\u00e0 della Pieve), in Val di Chiana romana (comprendente una parte del territorio comunale di Citt\u00e0 della Pieve, la Val di Chiana ternana e una parte della Val di Chiana senese [porzioni dei comuni di Pienza, Montepulciano, Chianciano Terme, Sarteano, Chiusi, Cetona e San Casciano dei Bagni]) e in Val di Paglia nel bacino idrografico del Tevere opera il Consorzio di bonifica per la Val di Chiana romana e la Val di Paglia.\nLa Valdichiana da Napoleone all'Unit\u00e0 d'Italia.\nLa Campagna d'Italia condotta da Napoleone nel 1796 condusse all'occupazione francese degli Stati pre-unitari, inclusi il Granducato di Toscana e lo Stato pontificio. In Val di Chiana toscana, all'epoca, fervevano i lavori per la bonifica, cosa alla quale i francesi non si opposero. Lo stesso Napoleone rimase fortemente colpito dall'ingegno del Fossombroni, al punto che giunse ad esclamare: \u00abPeccato, un s\u00ec grande ministro per un s\u00ec piccolo Stato!\u00bb.\nNel 1799 la Val di Chiana aretina fu al centro del moto anti-francese ribattezzato \"Viva Maria\", che per un breve periodo liber\u00f2 gli abitati dell'aretino, giungendo perfino a Siena e a Firenze. Il \"Viva Maria\" non fu peraltro privo di eccessi: a Monte San Savino, ove risiedeva la pi\u00f9 numerosa comunit\u00e0 ebraica chianina, gli ebrei furono scacciati e non avrebbero mai pi\u00f9 fatto ritorno. La storia ricorda come i francesi, dopo la vittoria a Marengo (14 giugno 1800), ripresero il controllo dell'Italia fino al 1814.\nDell'epoca sotto la dominazione francese \u00e8 rimasto un lascito, tutt'oggi molto evidente, nella parlata aretina e della Val di Chiana aretina (ancora oggi diffusa nel Cortonese). Un'espressione qui molto utilizzata nel linguaggio comune \u00e8 la parola \u00ab\"Al\u00f2\"\u00bb, generalmente pronunciata a inizio frase e derivante dal francese \u00ab\"Allons\"\u00bb (cio\u00e8 \"andiamo\", prima persona plurale del presente indicativo del verbo andare).\nCon la Restaurazione vennero ricostituiti il Granducato di Toscana e lo Stato pontificio. Sotto entrambi furono ultimati i lavori di bonifica della Val di Chiana. La qualit\u00e0 della vita in quegli anni migliorava progressivamente per gli abitanti della Val di Chiana toscana, che nel frattempo parteciparono al plebiscito con cui, il 15 marzo 1860, la Toscana fu annessa al Regno di Sardegna e successivamente al Regno d'Italia. Il 4 novembre dello stesso anno, un analogo referendum si tenne anche in Umbria: l'esito fu identico a quanto avvenuto in Toscana e da allora anche la Val di Chiana romana leg\u00f2 la sua storia a quella d'Italia.\nLa ripresa economica e la Seconda Guerra Mondiale.\nGli anni successivi all'Unit\u00e0 d'Italia comportarono un definitivo miglioramento delle condizioni di vita dei chianini. Le terre, tornate fertili, furono intensamente coltivate o dedicate all'allevamento animale, di regola con il metodo della mezzadria. Ci\u00f2 permise l'afflusso dai centri circostanti di numerosi contadini e la valle si ripopol\u00f2 nel giro di pochi decenni.\nDopo aver conosciuto un breve periodo di brigantaggio (piuttosto comune nelle campagne italiane del tempo), durante il quale si afferm\u00f2 la fama del locale bandito \"Gnicche\", la Val di Chiana si avvi\u00f2 definitivamente verso la normalit\u00e0.\nQuesta fu per\u00f2 sconvolta dal passaggio del fronte bellico durante la seconda guerra mondiale. Ai numerosi militari provenienti dai centri chianini, caduti nelle battaglie cui presero parte le divisioni italiane, e a quelli stranieri morti nei locali scontri a fuoco tra i tedeschi e gli alleati (a Foiano della Chiana e ad Indicatore, presso Arezzo, sorgono tutt'oggi due cimiteri militari dell'esercito britannico), si aggiunsero molte vittime civili.\nSotto tale aspetto la Val di Chiana fu sconvolta da almeno tre drammatici episodi meritevoli di essere citati.\nIl 27 giugno 1944 a Falzano, localit\u00e0 del comune di Cortona, un gruppo di soldati tedeschi oper\u00f2 una feroce rappresaglia in risposta all'uccisione di 2 loro camerati (e al ferimento di un terzo) avvenuta il giorno prima da parte dei partigiani. Furono uccisi 10 civili, alcuni dei quali fatti saltare con dell'esplosivo dopo essere stati rinchiusi nelle rovine di una casa bruciata il giorno prima. Il tenente della Wehrmacht Josef Scheungraber \u00e8 stato riconosciuto colpevole del massacro e conseguentemente condannato all'ergastolo dal tribunale di Monaco di Baviera con una sentenza emessa il 10 agosto 2009, a 65 anni dalla strage; la sentenza di condanna tedesca segue quella precedentemente emessa dal Tribunale militare di La Spezia nel 2006\nDue giorni dopo, il 29 giugno, i militari tedeschi della divisione \"\"Hermann G\u00f6ring\", stanziati a Civitella in Val di Chiana trucidarono 244 civili. Anche in tal caso l'efferata azione venne effettuata in risposta all'uccisione di 3 giovani soldati della \"Wehrmacht\", da parte dei partigiani in un'osteria del centro chianino.\nDi l\u00ec a poco, il 14 luglio, i soldati tedeschi si resero protagonisti di un'altra barbarie. Dopo aver liberato alcuni commilitoni catturati dai partigiani, operarono un rastrellamento della zona di Pietramala, localit\u00e0 del comune di Arezzo. Numerosi civili vennero catturati e trasportati nella vicina frazione di San Polo: alcuni durante il tragitto e altri una volta arrivati a destinazione vennero uccisi (fucilati o fatti saltare con l'esplosivo); molte donne furono violentate. Fortunatamente due soldati tedeschi, mossi a compassione verso i prigionieri, permisero la fuga di alcuni di loro, evitando cos\u00ec di aggravare ancor di pi\u00f9 l'elevato numero delle vittime. Queste furono in totale 65, di cui 17 partigiani: tra questi vi era anche Eugenio Cal\u00f2, vice-comandante della Divisione Partigiana \"Pio Borri\".\nNumerose furono inoltre le distruzioni (a Civitella un bombardamento alleato semidistrusse l'antica rocca longobarda in cui si erano rifugiati alcuni tedeschi) che resero assai difficile la ripresa post-bellica.\nIn effetti a guerra finita quasi tutti i centri della Val di Chiana subirono uno spopolamento di non poco conto, il quale si \u00e8 arrestato solo con il \"boom economico\"\" degli anni sessanta. Negli anni seguenti la popolazione ha attraversato una fase di notevole incremento demografico.\nEconomia.\nLa bonifica ha dato i suoi frutti e oggi la Val di Chiana \u00e8 una delle zone agricole pi\u00f9 fertili d'Italia. La popolazione locale \u00e8 dedita in buona percentuale al settore primario (agricoltura, allevamento e attivit\u00e0 collegate), condotto mediante aziende agricole, ma anche da parte di coltivatori diretti, possidenti di fondi pi\u00f9 o meno estesi.\nSeguono in dettaglio le principali attivit\u00e0 economiche esercitate in Val di Chiana.\nSettore primario.\nLa fiorente agricoltura, grazie al grande sviluppo che dalla bonifica non si \u00e8 mai fermato, produce oggi elevate rese di cereali (grano, granturco, girasole, orzo), ortaggi (cavolo nero, cavolfiore, bietola toscana, cipolla rossa, lattuga delle quattro stagioni, lattuga di Sant'Anna, pomodoro bistecca, pomodoro cuore di bue, pomodoro a grappolo, zucchina tonda, fagiolo dall'occhio, fagiolo romano) e frutta (specie la mela e la pesca). Sono presenti anche alcuni prodotti caratteristici della zona, come ad esempio l'Aglione della Valdichiana, in passato a rischio di estinzione, ma oggi tutelato da un consorzio specifico e da un presidio Slow Food.\nL'allevamento \u00e8 diffuso a livello suino, bovino, ovino (cui si lega la produzione del pecorino toscano) e del pollame. Recentemente nella localit\u00e0 di Manciano La Misericordia (comune di Castiglion Fiorentino) sono stati impiantati persino allevamenti di struzzi.\nTuttavia una serie di prodotti tipici e rinomati meritano una particolare citazione.\nVino.\nLa Val di Chiana \u00e8 terra di vini pregiati (bianchi e rossi) fin dall'epoca etrusca. Parti della Val di Chiana settentrionale sono ricomprese nelle vie del Chianti, mentre nel resto della valle diffusa \u00e8 la produzione del Bianco Vergine della Valdichiana, uno dei vini bianchi pi\u00f9 apprezzati in Italia e nel mondo. La produzione avviene per lo pi\u00f9 a mezzo dei locali viticoltori, i quali, dopo la vendemmia, trasportano la propria uva presso cantine sociali o consorzi.\nSeguono in dettaglio i principali vini chianini con la relativa etichetta.\nOlio d'oliva.\nLa salubrit\u00e0 del clima, la ricchezza nutrizionale della terra e il paesaggio tipicamente collinare hanno reso la Val di Chiana patria di ottimi olii d'oliva. Anche in tal caso la produzione avviene per lo pi\u00f9 mediante la produzione dei coltivatori diretti, che a raccolta terminata portano la propria resa presso frantoi.\nIl principale olio chianino \u00e8 il Colline di Arezzo, il quale \u00e8 una Menzione Geografica Aggiuntiva del Toscano. Quest'ultimo in s\u00e9 si fregia dell'IGP (D.M. del Ministero delle politiche agricole alimentari e forestali del 21 luglio 1998) e pu\u00f2 anche essere accompagnato da una menzione geografica aggiuntiva se rispondente alle condizioni e ai requisiti del disciplinare di produzione (come appunto \"Colline di Arezzo\", ma anche \"Colline Senesi\", \"Montalbano\", \"Seggiano\", \"Colline di Firenze\", \"Colline della Lunigiana\", \"Colline Lucchesi\", \"Monti Pisani\").\nIl Toscano - Colline di Arezzo \u00e8 un olio dal colore verde intenso con tonalit\u00e0 tendenti al giallo verdognolo, profumo fruttato intenso e dal sapore piccante e leggermente amaro che con il tempo si attenua, nonch\u00e9 un retrogusto persistente.\nChianina.\nLa Val di Chiana \u00e8 terra d'origine della celebre \"chianina\", razza bovina rinomata (e oggi allevata) praticamente in tutto il mondo. Un tempo utilizzati prevalentemente per il lavoro nei campi, data la notevole stazza fisica (i maschi possono arrivare fino a 190\u00a0cm di altezza (al garrese) e a 17 quintali di peso), oggi i bovini di razza chianina sono assai apprezzati per lo pi\u00f9 per la loro carne\nMiele.\nIl rinomato miele locale \u00e8 oggi raramente prodotto da apicoltori professionisti: di regola sono le famiglie residenti nelle aree di campagna a possedere arnie popolate da api, il cui miele viene anche venduto.\nL'origine vegetale del miele chianino (cio\u00e8 il tipo di fiore del cui nettare le api si nutrono) deriva principalmente da acacia, girasole, lupinella e, quello pi\u00f9 pregiato, corbezzolo. Altrimenti si produce il semplice miele millefiori.\nSettore secondario.\nIl sopra citato \"boom economico\" degli anni sessanta ha portato alla nascita e allo sviluppo di centri industriali negli abitati della Val di Chiana. Se \u00e8 vero che, se si eccettua Arezzo, gli altri restano centri preponderantemente agricoli, meritano comunque di menzione le principali tipologie di industrie impiantate. La presenza di una terra fertilissima ha ovviamente stimolato la nascita di industrie alimentari (pastifici, pollifici, confetturifici e un grande zuccherificio, chiuso tuttavia nel 2005 e destinato a diventare una centrale elettrica a biomasse). Sviluppato anche il settore tessile, quello dell'edilizia (negli ultimi anni il ritorno alla campagna ha fortemente condizionato ampie aree della Val di Chiana) e l'oreficeria.\nA livello artigianale va citata la produzione della ceramica (rinomate quelle di Brolio e di Marciano).\nSettore terziario.\nNegli ultimi anni la Val di Chiana sta crescendo notevolmente quanto a presenze turistiche. Se gi\u00e0 il turismo coinvolge da tempo Arezzo e gli stessi borghi di Cortona, Chiusi e Montepulciano, l'interesse storico-artistico presentato da molti altri centri locali (non solo capoluoghi di comune) si \u00e8 spostato anche su nuove mete. Notevole \u00e8 infatti il recente afflusso turistico a Castiglion Fiorentino, Lucignano, Foiano della Chiana, Monte San Savino (e nel suo comune il celebre castello di Gargonza), San Casciano dei Bagni, Castiglione del Lago, Sinalunga, Trequanda, Torrita di Siena, Citt\u00e0 della Pieve e Monteleone d'Orvieto, che si \u00e8 tradotto in un notevole aumento degli stabilimenti alberghieri. Tra l'altro Castiglion Fiorentino, Lucignano, Montefollonico (nel comune di Torrita di Siena), Montepulciano, Trequanda, Citt\u00e0 della Pieve e San Casciano dei Bagni sono state insignite della bandiera arancione dal Touring Club Italiano.\nIl turismo si proietta per\u00f2 anche verso la campagna in s\u00e9. Numerosi sono cos\u00ec coloro che decidono di passare una o pi\u00f9 giornate all'aperto muovendosi a piedi (trekking), a cavallo (ippo-trekking) e in mountain bike. Inevitabile inoltre lo sviluppo degli agriturismi, divenuti numerosissimi in tutta la Val di Chiana. Nelle strutture agrituristiche chianine vengono svolte attivit\u00e0 di vario genere: didattiche, sportive, agresti, culturali o ricreative. Il tutto al fine di cogliere quella specificit\u00e0 del territorio (enogastronomia, storia, artigianato, natura, arte, archeologia) che da secoli contraddistingue la Val di Chiana.\nFolclore.\nLa Val di Chiana \u00e8 terra di antiche tradizioni e nei suoi centri abitati si trovano diverse manifestazioni folcloristiche e rievocazioni storiche, che trovano la partecipazione di buona parte della popolazione. Tra le principali si ricordano:"}
{"id": "10305", "revid": "37401", "url": "https://it.wikipedia.org/wiki?curid=10305", "title": "Erodoto", "text": " \nFu considerato da Cicerone come il \u00abpadre della storia\u00bb. Nella sua opera, ispirata a quella dei logografi (in particolare Ecateo di Mileto), egli cerca di individuare le cause che hanno portato alla guerra fra le \"poleis\" unite della Grecia e l'Impero persiano, ponendosi in una prospettiva storica, utilizzando l'inchiesta e diffidando degli incerti resoconti dei suoi predecessori.\nBiografia.\nErodoto nacque, presumibilmente, nel 484 a.C. da una famiglia aristocratica di Alicarnasso (Asia minore), citt\u00e0 della Caria (colonizzata fin dall'XI secolo a.C. dai Dori), da madre greca, Dry\u00f2, e padre asiatico, Lyxes. Politicamente fu sempre avverso, assieme al cugino Paniassi, a Ligdami II, tiranno di Alicarnasso, che governava la citt\u00e0 grazie all'appoggio del Gran Re di Persia Dario I.\nPaniassi, anzi, accusato da Ligdami di aver preso parte a una congiura di aristocratici per eliminarlo, fu messo a morte, mentre Erodoto riusc\u00ec a fuggire a Samo, citt\u00e0 aderente alla Lega delio-attica di orientamento antipersiano (457 a.C. circa), dove ebbe la possibilit\u00e0 di perfezionare la sua conoscenza del dialetto ionico. Ritorn\u00f2 in patria intorno al 455 a.C. vedendo cos\u00ec la cacciata di Ligdami II, dopo la quale, nel 454 a.C., Alicarnasso entr\u00f2 nella lega ateniese, divenendo tributaria della citt\u00e0 attica.\nErodoto viaggi\u00f2 e visit\u00f2 gran parte del Mediterraneo, in particolar modo l'Egitto dove, affascinato da quella civilt\u00e0, rimase per quattro mesi. I viaggi gli avrebbero fornito materiali utili destinati alla stesura della sua opera (le \"Storie\").\nDal 447 a.C. soggiorn\u00f2 ad Atene, dove conobbe Pericle, il poeta tragico Sofocle, l'architetto Ippodamo di Mileto, i sofisti Eutidemo e Protagora. Nel 445 a.C. partecip\u00f2 alle Panatenee, durante le quali lesse pubblicamente i brani della sua opera, ricevendone in premio la notevole somma di 10 talenti.\nLo scrittore si stabil\u00ec, infine, nella colonia panellenica di Thurii (in Magna Grecia, nel luogo ove sorgeva l'antica Sibari), alla cui fondazione collabor\u00f2 intorno al 444 a.C. ottenendone la cittadinanza. La tradizione vuole che vi morisse negli anni successivi allo scoppio della Guerra del Peloponneso, alla quale accenna nella sua opera.\nIl mondo concettuale di Erodoto.\nPer capire bene la grande rivoluzione operata da Erodoto, considerato, come detto, \"padre della storiografia\", va premesso che il concetto di storia nell'antica Grecia era leggermente diverso da quello moderno, ossia una sequenza cronologica di avvenimenti descritta in modo obiettivo e con metodo scientifico, tanto che per molto tempo Tucidide fu considerato il pi\u00f9 vero e antico storiografo greco, per quanto riguarda la scientificit\u00e0 della narrazione.\nNell'antica Grecia, infatti, la storia era considerata anzitutto come \"magistra vitae\" e aveva quindi un fine pedagogico e solo secondariamente scientifico. Il fine della narrazione erodotea, come \u00e8 possibile desumere dalla dichiarazione proemiale, era quello di raccontare \u00abgesta degli eroi\u00bb, anche se poi tale premessa sar\u00e0 solo parzialmente mantenuta. L'ottica con la quale Erodoto considera gli avvenimenti, i valori della storia e le azioni umane \u00e8 analoga e paragonabile a quella dominante nel mondo dell'epos (epica), in cui gli uomini agiscono spinti dal desiderio di gloria nell'intento di lasciare un ricordo imperituro di s\u00e9. Sebbene la ricerca storiografica tenda alla razionalizzazione del presente nella ricerca di una dinamica cause-conseguenze, la composizione erodotea non pu\u00f2 fare a meno di ammettere l'esistenza di un'entit\u00e0 divina, terribile e sconvolgente cui, in ultima istanza, andavano ricondotti i rovesci del destino.\nL'opera era destinata a una lettura pubblica e questa fu certo una delle prime forme di trasmissione del testo; per questa ragione lo stile adottava espressioni formulari di carattere epico e procede secondo una dinamica circolare, sempre cercando di rimanere a suo modo impersonale e oggettivo nonostante attinga a piene mani dal materiale epico e dalla logografia (termine che indicava originariamente la \"scrittura in prosa\", i cui autori raccolsero in opere organicamente strutturate descrizioni di paesi stranieri, leggende locali eroiche, ecc.), Erodoto sar\u00e0 il primo a ricercare un filo logico nella successione degli eventi, che si traduce nel rapporto causa-effetto.\nLa storia non \u00e8 considerata da Erodoto come una semplice serie di avvenimenti che si susseguono nel tempo, ma come un insieme di fatti collegati fra loro da una complessa rete di rapporti logici, ben intelligibile. I principi chiave su cui si fonda la metodologia erodotea sono l'\u1f44\u03c8\u03b9\u03c2 (vista), la \u1f00\u03ba\u03bf\u03ae (ascolto) e la \u03b3\u03bd\u03ce\u03bc\u03b7 (criterio con il quale seleziona i dati raccolti da vista e ascolto nel caso in cui essi siano in contraddizione, o li divide fra quelli visti da lui e quelli che ha sentito raccontare).\nErodoto, quindi, dichiara espressamente l'uso di un metodo che rende i suoi racconti veridici, anche se accosta in maniera asistematica dati autentici a fatti palesemente favolistici, al fine di pilotare l'attenzione degli spettatori, quindi trovandosi ancora in una via di mezzo fra il logografo e lo storico, un narratore di \"storie\" pi\u00f9 che uno storico in senso moderno. Qualora gli si prospettino due versioni diverse e non abbia elementi per decidere, si basa su un criterio di logica e verosimiglianza; talvolta lascia al lettore la scelta o respinge una determinata notizia, ritenendola incredibile.\nErodoto introduce nel suo pensiero anche quella che noi oggi potremmo chiamare filosofia della storia. Secondo Erodoto, infatti, protagonista della storia \u00e8 la divinit\u00e0, che \u00e8 garante dell'ordine universale ed \u00e8 quindi una divinit\u00e0 conservatrice. Nell'attimo stesso in cui l'ordine viene compromesso la divinit\u00e0 interviene, in base a quel principio che l'autore definisce come \u03c6\u03b8\u03cc\u03bd\u03bf\u03c2 \u03b8\u03b5\u1ff6\u03bd (\"invidia degli d\u00e8i\"). Tale principio filosofico si basa su una concezione arcaica della divinit\u00e0: nell'antica Grecia, gli dei possedevano caratteristiche umane ed erano gelosi della propria gloria e del proprio potere. L'uomo che ottiene troppa fortuna, \u1f44\u03bb\u03b2\u03bf\u03c2 (\"olbos\", \"felicit\u00e0\" o \"fortuna\") compie un atto di \u1f55\u03b2\u03c1\u03b9\u03c2 (\"hybris\", \"tracotanza\") incorrendo nella \u03c6\u03b8\u03cc\u03bd\u03bf\u03c2 \u03b8\u03b5\u1ff6\u03bd (\"fthonos theon\", \"invidia degli dei\"), e di conseguenza deve ricevere una punizione da parte degli dei, che pu\u00f2 essere morte, sofferenza o perdita della \u03ba\u03bb\u03ad\u03bf\u03c2 (\"kleos\", \"gloria\").\nGli uomini devono quindi adeguarsi alla loro volont\u00e0, cercando di capirla con le divinazioni, gli oracoli e l'oneiromanzia (interpretazione dei sogni). Con questa convinzione Erodoto riproduce uno schema mentale di asservimento alla divinit\u00e0, tipico dell'et\u00e0 arcaica. Una visione della Storia mescolata, secondo la logica dei tempi dell'autore, alla religione, ma di cui Erodoto supera i tranelli grazie alla sua limpida onest\u00e0 e logica intellettuale.\nL'ambiente con cui viene a contatto lo storico \u00e8 l'Atene di Pericle, nella quale i valori tradizionali dell'aristocrazia naturale vengono contestati veementemente dai sofisti, intellettuali polemici che fondano la propria critica nella condanna dei \u03bd\u03bf\u03bc\u03bf\u03b9 (\"nomoi\", \"costumi\") convenzionali, ovvero artificiali e quindi non degni di rispetto, importanza e interesse. Si tratta quindi di elementi critici anche dell'impianto periegetico di Erodoto che analizza e studia proprio i \"nomoi\" delle popolazioni barbare, che, se da una parte venivano criticate da un altro dittico di sofisti, come Ippia, o Antifonte, legati al Diritto Naturale, proprio per la loro non corrispondenza alla \u03c6\u03c5\u03c3\u03b9\u03c2 (\"fysis\", \"natura\"), venivano anche osteggiati dagli esponenti del cosiddetto tradizionalismo etico, che vedevano nel \"nomos\" propriamente greco l'unica fonte di verit\u00e0, giustizia e sicurezza.\nErodoto risponde unendo e facendo propri alcuni aspetti contrari delle due visioni, riuscendo a sfuggire alle critiche e dando significato proprio alla sua ricerca. Egli, attraverso il relativismo di Protagora rifiuta di riconoscere come unica degna di attenzione la tradizione greca, affermando che a ogni uomo i propri costumi appariranno sempre i migliori, e contesta ai sofisti l'inutilit\u00e0 o la dannosit\u00e0 dei \"nomoi\" affermando che essi meritano attenzione e rispetto in quanto espressione per ciascun popolo della propria tradizione e cultura. La modernit\u00e0 di Erodoto \u00e8 chiara proprio in questo passaggio culturale e storiografico.\nLe Storie.\nL'opera storiografica di Erodoto, le \"Storie\" (), \u00e8 divisa in 9 libri, secondo una divisione operata dai grammatici alessandrini.\nNel proemio, dopo aver indicato il proprio nome e quello della citt\u00e0 natale, Erodoto presenta la sua opera, illustrandone lo scopo generale e il tema:\nErodoto presenta l'opera come \"\u1f31\u03c3\u03c4\u03bf\u03c1\u03af\u03b7\u03c2 \u1f00\u03c0\u03cc\u03b4\u03b5\u03be\u03b9\u03c2\", \"esposizione della ricerca\", che ha riguardato sia le imprese umane (\u03c4\u1f70 \u03b3\u03b5\u03bd\u03cc\u03bc\u03b5\u03bd\u03b1 \u1f10\u03be \u1f01\u03bd\u03b8\u03c1\u03ce\u03c0\u03c9\u03bd) che non devono essere dimenticate, sia le gesta grandi e meravigliose (\u1f14\u03c1\u03b3\u03b1 \u03bc\u03b5\u03b3\u03ac\u03bb\u03b1 \u03c4\u03b5 \u03ba\u03b1\u1f76 \u03b8\u03c9\u03c5\u03bc\u03b1\u03c3\u03c4\u03ac), compiute \"sia da Elleni sia da Barbari\".\nIn Persia il re Ciro il Grande intende conquistare tutti i possedimenti degli altri governatori tra i quali Candaule, Gige e Creso. Nel primo libro Erodoto narra di vari episodi fantastici come quello della moglie di Candaule scoperta nuda da Gige e un aneddoto pieno di coraggio e onore raccontato da Solone a Creso riguardo alla felicit\u00e0 umana. Sconfitto in una battaglia quest'ultimo da Ciro, egli diventa il sovrano assoluto della Persia e si trasferisce in Babilonia dove muore (529 a.C.).\nNel secondo libro vengono esposte tutte le qualit\u00e0 e le curiosit\u00e0 della terra d'Egitto, dove ora governa Cambise II. Facendo riferimenti ai suoi viaggi compiuti in giovinezza, Erodoto fornisce una dettagliata descrizione dei luoghi, dei paesaggi, delle usanze popolari e delle tradizioni dell'Egitto, sottolineando in particolare le funzioni del fiume Nilo.\nNei libri III e IV viene narrato come Cambise conquista con ripetuti assalti l'Egitto, terra dei faraoni, e di come Dario I gli succede alla sua morte. Egli immediatamente nota che la Grecia \u00e8 un punto strategico dove fondare nuove citt\u00e0 e insediamenti perch\u00e9 fornisce l'accesso dei commerci tra l'Oriente e l'Occidente mediante il Mar Mediterraneo. Immediatamente Dario comincia a conquistare le colonie greche ioniche dell'Asia Minore (odierna Turchia) e a dividerle in satrapie ponendo a capo di ciascuna un governatore.\nNel V libro delle citt\u00e0 ioniche guidate da Aristagora insorgono contro il dominio di Dario I e di seguito la ribellione viene sostenuta in Ellade dai politici Milziade e Aristide i quali formano un esercito oplita. La battaglia si svolge nel 490 a.C. a Maratona e l'esercito greco, di gran lunga inferiore di numero a quello nemico, riesce a sconfiggere Dario. La vittoria la si deve all'unione delle polis Sparta e Atene e al coraggio degli uomini ellenici.\nNon molti anni dopo il figlio di Dario Serse riprende il progetto espansionistico del padre e assalta alcune citt\u00e0 ioniche come Mileto (libro VII). Ora veramente l'intera Grecia \u00e8 minacciata e tutte le polis, dopo il sacrificio dello spartano Leonida alle Termopili, si uniscono politicamente e militarmente per fronteggiare il copioso esercito di Serse.\nNell'ottavo libro Erodoto narra delle battaglie condotte da Temistocle prima a Capo Artemisio nei pressi di Atene, ove i greci si ritirano strategicamente ma permettendo cos\u00ec ai persiani di radere al suolo la capitale, e di seguito la battaglia finale di Salamina svoltasi in una sorta di piccolo golfo. I persiani, recatisi nel piccolo spazio con tutte le navi, rimangono incagliati e quindi sorpresi dalle navi greche che le distruggono una dopo l'altra.\nLa guerra combattuta per la seconda volta contro i persiani dalla Grecia \u00e8 vinta nuovamente (IX libro). Nell'ultima parte dell'opera Erodoto dirige un'invocazione a Calliope, dea dei poeti, e di seguito narra la battaglia tra la Grecia e l'usurpatore Mardonio.\nLe premesse sostanziali su cui si fonda il dibattito su quest'opera riguardano le discrasie prospettiche e la frammentariet\u00e0 della visione che coinvolgono l'intera opera erodotea.\nUna prima ipotesi sistemerebbe l'opera mettendo prima le guerre persiane e poi i (discorsi) introduttivi.\nJacoby, nel 1913, ipotizz\u00f2 che in origine l'opera fosse stata composta in chiave acroamatica (destinata cio\u00e8 alla pubblica lettura, in discorsi separati) e che poi Erodoto, venuto a contatto con l'ideologia periclea, abbia fuso assieme tutti i vari discorsi. Secondo Jacoby, Erodoto aveva scritto prima i logoi sui persiani e la loro espansione e in seguito il racconto pi\u00f9 lineare della guerra greco-persiana. De Sanctis nel 1926 teorizz\u00f2 invece che Erodoto avesse raccontato la storia dal punto di vista dei Persiani e che, di conseguenza, abbia presentato i vari popoli da essi incontrati. Secondo queste due teorie quindi, l'opera non \u00e8 il risultato di un progetto preciso, ma del caso.\nInfine, l'ipotesi unitaria, formulata nel 1933 da Schadewaldt, afferma che Erodoto raccont\u00f2 la storia delle colonie greche secondo un'ottica universalistica, rappresentando lo scontro fra Oriente e Occidente. I sostenitori di tale ipotesi mettono in luce l'episodio iniziale dell'opera, l'assoggettamento delle colonie greche da parte di Creso (560 a.C.), e l'episodio finale, la liberazione di Sesto, ultima citt\u00e0 greca in mano ai Persiani.\nMolte discussioni sono nate proprio dal fatto che l'opera erodotea si concluda con un evento minore, come \u00e8 la presa di Sesto, avvenuta nel 478 a.C.; a questo si aggiungono alcune promesse dell'autore, disattese (come un \u03bb\u03cc\u03b3\u03bf\u03c2 assiro o la narrazione della morte di Efialte), e imperfezioni e incongruenze.\nSecondo alcuni critici, l'opera \u00e8 stata interrotta da circostanze esterne, mentre il lavoro era in corso, come la Guerra del Peloponneso di Tucidide: Wilamowitz e Jacoby, ipotizzarono che Erodoto avesse voluto giungere fino al momento della costituzione della lega delio-attica (477 a.C.).\nI sostenitori della completezza dell'opera analizzano soprattutto l'ultimo libro; Luciano Canfora sostiene che il colloquio tra Artembare e Ciro, che si conclude con la frase \"prepararsi a non essere pi\u00f9 dominatori ma dominati\", appare \"palesemente conclusivo\", adatto al tema della \"Storia persiana\".\nLe promesse non rispettate dall'autore sono \nInoltre bisogna ricordare che l'opera era destinata a un uso orale-aurale, per cui non vi era la necessaria presenza di un finale.\nLa fortuna.\nLe citazioni di Erodoto in opere successive sono numerosissime, sia per quel che riguarda i contenuti, sia per quel che riguarda il suo stile. Dionigi di Alicarnasso fu un grande estimatore del suo stile, mentre Plutarco scrisse un intero trattato contro di lui, il \"De Herodoti Malignitate\"\nLa tradizione papiracea di Erodoto ne documenta l'ampia fortuna lungo tutta l'antichit\u00e0, ma soprattutto per quel che riguarda episodi e narrazioni famose, con 45 papiri che contengono frammenti del testo delle \"Storie\" e 10 papiri che attestano il nome dello storico in altre opere o documenti, come in un famoso frammento papiraceo afferente a un commento di Aristarco a Erodoto.\nLe stesse storie sono attestate nel Medioevo in opere compilative, tra le quali anche opere tarde di Giovanni Boccaccio (\"De casibus virorum illustrium \"e \"De mulieribus claris\").\nLa fortuna di Erodoto \u00e8 amplissima nel Rinascimento, momento nel quale cominciano anche a comparire le prime traduzioni, quali quella dei primi capitoli di Guarino Veronese (prima del 1446), la traduzione di Mattia Palmerio (prima edizione a stampa nel 1474, ma scritta forse prima di quella del Valla), la traduzione latina di Lorenzo Valla (dopo il 1457), la prima traduzione volgare, di Matteo Maria Boiardo (la prima di 5 edizioni a stampa \u00e8 del 1533) e l'edizione, la traduzione e le due apologie di Henri Estienne. Alla fine del XV secolo risale anche la prima edizione a stampa di Erodoto (1502), della quale \u00e8 conservato anche il codice di riferimento utilizzato per la sua produzione, il Norimbergensis V, 10.\nLe moderne edizioni critiche cominciano a comparire nel XVII secolo: anzi, l'attuale suddivisione in capitoli risale proprio a questo periodo."}
{"id": "10308", "revid": "580", "url": "https://it.wikipedia.org/wiki?curid=10308", "title": "Centauro (costellazione)", "text": "Il Centauro (in latino Centaurus, abbreviato in Cen) \u00e8 una delle 88 costellazioni moderne; faceva gi\u00e0 parte dell'elenco di 48 costellazioni redatto da Tolomeo. Si tratta di una delle costellazioni pi\u00f9 brillanti ed estese del cielo ed \u00e8 visibile per intero dall'emisfero sud o alle basse latitudini settentrionali.\nIn tempi storici questa costellazione era interamente osservabile anche dalle latitudini temperate medie, al punto che era perfettamente nota sia ai Greci che ai Romani; a causa della precessione degli equinozi, questa parte di cielo ha assunto declinazioni sempre pi\u00f9 meridionali, tanto che oggi dalle regioni in cui era una volta visibile pu\u00f2 essere osservata soltanto parzialmente.\nIl Centauro contiene alcuni oggetti da primato: il sistema stellare pi\u00f9 vicino al Sole (, che per altro appare anche come la terza stella pi\u00f9 luminosa del cielo), l'ammasso globulare pi\u00f9 luminoso della volta celeste () e la galassia attiva pi\u00f9 vicina alla nostra (Centaurus A).\nCaratteristiche.\nIl Centauro \u00e8 un'importante costellazione australe, di notevole estensione e particolarmente luminosa e ricca, grazie alla presenza di alcune fra le stelle pi\u00f9 luminose dell'Associazione Scorpius-Centaurus, l'associazione OB pi\u00f9 vicina al Sole; si tratta di un'associazione stellare composta da stelle blu luminose con un'origine comune e che si muovono assieme nello spazio. La parte settentrionale della costellazione contiene il gruppo di stelle pi\u00f9 vecchio dell'associazione, che \u00e8 formato da tutte le stelle azzurre visibili con facilit\u00e0 a occhio nudo al confine con il Lupo; la parte sudoccidentale ospita invece uno dei gruppi pi\u00f9 giovani.\nIl numero delle stelle del Centauro visibili a occhio nudo in condizioni di cielo buio \u00e8 davvero molto elevato, arrivando a quasi duecento. La nomenclatura delle sue stelle principali col sistema delle lettere di Bayer \u00e8 una delle pi\u00f9 complete fra tutte le costellazioni: le lettere greche si esauriscono infatti con le stelle fino alla magnitudine 4, procedendo quindi con le lettere latine minuscole e infine con quelle maiuscole; da notare per altro che alcune lettere sono anche ripetute, come nel caso della triade C1-C2-C3\u00a0Centauri.\nLa costellazione si estende in declinazione per 35\u00b0, anche se \u00e8 nella parte meridionale che si concentrano le stelle e i suoi oggetti pi\u00f9 luminosi, grazie alla presenza di un tratto della Via Lattea piuttosto ricco; se \u00e8 vero che la zona settentrionale risulta visibile anche dalle latitudini temperate boreali, le stelle che costituiscono le zampe del Centauro possono essere osservate solo in prossimit\u00e0 del Tropico del Cancro, con una visibilit\u00e0 che migliora procedendo verso sud.\nIl Centauro contiene anche la stella pi\u00f9 vicina al Sole, , distante 4,3 anni luce, nota anche come Rigil Kentaurus, dall'arabo \u00abpiede del centauro\u00bb; a occhio nudo appare come la terza stella del cielo per grandezza, ma con un piccolo telescopio si nota che \u00e8 una stella doppia, formata da due stelle gialle come il Sole. Una terza stella, molto meno brillante, viene chiamata Proxima Centauri (\"La pi\u00f9 vicina del Centauro\") perch\u00e9 leggermente pi\u00f9 vicina a noi delle altre due. La stella si chiama Hadar, che in arabo vuol dire \u00abuna di due stelle che stanno in coppia\u00bb; \u03b1 e segnano le zampe anteriori del Centauro e fanno da indicatori della piccola ma luminosa Croce del Sud, che si trova sotto i suoi quarti posteriori. Il Centauro contiene anche l'ammasso globulare di stelle pi\u00f9 grande e pi\u00f9 brillante visibile dalla Terra, Omega Centauri.\nStelle principali.\nMolte di queste stelle appartengono all'Associazione Scorpius-Centaurus e sono quasi tutte stelle azzurre di sequenza principale.\nTra le altre stelle, \u00e8 da notare , una nana rossa, che \u00e8 la stella pi\u00f9 vicina alla Terra dopo il Sole. Un'altra stella interessante \u00e8 BPM 37093, una nana bianca nel cui nucleo collassato \u00e8 contenuto un diamante di 1\u00d71034 carati, di 4000\u00a0km di diametro.\nV766 Centauri (HR 5171), distante 12.000 anni luce circa dal sistema solare, \u00e8 la stella ipergigante gialla pi\u00f9 grande conosciuta: il suo diametro \u00e8 1000-1500 volte quello del Sole ed \u00e8 circa un milione di volte pi\u00f9 brillante. Attorno ad essa orbita un'altra stella, pi\u00f9 piccola ma pi\u00f9 calda.\nStelle doppie.\nGrazie alle sue estese dimensioni e ai suoi ricchi campi stellari, nel Centauro abbondano le stelle doppie di facile osservazione.\nMolte delle stelle della costellazione sono disposte in coppie risolvibili anche senza strumenti, o al pi\u00f9 con un piccolo binocolo; una di queste \u00e8 la , che conta tre stelle ben visibili ad occhio nudo molto vicine fra loro, la pi\u00f9 brillante delle quali \u00e8 la vera .\nUn altro gruppo facilmente risolvibile \u00e8 quello di , una stella di colore blu che con un piccolo binocolo si risolve in tre stelle fra la seconda e la sesta magnitudine, che contribuiscono a rendere la stella apparentemente molto luminosa.\nAltre coppie visibili ad occhio nudo sono quelle formate dalle stelle e , entrambe di terza magnitudine, c1 e c2 Centauri, sul bordo nordorientale ed entrambe di quarta magnitudine, e il trio composto da C1, C2 e C3 Centauri, tutte di quinta grandezza e poste a ovest, verso il confine con le Vele.\nStelle variabili.\nIl Centauro contiene diverse decine di stelle variabili con una magnitudine massima pi\u00f9 brillante della 8,0, mentre tutte quelle note nella costellazione sono oltre un migliaio.\nLe pi\u00f9 appariscenti sono tutte variabili irregolari e sono ben visibili anche ad occhio nudo senza difficolt\u00e0; una delle pi\u00f9 luminose \u00e8 la , che mostra delle oscillazioni attorno alla mezza magnitudine, dunque percepibili con facilit\u00e0 nel corso del tempo prendendo come riferimento la luminosit\u00e0 delle stelle vicine. Altre stelle molto brillanti appartenenti alla categoria delle stelle Be sono la e la , le quali mostrano per\u00f2 un'escursione di luminosit\u00e0 molto contenuta. Meno brillante ma pi\u00f9 facile da osservare \u00e8 la V767 Centauri, che presenta delle escursioni fra la quinta e la sesta magnitudine.\nFra le semiregolari, la pi\u00f9 facile per escursione di luminosit\u00e0 \u00e8 la T Centauri, che in circa tre mesi oscilla fra le magnitudini 5,5 e 9,0; in fase di massima \u00e8 visibile anche ad occhio nudo, mentre al minimo \u00e8 al limite della visibilit\u00e0 con un binocolo di media potenza come un 10x50. Anche la V744 Centauri mostra delle variazioni notevoli, ma contenute fra la quinta e la sesta grandezza.\nLe Mireidi sono tutte relativamente poco luminose, anche in fase di massima; la pi\u00f9 brillante infatti, la R Centauri, quando \u00e8 al massimo \u00e8 di magnitudine 5,3. Le altre Mireidi raggiungono al massimo la magnitudine 7,0.\nLe variabili a eclisse sono molto numerose e alcune si possono osservare con facilit\u00e0. Fra queste la pi\u00f9 facile \u00e8 la V716 Centauri, che in appena 1,5 giorni oscilla fra la quinta e la sesta grandezza; sotto un cielo nitido le sue variazioni sono percepibili anche ad occhio nudo, in quanto nella fase di eclisse principale la stella non \u00e8 pi\u00f9 visibile ad occhio nudo. La RR Centauri \u00e8 facile da osservare a causa delle sue escursioni, ma la sua ridotta visibilit\u00e0 comporta che essa sia osservabile solo con un binocolo. Le altre variabili a eclisse mostrano in genere delle ridotte variazioni.\nOggetti del profondo cielo.\nLa parte pi\u00f9 meridionale del Centauro giace sulla Via Lattea australe, ed \u00e8 perci\u00f2 ricca di oggetti galattici come ammassi e nebulose. La parte settentrionale ne \u00e8 invece lontana e vi si possono osservare numerose galassie, in particolare quelle dell'ammasso \"Hydra-Centaurus\", posto a fianco di quello della Vergine, ma pi\u00f9 lontano.\nTra gli ammassi aperti spicca NGC 3766, un ammasso posto ad ovest della Croce del Sud, in un campo molto ricco di stelle di fondo; dalla parte opposta alla Croce, nei pressi di Hadar, si trova il piccolo ma brillante NGC 5281 e il pi\u00f9 esteso NGC 5316, entrambi molto compatti. Pi\u00f9 a nord e presso il confine col Lupo si osserva NGC 5460, formato da due gruppi di stelle di ottava e nona magnitudine.\nTra gli ammassi globulari spicca indubbiamente , il pi\u00f9 luminoso del cielo terrestre. Come si capisce dal suo nome, \u00e8 talmente luminoso da essere stato scambiato per una stella per molto tempo. L'ammasso non appare brillante solo per la sua vicinanza, ma anche per le sue dimensioni reali: \u00e8 uno dei pi\u00f9 grandi conosciuti, con circa un milione di masse solari. Un altro ammasso globulare \u00e8 NGC 5286, molto meno appariscente e oscurato da una stella vicina.\nLa Nebulosa Boomerang \u00e8 una nebulosa planetaria conosciuta perch\u00e9 \u00e8 il luogo con la temperatura pi\u00f9 bassa conosciuta in natura (1 K). La \"Planetaria Blu\" (NGC 3918), presso il confine con la Croce del Sud, \u00e8 una nebulosa planetaria visibile gi\u00e0 in un piccolo telescopio come un piccolo dischetto blu tondeggiante.\nTra le nebulose diffuse spicca IC 2944, un gruppo di stelle apparentemente dominato da , con una grande nebulosa di fondo, conosciuta perch\u00e9 contiene al suo interno globuli di Bok, noti in questa nube col nome di globuli di Thackeray; in realt\u00e0 la nebulosa si trova molto pi\u00f9 distante da e non \u00e8 quindi fisicamente legata ad essa. Dalla parte opposta rispetto alla Nebulosa Sacco di Carbone, visibile a sudest della Croce del Sud, si estende la grande nebulosa Ced 122, un oggetto poco noto e osservato ma che pu\u00f2 essere individuato parzialmente anche attraverso un semplice binocolo.\nTra gli oggetti esterni alla Via Lattea spicca sicuramente \"Centaurus A\" (NGC 5128), una galassia peculiare. Con un piccolo telescopio appare come una normale galassia ellittica, ma ad ingrandimenti superiori e con esposizioni fotografiche a lunga posa mostra una fascia equatoriale di polveri oscure, attribuibili alla fagocitazione di una piccola galassia satellite. \u00c8 una potente sorgente di onde radio. NGC 4945 \u00e8 una galassia spirale vista quasi di taglio, anch'essa molto appariscente.\nSistemi planetari.\nI sistemi planetari scoperti nella costellazione del Centauro contengono tutti un solo pianeta confermato. HD 114729 \u00e8 la stella pi\u00f9 luminosa fra quelle note nel Centauro per avere un sistema di pianeti; si tratta di una nana gialla che possiede un gigante gassoso la cui massa \u00e8 molto simile a quella di Giove, posto su un'orbita a 2,11 UA dalla sua stella madre. HD 117618 possiede un pianeta con una massa pari a un quinto quella di Giove, orbitante su un'orbita molto eccentrica ed estremamente ravvicinata.\nStoria.\nLa costellazione del Centauro \u00e8 stata menzionata da Eudosso (IV secolo a.C.) e Arato di Soli (III secolo a.C.). Tolomeo vi catalog\u00f2 trentasette stelle.\nCon alcune stelle della costellazione del Centauro e del vicino Lupo, i neozelandesi hanno creato recentemente un \"nuovo\" asterismo, il Kiwi. Anche se la proposta va ovviamente presa per scherzo, il gruppo di stelle somiglia veramente all'uccello nazionale della Nuova Zelanda.\nMitologia.\nI centauri erano bestie mitiche, met\u00e0 uomini e met\u00e0 cavalli. Erano esseri selvaggi e zotici, soprattutto se avevano bevuto. Ma un centauro, Chirone, spiccava tra tutti, in quanto saggio e colto, ed \u00e8 lui quello rappresentato dalla costellazione del Centauro.\nChirone era nato da genitori diversi di quelli degli altri centauri, e ci\u00f2 spiega la sua differenza di carattere. Suo padre era Crono, re dei Titani, che un giorno rap\u00ec e sedusse la ninfa marina Fillira. Colto sul fatto dalla moglie Rea, Crono si tramut\u00f2 in cavallo e fugg\u00ec al galoppo, lasciando Fillira incinta di un figlio ibrido.\nChirone crebbe e divent\u00f2 un esperto di caccia, medicina e musica; la sua grotta sul monte Pelio divenne una vera e propria accademia per giovani principi alla ricerca di una buona istruzione. Gli d\u00e8i e gli eroi dell'antica Grecia avevano tanta fiducia in lui da nominarlo padre adottivo di Giasone e di Achille; forse il suo allievo pi\u00f9 famoso fu Asclepio, figlio di Apollo, che divenne il pi\u00f9 grande di tutti i guaritori ed \u00e8 commemorato nella costellazione di Ofiuco.\nNonostante in vita avesse fatto tanto bene, Chirone sub\u00ec una morte tragica. A causargliela fu una visita fatta da Eracle al centauro Folo che lo trattenne a cena e gli offr\u00ec del vino preso dalla giara comune di tutti i centauri. Quando questi si accorsero che si stavano bevendo il loro vino, irruppero furiosi nella grotta, armati di sassi e alberi. Eracle li ricacci\u00f2 indietro con una raffica di frecce. Alcuni centauri si ripararono da Chirone che non aveva partecipato all'attacco, e una delle frecce di Eracle lo colp\u00ec accidentalmente a un ginocchio. Eracle, che aveva a cuore la sorte del centauro buono, la estrasse prontamente, profondendosi in scuse, pur sapendo bene che la sorte di Chirone era ormai segnata. Neanche la medicina pi\u00f9 potente poteva, infatti, contrastare il veleno del sangue dell'Idra in cui Eracle aveva immerso le sue frecce.\nIn preda agli spasimi ma incapace di morire, poich\u00e9 era il figlio immortale di Crono, Chirone si ritir\u00f2 nella sua grotta. Piuttosto che farlo soffrire in eterno, Zeus accett\u00f2 che la sua immortalit\u00e0 fosse trasferita a Prometeo. Finalmente liberato, Chirone mor\u00ec e fu posto fra le stelle. Un'altra versione della storia dice pi\u00f9 semplicemente che Eracle and\u00f2 a far visita a Chirone e che mentre i due esaminavano le sue frecce una di queste accidentalmente cadde sul piede del centauro. In cielo il centauro \u00e8 rappresentato sul punto di sacrificare un animale (la costellazione del Lupo) sull'altare (quella dell'Altare). Eratostene dice che questo fatto \u00e8 un segno della sua virt\u00f9."}
{"id": "10309", "revid": "122922156", "url": "https://it.wikipedia.org/wiki?curid=10309", "title": "Acquerello", "text": "L'acquerello o acquarello \u00e8 una tecnica pittorica che prevede l'uso di pigmenti finemente macinati e mescolati con un legante, diluiti in acqua. L'acquarello \u00e8 una tecnica popolare per la sua rapidit\u00e0 e per la facile trasportabilit\u00e0 dei materiali, che lo hanno reso la tecnica per eccellenza di chi dipinge viaggiando e all'aria aperta. Affine all'acquerello \u00e8 la tecnica gouache o guazzo.\nComposizione.\nL'acquerello \u00e8 composto sostanzialmente da uno o pi\u00f9 pigmenti combinati o in sospensione in una sostanza legante, in genere gomma arabica o gomma di Kordofan, un tipo di gomma arabica naturale considerato pregiato, prodotto nella regione del Kordofan, in Sudan.\nFormato.\nGli acquerelli sono disponibili in commercio in diversi formati:\nEsistono inoltre tavolozze pronte contenenti pastiglie di acquerello secco, da inumidire con il pennello.\nSupporto.\nIl supporto pi\u00f9 usato per questa tecnica \u00e8 la carta, che viene usata preferibilmente ad alta percentuale di cotone puro, in quanto la fibra lunga di questo vegetale non si modifica a contatto con l'acqua\nLa stesura dell'acquerello pu\u00f2 avvenire secondo una di queste tecniche:\nL'esecuzione \u00e8 di per s\u00e9 tecnica assai raffinata, dal momento che errori di esecuzione (quasi sempre dovuti alla scarsa manualit\u00e0), difficilmente, e diversamente dalle altre tecniche pittoriche, possono essere corretti mediante la semplice sovrapposizione di altro colore. Infatti il colore \u00e8 trasparente e non nasconde la stesura sottostante.\nUtilizzi.\nCaratteristica di un buon acquerello \u00e8 l'estrema \"leggerezza\" rappresentativa e la sua immediatezza espressiva, che per l'appunto, dal Rinascimento in poi, divenne strumento essenziale per gli studi preparatori dei grandi maestri e delle grandi opere; fu una tecnica utilizzata anche dagli agrimensori per la redazione dei cabrei.\nInoltre l'acquerello viene usato dal 1500 per eseguire studi sulla natura e per i paesaggi (Albrecht D\u00fcrer), studi di animali (Pisanello), studi di guerrieri (Pinturicchio), scene sacre o profane (Rubens, Salvator Rosa), riproduzioni botaniche e scientifiche dato che il mezzo ne consente l'utilizzo all'aria aperta.\nAncora fino al XV secolo, l'utilizzo dell'acquerello \u00e8 circoscritto a opere di alta qualit\u00e0 e di piccole dimensioni, al punto da rappresentare solo preludi di opere maggiori. Quindi la storia dell'acquerello fino al XVI secolo \u00e8 soprattutto legata alla storia del disegno piuttosto che alla pittura.\nSolamente nel Seicento nei Paesi Bassi e nel XVIII secolo, grazie all'avvicinamento, dapprima, di grandi pittori francesi ed inglesi a questa tecnica e nella seconda met\u00e0 del secolo alla sua diffusione in tutta l'Europa e negli Stati Uniti, l'acquerello diviene la tecnica preferita da molti pittori.\nDiffusione.\nTra gli artisti inglesi, i caposcuola sono stati William Taverner (1703-1772), legato al classicismo poussiniano, Paul Sandby (1725-1809), con il suo stile intimo ed arcadico, John Robert Cozens (1752-1797), attratto dai paesaggi italiani, William Turner (1775-1851), innovatore nel gusto, nelle luci accecanti e irreali; nello stesso periodo, in Francia, l'acquerello riscuote molto successo presso i vignettisti come Jean-Gabriel Moreau (1741-1814) e ben presto dilaga la moda di recarsi a Roma, centro dell'arte e della cultura. Charles-Joseph Natoire (1710-1777) e Hubert Robert (1733-1808) vengono attratti dai monumenti classici, mentre Jean-Louis Desprez (1743-1804), dipinge i monumenti pompeiani.\nTra i seguaci di questa tecnica si sono distinti anche C\u00e9zanne, Gauguin, Manet, Degas tra i francofoni e Paul Klee ed Eduard Hildebrandt fra i germanici.\nNegli Stati Uniti, intorno al XIX secolo, sono nate in varie localit\u00e0 societ\u00e0 di acquerellisti, nell'intento di organizzare mostre, grazie alle quali si misero in luce George Hart (1868-1933), con i suoi soggetti messicani, e Lyonel Feininger (1871-1956), con i suoi soggetti marinari.\nIn Italia, nonostante il lungo soggiorno di pittori stranieri, la tecnica prende campo dalla met\u00e0 dell'Ottocento, soprattutto a Milano e a Napoli. Giuseppe De Nittis (1846-1884), con il suo stile effervescente ed elegante, Sebastiano De Albertis (1828-1897), con i temi bellici e ippici sono stati tra i migliori esponenti della corrente."}
{"id": "10312", "revid": "183483", "url": "https://it.wikipedia.org/wiki?curid=10312", "title": "Cefeo (costellazione)", "text": "C\u00e8feo (o \"Cef\u00e8o\"; in latino Cepheus) \u00e8 una costellazione settentrionale raffigurante C\u00e8feo, leggendario re dell'Etiopia (per la Mitologia Greca, l'Etiopia non era l'attuale Repubblica del Corno d'Africa, ma comprendeva i territopri della Palestina e della fascia attorno al Mar Rosso), marito di Cassiopea e padre di Andromeda. \u00c8 una delle 88 costellazioni moderne, ed era anche una delle 48 costellazioni elencate da Tolomeo.\nLa costellazione giace sulla Via Lattea e contiene alcuni oggetti famosi presso la comunit\u00e0 astronomica, come la stella variabile , prototipo della classe delle variabili Cefeidi classiche, e , la celebre \"Stella Granata\", una delle stelle pi\u00f9 grandi conosciute.\nCaratteristiche.\nCefeo \u00e8 una costellazione di dimensioni medio-grandi, estesa fra il Cigno e la stella polare; pu\u00f2 essere individuata con facilit\u00e0, dall'emisfero boreale, partendo dalla \"W\" della vicina Cassiopea: individuate le stelle \u03b1 e \u03b2 Cas (le prime due dell'asterismo), basta prolungare la linea congiungente le due stelle per circa 5 volte dalla parte di \u03b2, fino a trovare una stella bianca di seconda magnitudine, Alderamin; il resto della costellazione si estende in particolare verso nordest, dove si trovano alcune stelle di terza e quarta magnitudine che disegnano una figura simile a una gigantesca \"matita\" col vertice verso NNE.\nLa costellazione \u00e8 attraversata dalla Via Lattea nelle sue regioni centro-meridionali ed \u00e8 pertanto ricca di ammassi stellari e nebulosit\u00e0; anche attraverso un semplice binocolo sono ben evidenti ricchi campi stellari, in particolare presso il confine col Cigno. La parte settentrionale invece si allontana dal piano galattico e risulta quindi pi\u00f9 povero: mancando stelle e oggetti di rilievo questa zona appare molto pi\u00f9 scura.\nCefeo \u00e8, dopo la costellazione dell'Orsa Minore, la pi\u00f9 settentrionale della volta celeste, in quanto la sua punta pi\u00f9 a nord dista 85' d'arco dal Polo Nord celeste (J2000); tra circa 200 anni la precessione degli equinozi far\u00e0 s\u00ec che questo ricada entro i confini di Cefeo, che sar\u00e0 quindi di fatto la costellazione pi\u00f9 settentrionale.\nIl periodo migliore per la sua osservazione nel cielo serale \u00e8 quello estivo e autunnale, dall'emisfero nord, anche se, essendo una costellazione circumpolare fino a tutta la fascia temperata, \u00e8 possibile osservarla in tutte le notti dell'anno. Dall'emisfero australe osservarla \u00e8 invece difficoltoso e si mostra solo nelle regioni tropicali; a sud del Tropico del Capricorno non \u00e8 mai osservabile.\nStelle principali.\nLa stella (\"Erakis\"), di quarta magnitudine, \u00e8 nota anche come \"La Stella Granata\" per il suo colore rosso scuro ed \u00e8 una delle stelle pi\u00f9 grandi conosciute, la pi\u00f9 grande in assoluto tra quelle visibili ad occhio nudo, la qual cosa \u00e8 comunque possibile con difficolt\u00e0.\nStelle doppie.\nCefeo contiene alcune stelle doppie risolvibili con facilit\u00e0 anche con piccoli strumenti.\nStelle variabili.\nCefeo contiene un gran numero di stelle variabili brillanti, di cui alcune sono pure fra le pi\u00f9 conosciute e studiate del cielo; in particolare, tre di esse sono dei prototipi di altrettante classi di variabili.\nLa (\"Al Radif\") \u00e8 famosa per essere il prototipo di un'importantissima classe di variabili note come variabili cefeidi; queste stelle possiedono una relazione tra la variazione di luminosit\u00e0, la magnitudine assoluta e il tempo di pulsazione, il che le rende perfette rivelatrici della distanza di galassie lontane in cui queste stelle possono essere osservate.\nUn'altra stella prototipo \u00e8 la , una variabile pulsante che subisce delle contrazioni; si tratterebbe di stelle mature che stanno lasciando la fase di sequenza principale per addentrarsi nella fase di gigante. Le sue oscillazioni sono comprese entro un decimo di magnitudine.\n \u00e8 un'altra stella particolare, utilizzata come prototipo di una classe di variabili a eclisse dal periodo molto lungo, dell'ordine di decine di anni; le sue variazioni sarebbero percepibili anche ad occhio nudo, se non fosse per il lungo periodo che la caratterizza.\nUna stella di pi\u00f9 facile osservazione \u00e8 la variabile semiregolare , nota anche come \"Stella Granata di Herschel\" a causa del suo colore rosso cupo; le sue oscillazioni durano due anni, in cui varia fra la terza e la quinta magnitudine.\nFra le Mireidi la pi\u00f9 notevole \u00e8 la , che quando \u00e8 al massimo della luminosit\u00e0 \u00e8 visibile anche ad occhio nudo; in poco meno di un anno scende fino all'undicesima grandezza, per poi risalire.\nOggetti del profondo cielo.\nLa costellazione di Cefeo giace sulla Via Lattea boreale, a nord del Cigno; la sua parte meridionale possiede dunque un gran numero di oggetti appartenenti alla Via Lattea; nonostante ci\u00f2, nessuno di essi \u00e8 riportato nel Catalogo di Messier.\nTra gli ammassi aperti, in generale relativamente poco appariscenti, va citato innanzitutto IC 1396, un gruppo di stelle circondato da una vasta nebulosa diffusa, visibile 1 grado a sud della famosa stella , la \"Stella granata di Herschel\". Un altro ammasso aperto notevole, anche se poco popolato, \u00e8 NGC 7160, visibile alcuni gradi a nord del precedente; \u00e8 formato da giovani stelle blu ed \u00e8 legato all'associazione Cepheus OB2. Al di fuori della scia della Via Lattea, a breve distanza dalla Stella Polare, si osserva NGC 188, un ammasso aperto poco noto ma piuttosto appariscente e risolvibile con un telescopio amatoriale di almeno 200mm di apertura; la sua caratteristica principale \u00e8 di essere uno dei pi\u00f9 antichi ammassi aperti conosciuti, con un'et\u00e0 di 5 miliardi di anni. Sull'estremit\u00e0 sudorientale infine \u00e8 presente NGC 6939, uno dei pi\u00f9 brillanti della costellazione e risolvibile anche con piccoli strumenti.\nTra le nebulose planetarie, la pi\u00f9 notevole \u00e8 NGC 40, 5 gradi a SSE della stella Alrai; la sua stella centrale, insolitamente luminosa, sta spazzando via i gas della nebulosa che ha creato col suo forte vento stellare.\nIn Cefeo si trova una delle nubi molecolari giganti del nostro Braccio di Orione, il Complesso nebuloso molecolare di Cefeo; si tratta di una vasta regione di formazione stellare e di associazioni OB, in cui si trova anche la nube IC 1396. Oltre a questo, nella parte pi\u00f9 orientale della costellazione, \u00e8 da notare Sh2-155, un vasto complesso di nebulose ad emissione intervallato da nebulose oscure.\nLe galassie in Cefeo non sono facilmente osservabili, poich\u00e9 la gran parte di esse sono completamente oscurate dalle nubi oscure del complesso; fra quelle visibili, la pi\u00f9 cospicua \u00e8 NGC 6946, una grande galassia spirale visibile a sud, sul confine con il Cigno; entro i suoi bracci sono state osservate nell'ultimo secolo ben 8 supernovae, l'ultima delle quali nel 2004.\nSistemi extrasolari.\nLa stella di Cefeo nota per avere un sistema planetario \u00e8 Alrai, la ; attorno ad essa orbita un pianeta la cui massa \u00e8 almeno 1,6 volte maggiore di quella di Giove. La sua presenza \u00e8 stata sospettata fin dal 1988, sebbene sia stato confermato solo nel 2002.\nMitologia.\nCefeo era il re d'Etiopia, una terra che all'epoca antica indicava il territorio compreso tra la Palestina ed il Mar Rosso; era il marito della vanitosa regina Cassiopea e il padre di Andromeda; i due personaggi figurano in cielo a formare le uniche due costellazioni celesti dedicate a un marito e a una moglie.\nSecondo la mitologia, egli non ebbe figli maschi, e dopo la sua morte il titolo di re pass\u00f2 al nipote Perse, figlio di Andromeda e di Perseo, che la salv\u00f2 dalle grinfie di un mostro marino (ricordato dalla costellazione della Balena) al quale era stata sacrificata come pegno per placare l'ira delle Nereidi, offese dalla vanit\u00e0 di Cassiopea."}
{"id": "10315", "revid": "34971", "url": "https://it.wikipedia.org/wiki?curid=10315", "title": "TECO", "text": "TECO, originariamente un acronimo per Tape Editor and COrrector (editor di nastri e correttore), poi successivamente inteso come Text Editor and COrrector (editor di testo e correttore), era un editor di testo sviluppato al MIT e modificato ivi praticamente da chiunque. Con tutti i dialetti inclusi, TECO era stato l'editor pi\u00f9 utilizzato prima di Emacs di cui pu\u00f2 essere considerato l'antenato.\nTECO, notevole per la sua complicata e impronunciabile sintassi, pu\u00f2 essere considerato un linguaggio di programmazione interpretato, mirato alla manipolazione del testo. Praticamente ogni carattere \u00e8 un comando (una sequenza di uno o due caratteri rimpiazza le usuali parole chiave di linguaggi pi\u00f9 verbosi) e quindi ogni stringa di caratteri \u00e8 un programma TECO, anche se non necessariamente un programma utile.\nL'Emacs originale di Richard Stallman fu implementato in TECO. Versioni successive di Emacs, prima Multics Emacs e poi GNU Emacs, furono invece implementate in Lisp.\nTECO fu sviluppato inizialmente al MIT per essere usato sui due elaboratori PDP-1, appartenenti a dipartimenti differenti, entrambi situati nell'edificio 26. In queste macchine, il normale processo di sviluppo prevedeva l'uso di una Friden Flexowriter per preparare il codice sorgente senza l'uso dell'elaboratore su una striscia continua di nastro di carta perforato. I programmatori dei grandi elaboratori IBM perforavano da soli il loro codice sorgente sulle schede, usando delle perforatrici che stampavano caratteri a matrice di punti leggibili anche da un uomo lungo la cima di ogni scheda allo stesso tempo in cui punzonavano ogni carattere leggibile dalla macchina. Quindi i programmatori IBM potevano leggere, inserire, cancellare e muovere linee di codice manipolando fisicamente le schede usate. I nastri perforati non offrivano tutte queste possibilit\u00e0, la necessit\u00e0 fu la causa scatenante per la nascita di un editor \"online\".\nIl primo di questi editor per il PDP-1 fu (ufficialmente!) chiamato \"Expensive Typewriter\" (Typewriter costoso). Era il pi\u00f9 rudimentale editor orientato alla linea immaginabile, mancando anche di capacit\u00e0 per operazioni di ricerca e sostituzione. Il suo nome rifletteva il disgusto per la spesa e l'apparente inefficienza di un programmatore che monopolizzava un elaboratore costoso per il solo scopo di modificare del testo.\nLo scopo originale dichiarato di TECO fu di rendere pi\u00f9 efficiente l'uso del PDP-1. Come indicato dal manuale, invece che eseguire le modifiche \"costosamente\" sedendosi al terminale, il programmatore avrebbe semplicemente analizzato il testo errato e avrebbe preparato un \"nastro correttivo\" che descriveva le operazioni di modifica da eseguire sul testo. Si sarebbe quindi fornito il nastro con il sorgente e il nastro di correzione al PDP-1 tramite il suo lettore ad alta velocit\u00e0 (200 caratteri al secondo). Eseguendo TECO, si sarebbe immediatamente perforata una scheda modificata con il perforatore ad alta velocit\u00e0 (60 caratteri al secondo). Si sarebbe quindi potuto procedere immediatamente a caricare ed eseguire l'assembler, senza tempo perso in modifiche al terminale.\nLe successivamente introdotte funzioni di ricerca furono motivate dal fatto che le stampate della Flexowriter non avevano una numerazione per le linee; quindi le posizioni di modifica andavano specificate dal contesto invece che da un numero di linea. I vari costrutti di ciclo e condizione (che resero TECO Turing-completo) furono inclusi per permettere sufficiente potere descrittivo per il nastro correttivo. La sintassi concisa riduceva il numero di tasti da premere necessari per preparare il nastro correttivo.\nTutto questo non aveva per\u00f2 molto senso, perch\u00e9 il nastro correttivo era in effetti un programma e richiedeva la correzione degli errori (\"debugging\") come ogni altro programma. I pericoli anche di una semplice operazione di ricerca e sostituzione globale divennero presto evidenti. In pratica, le modifiche venivano eseguite al terminale esattamente com'era con l'Expensive Typewriter.\nTECO fu disponibile per molti sistemi operativi, incluso l'ITS sui PDP-6 e PDP-10, oltre che su TOPS-20 nei PDP-10.\nUn discendente della versione DEC distribuita per il PDP-10 \u00e8 ancora disponibile su Internet, insieme a svariate implementazioni parziali per l'ambiente MS-DOS/Windows.\nUna versione di TECO veniva fornita insieme a tutti i sistemi operativi DEC; Compaq fornisce ancora TECO con OpenVMS.\nEsempio di programma TECO.\nQuesto \u00e8 un semplice ordinamento per il buffer di testo corrente, basato sul primo carattere di ogni linea, preso dalla guida utente TECO del PDP-11. Due versioni con operazioni \"goto\" e operazioni \"strutturate\" sono mostrate. Da notare che TECO ignora se il testo \u00e8 maiuscolo o meno e gli spazi (eccetto i tab, che \u00e8 considerato un comando di inserimento).\nEsempio 1\n !START! j 0aua ! salta all'inizio, carica il primo carattere nel registro A !\n !CONT! l 0aub ! carica il primo carattere della linea seguente nel registro B !\n qa-qb\"g xa k -l ga 1uz ' ! se A&gt;B, scambia le linee e imposta un \"flag\" nel registro Z !\n qbua ! carica B in A !\n l z-.\"g -l @o/CONT/ ' ! ritorna all'inizio se si presenta un'altra linea nel buffer !\n qz\"g 0uz @o/START/ ' ! ripeti se si sono fatti scambi nell'ultimo passaggio !\nEsempio 2\n 0uz ! Cancella il \"flag\" di ripetizione !\n &lt;j 0aua l ! carica il primo carattere nel registro A !\n &lt;0aub ! carica il primo carattere della linea seguente nel registro B !\n qa-qb\"g xa k -l ga -1uz ' ! se A&gt;B, scambia le linee e imposta un \"flag\" !\n qbua ! carica B in A !\n l .-z;&gt; ! ritorna all'inizio se si presenta un'altra linea nel buffer !\n qz;&gt; ! ripeti se si sono fatti scambi nell'ultimo passaggio !"}
{"id": "10317", "revid": "287204", "url": "https://it.wikipedia.org/wiki?curid=10317", "title": "Hedera", "text": "Hedera L., 1753 \u00e8 un genere di piante della famiglia delle Araliaceae, comprendente numerose specie, tra cui la comunissima edera (\"Hedera helix\"), pianta lianiforme rampicante, comune nei giardini e nei nostri boschi dal mare al monte; ha fusti lignificati ramosi, aderisce facilmente al substrato grazie alle radici avventizie aggrappanti, raccolte in tipici fascetti, le foglie sono lungamente picciolate, coriacee, intere di colore verde scuro; mostra evidente \"eterofillia\" con foglie palmato-lobate sui rami vegetativi, e ovato-romboidali sui rami fioriferi che portano in settembre o inizio ottobre piccoli fiori verdastri; produce piccole bacche nerastre o giallognole contenenti due o tre noccioli.\nLe specie coltivate come piante ornamentali sono variet\u00e0 e ibridi ottenuti da \"Hedera helix\" a foglie variegate o da \"Hedera canariensis\" a foglie pi\u00f9 grandi.\nIn Italia, l'edera \u00e8 il simbolo del Partito Repubblicano Italiano\nTassonomia.\nComprende le seguenti specie e sottospecie:\nTradizione e mitologia.\nL'edera \u00e8 uno dei simboli arcaici di Dioniso, chiamato anche \"kissos\" in greco che \u00e8 anche il nome della pianta. Il legame tra il dio e la pianta \u00e8 ricordato da due racconti mitologici. Nel primo Dioniso viene abbandonato dalla madre Semele, ed egli si rifugia sotto un'edera da cui prender\u00e0 il nome. Nel secondo mito si dice che Kissos era figlio di Dioniso e che un giorno il giovane morendo venne trasformato per piet\u00e0 dalla dea Gea nella pianta che da allora ne porta il nome. Dioniso era rappresentato con una corona di edera in testa mentre il tirso, un bastone nodoso, era avvolto dalle sue foglie. Siccome Bacco era considerato il dio del trasporto mistico ma anche di quello amoroso, l'edera divenne un simbolo di passione (la passione che brucia cos\u00ec come la pianta che secca l'albero che avvolge); cos\u00ec anche in India dove l'edera \u00e8 considerata emblema della concupiscenza.\nUn'usanza ancora praticata qualche decennio fa vedeva appendere frasche d'edera sull'uscio delle cantine per segnalare la mescita del vino, donato dal dio dell'ebbrezza agli uomini.\nColtivazione.\nDesidera posizioni fresche ai mezz'ombra o ombra, (come muri rivolti a Nord), terriccio di bosco leggero, ricco di humus, non necessita di cure particolari; per mantenere una forma compatta necessita di potature in primavera. La moltiplicazione avviene facilmente per semina o talea.\nPropriet\u00e0 medicinali.\nL'edera \u00e8 un arbusto assolutamente non commestibile in nessuna parte. Si usano le foglie per decotti, mentre i frutti sono velenosi. I principi attivi sono ederina, flavonoidi, ederagenina, acido clorogenico.\nIl decotto di foglie di edera era usato nelle zone rurali per il lavaggio degli indumenti di lana."}
{"id": "10319", "revid": "287204", "url": "https://it.wikipedia.org/wiki?curid=10319", "title": "Toxicodendron radicans", "text": "Ledera velenosa, detta anche edera del Canada o sommacco velenoso (Toxicodendron radicans, ), \u00e8 una pianta della famiglia delle Anacardiaceae. Nonostante il nome, non ha nulla a che vedere con l'edera comune (\"Hedera helix\").\nCausa dermatite allergica da contatto, con effetti spesso di una certa gravit\u00e0. Nelle sue foglie si trova il ramnosio, un monosaccaride aldeico levogiro, noto anche come isodulcite o monomelitosio."}
{"id": "10320", "revid": "1656773", "url": "https://it.wikipedia.org/wiki?curid=10320", "title": "Batman", "text": "Batman (originariamente noto come \"The Bat-Man\", ovvero l'uomo pipistrello) \u00e8 un personaggio immaginario ideato da Bob Kane e Bill Finger, protagonista di storie a fumetti pubblicate negli Stati Uniti d'America dalla DC Comics. Fece il suo esordio nel maggio 1939 sul n. 27 della testata \"Detective Comics\", ed \u00e8 diventato una delle icone pi\u00f9 importanti del fumetto supereroico; una copia dell'albo di esordio ha raggiunto quotazioni di quasi 1,4 milioni di dollari.\nBatman \u00e8 l'identit\u00e0 segreta di Bruce Thomas Patrick Wayne, un ricco playboy americano, filantropo e industriale che risiede a Gotham City. La storia delle origini di Batman lo presenta mentre giura vendetta contro i criminali dopo aver assistito all'omicidio dei suoi genitori Thomas e Martha; si allena fisicamente e intellettualmente, crea un personaggio ispirato ai pipistrelli per incutere timore nei criminali e controlla le strade di Gotham di notte.\nIl personaggio ha avuto trasposizioni televisive e cinematografiche di successo. Nella classifica dei cento maggiori eroi della storia dei fumetti del sito web \"IGN\" \u00e8 stato inserito alla seconda posizione dopo Superman e prima dell'Uomo Ragno. Soprannominato \"Il giustiziere\" o \"Il cavaliere oscuro\", in Italia il personaggio \u00e8 stato presentato in passato con diversi nomi: Pipistrello, Ala d'Acciaio o il Fantasma.\nStoria editoriale.\nIdeazione.\nNel 1939, il successo di Superman in Action Comics, port\u00f2 gli editori della divisione fumetti della National Publications, poi divenuta DC Comics, a richiedere l'ideazione di altri supereroi per nuove pubblicazioni. Bob Kane quindi ide\u00f2 \"The Bat-Man\" e il suo assistente Bill Finger ricorda che \u00ab\"Kane non aveva alcuna idea per il personaggio di Batman, [...] ma gli piaceva farmi vedere idee di disegni. Mi avvicinai a Kane, e lui aveva disegnato un personaggio che sembrava molto simile a Superman con il genere di... collant rossastri, con gli stivali [...] niente guanti, [...] con una piccola maschera che ciondolava su una corda. Aveva due ali rigide che gli spuntavano, come ali di pipistrello. E sotto un grande segno... BATMAN.\"\u00bb. L'idea del mantello con le ali di pipistrello venne a Bob Kane da alcuni disegni di Leonardo da Vinci. Bill Finger sugger\u00ec di rendere il personaggio pi\u00f9 umano, cambiare la maschera con un cappuccio, mettere un mantello al posto delle ali, inserire dei guanti neri e rimuovere le sezioni rosse dal costume che potevano ricordare il comunismo. Serviva un personaggio umano, difensore del bene e della giustizia, quasi un cavaliere, in cui chiunque potesse identificarsi, un patriota, per cui Bill Finger ide\u00f2 il nome di Bruce Wayne, dal normanno re Robert Bruce di Scozia, uno dei guerrieri pi\u00f9 famosi della sua epoca e noto per il patriottismo e per il suo impegno per la libert\u00e0; inoltre \u00ab\"Bruce, diventando un playboy, faceva dimenticare le sue origini nobili. Ho cercato nomi nel colonialismo. Ho provato Adams, Hancock... fino a trovare il nome dell'ufficiale Mad Anthony Wayne\"\u00bb. Solo successivamente Bill Finger dichiar\u00f2 di aver trovato anche altre ispirazioni come il famoso Phantom, di Lee Falk. Quando Bob Kane venne spinto da Vincent Sullivan a buttarsi nel mondo dei supereroi, il personaggio di Superman aveva debuttato da pochi mesi.\nLa possibilit\u00e0 di guadagnare di pi\u00f9 spinse Kane a mescolare in un unico personaggio molte delle icone e delle fonti che allora avevano maggior successo al cinema e sui pulp magazine. Bob Kane, affascinato dall'Italia e dai progetti ingegneristici di Leonardo da Vinci, unir\u00e0 l'ingegno leonardesco nell'ideazione di macchine complesse e fantastiche con le visioni suggerite da due film: Il segno di Zorro del 1920, con l'eroe solitario che combatte contro le ingiustizie, e l'horror The Bat del 1926 (del quale venne realizzato un remake sonoro nel 1930, The Bat Whispers). A questi si devono aggiungere anche le influenze delle riviste pulp come \"Black Book Detective\", il cui protagonista era un investigatore mascherato dal nome Black Bat, ma probabilmente anche l'Uomo Ombra (\"The Shadow\"), personaggio ammantato di quella stessa aura leggendaria caratteristica di Batman. Ipotizzabile, anche, un'influenza dei fumetti di Wesley Dodds, il Sandman della \"Golden Age\", anch'egli un ricco ereditiere affiancato da un fedele maggiordomo, come Bruce \u00e8 affiancato dal fedele Alfred Pennyworth. Per le ambientazioni urbane, invece, l'influenza principale sembra essere, almeno in ambito fumettistico, \"Gang Busters in Action\" di Henry Vallely, che ha ispirato alcune vignette presenti nel racconto delle origini del personaggio, mischiate ad ambientazioni reali della storia.\nPer scrivere una trama Bill Finger si documentava molto cercando ispirazione anche da foto tratte da riviste come il National Geographic o \"Life\" che permettevano di conoscere paesi lontani, e dava a Bob Kane quanto trovato. Era molto ordinato e metodico ed essendo fin dalla sua giovinezza cagionevole di salute leggeva moltissimo.\nBob Kane, con il fondamentale aiuto di Bill Finger che pu\u00f2 essere considerato co-creatore del personaggio avendo contribuito al suo sviluppo creando alcuni dei suoi tratti distintivi e del suo armamentario come il batarang e la Batcaverna e Robin, crea finalmente il personaggio il quale debutta sul n. 27 di Detective Comics del maggio 1939 pubblicato dalla National, oggi DC Comics.\nSuccesso ed evoluzione del personaggio.\nIl successo della pubblicazione spinse ben presto la National a varare una seconda testata, questa volta intitolata espressamente al personaggio, \"Batman\", che debutta nel 1940 con storie inedite e con l'esordio di due dei comprimari pi\u00f9 famosi: Joker e Catwoman. In questo periodo vennero approfondite le origini del personaggio quando Kane realizz\u00f2 una storia di due pagine nella quale venivano sintetizzate la rapina e l'omicidio dei genitori, la promessa di un piccolo Bruce e il pipistrello come ispirazione del costume.\nAllo studio creativo del personaggio collaborarono oltre a Finger anche Gardner Fox e disegnatori come Jerry Robinson e Dick Sprang. Kane propose inoltre personaggi e storie altamente inquietanti e in questo primo periodo il personaggio non aveva alcuna remora morale nell'uccidere un criminale, anche se questo atteggiamento venne presto abbandonato cos\u00ec come la sua iniziale invulnerabilit\u00e0 fisica dovuta ad alcune sostanze chimiche sviluppate dallo stesso Wayne: tutti questi elementi vennero via via abbandonati anche grazie all'introduzione del primo Robin, Dick Grayson, anch'egli orfano dei genitori.\nPoi venne la creazione di avversari come Joker, Catwoman, Hugo Strange e le sfide contro stregoni, maghi, licantropi e vampiri; ispirandosi poi sempre alla letteratura e al cinema nascono personaggi come Due Facce o come il Pinguino: mentre il primo venne presto abbandonato a causa della sua depressione (salvo poi un recupero negli anni settanta), il secondo fu subito un personaggio di enorme successo, diventando ben presto pi\u00f9 un criminale dalla vena fortemente comica, per evolversi con il succedersi degli autori.\nTra gli altri criminali notevoli ideati da Kane in questo stesso periodo vi sono il Monaco, che rapisce la prima fidanzata di Bruce, Julie Madison, con l'intento di sacrificarla; il Dr. Death, un letale chimico pronto a minacciare di morte intere nazioni in cambio del denaro; Basil Karlo, il primo Clayface, un attore impazzito che inizi\u00f2 a uccidere il cast del remake di un suo vecchio film horror; il Cappellaio Matto; lo Spaventapasseri.\nDick Sprang e la Golden Age.\nI toni inquietanti imposti alle trame da Kane e che si erano sfumati a causa della presenza di Robin, ideato per rendere il prodotto vendibile a un vasto pubblico, vennero abbandonati con l'arrivo a met\u00e0 anni quaranta del disegnatore Dick Sprang. La creazione pi\u00f9 importante di questo periodo Sprang \u00e8 il personaggio dell'Enigmista (1948); i criminali pi\u00f9 classici come Joker e Pinguino danno vita a sfide incredibili in contesti composti da oggetti comuni ma enormemente ingigantiti mentre le sfide con la malavita mantengono un tono oscuro, ricche di azione e sovente anche con l'intervento di Alfred; Sprang propose, insieme allo sceneggiatore Don Cameron, delle storie leggere e un Batman spesso con il sorriso anche quando indossa la maschera e che non \u00e8 difficile supporre abbia fatto da base per la serie televisiva degli anni sessanta con Adam West per protagonista. Tra gli ideatori delle gigantesche minacce c'era anche Bill Finger, accanito lettore di \"Popular Science\" e \"Popular Mechanics\", sue continue fonti di ispirazione. \u00c8 di questo periodo ad esempio la celebre moneta gigante di Due Facce che si trova nella batcaverna come trofeo. Tra gli autori che seguirono questa linea narrativa vi furono anche Arnold Drake, Edmond Hamilton e Leigh Barckett. Sono ancora di questo periodo alcune storie fantascientifiche sui viaggi nel tempo e nello spazio. Una delle cause di questa versione pi\u00f9 leggera del personaggio fu la crociata contro i supereroi condotta dallo psichiatra Fredric Wertham con il suo libro \"Seduction of the Innocent\" (1954) che unita a un calo di vendite caus\u00f2 la scomparsa dei supereroi dalle edicole fatta eccezione per Superman, Wonder Woman, Aquaman e lo stesso Batman e per il concorrente Capitan Marvel della Fawcett; in particolare le accuse di Wertham verso Batman (omosessualit\u00e0 e pedofilia) produssero proprio quelle storie giocose destinate a tranquillizzare i genitori sulla dirittura morale dell'eroe in maschera.\nTra le altre creazioni del periodo vi sono Firefly, un criminale comune che inizi\u00f2 a usare le fiamme per i suoi crimini, Mr. Freeze, scienziato esperto in criogenia, nonch\u00e9 Batwoman, tentativo di bissare il successo dell'introduzione di Robin. Importantissima poi a livello di \"continuity\" \u00e8 l'introduzione di Joe Chill, un piccolo boss che si scopre essere il rapinatore che ha ucciso i Wayne e quindi l'indiretto responsabile della nascita di Batman.\nOltre a Sprang, \u00e8 abbastanza certa anche la collaborazione di Sheldon Moldoff tra i responsabili della creazione di Batwoman e di Batgirl; Moldoff ide\u00f2 anche Bat-Mito, un folletto e il segugio Asso.\nJulius Schwartz e la Silver Age.\nDopo la crisi di vendite e la crociata di Wertham, il mondo dei supereroi ricomincia a riprendersi. L'inizio della \"Silver Age\" (1956), quando su \"Showcase\" n. 4 coincide con l'esordio Barry Allen, il nuovo Flash. Autore di questa nuova rinascita fu Gardner Fox. Negli anni sessanta ci fu il ritorno di altri personaggi del passato come Lanterna Verde, Hawkman, Atomo e la Justice League che vennero aggiornati mentre Batman rimase per\u00f2 immune a questa ondata di rinnovamento protagonista di storie avventurose ancora legate al periodo precedente. Il rinnovamento avvenne con Julius Schwartz, supervisore che eredit\u00f2 nel 1964 le testate legate al personaggio e decise di aggiornare la linea editoriale eliminando invenzioni e personaggi del passato come Batwoman, Batgirl, Bat-Mito o Asso, e proponendo, come logo per il costume, un pipistrello stilizzato su campo giallo oltre la morte di Alfred. Gardner Fox venne affiancato da artisti come Joe Giella, Murphy Anderson, Gil Kane e Carmine Infantino. Schwartz, dopo il rinnovo dei team creativi, propose il ritorno dei criminali della golden age, iniziando dall'Enigmista. Tra le idee originali vi fu Poison Ivy di Robert Kanigher. Il rinnovamento di Schwartz venne per\u00f2 ostacolato dal successo della serie televisiva interpretata da Adam West trasmessa dal 1966, che ebbe come conseguenza un aumento dello spazio lasciato a Batman sulla testata \"World's Finest Comics\" e all'interno della Justice League; inoltre venne inserito come co-protagonista in altre serie mentre il merchandising riscontrava un analogo successo. Questo influ\u00ec negativamente sul progetto di Schwartz che si vide costretto a reintrodurre Batgirl e far tornare in vita Alfred. Quando il serial televisivo fu concluso nel 1968, Schwartz pot\u00e9 riprendere il discorso.\nGli anni settanta.\nIl periodo dal 1968 a tutti gli anni settanta sono supervisionati da Julius Schwartz con autori come Dennis O'Neil, Bob Haney e Len Wein, affiancati da disegnatori come Neal Adams, che riportarono il personaggio verso le atmosfere oscure delle origini, passando da atmosfere urbane a quelle horror e d'avventura. Ci fu il ritorno di Due Facce del quale vengono rinarrate le origini; poi fece ritorno Joker e in un lungo arco narrativo, \"Il risveglio del Demone\", venne introdotto Ra's al Ghul. In generale le storie hanno atmosfere horror con ad esempio una sfida contro un licantropo o l'esordio di personaggi come Man-Bat.\nHaney si occup\u00f2 soprattutto dei \"team-up\", ovvero degli incontri con altri eroi, principalmente sulla testata \"The Brave and the Bold\", nei quali il personaggio incontra Superman, Flash, Freccia Verde, Aquaman, i Giovani Titani, Sgt. Rock e Deadman. Il tutto illustrato da Neal Adams.\nDopo la coppia O'Neil-Adams, nel 1977 arrivano Steve Englehart e Marshall Rogers. Il primo conferisce un tono brillante ai dialoghi e scrive due importanti sotto trame: la prima su Rupert Thorne, presidente della giunta comunale e capo della malavita locale e la seconda su Silver St. Cloud, una donna di cui si innamorer\u00e0 Bruce Wayne. Viene anche introdotto il Dottor Phosphorus, criminale con poteri speciali. Il nuovo disegnatore Marshall Rogers rivoluzioner\u00e0 la grafica della serie rendendo i contorni delle figure pi\u00f9 marcati, cos\u00ec come i lineamenti dei personaggi, mentre aumenta la gamma delle espressioni, le onomatopee fanno parte integrante di muri e pavimenti, e le inquadrature diventano molto pi\u00f9 cinematografiche. Fondamentale \u00e8 la riproposta di un nemico classico come Hugo Strange e viene ripescato il Pinguino e Deadshot, che viene attualizzato mentre ritorna il Joker. Len Wein riporta in pista Clayface in una terza versione.\nGli anni ottanta: la \"Crisi sulle Terre infinite\" e Frank Miller.\nNegli anni ottanta vennero introdotti nuovi personaggi come Leslie Thompkins, Lucius Fox e criminali come Killer Croc, Maschera Nera, il Ventriloquo con la sua marionetta Scarface, Victor Zsasz; inoltre il Robin originale, Dick Grayson, venne sostituito da Jason Todd, creato da Gerry Conway e Don Newton. Con la saga \"Crisi sulle Terre infinite\" del 1985, uno dei primi \"crossover\" di genere supereroico, si decise di mettere ordine nella complessa continuity dell'Universo DC e nel caso di Batman fu l'occasione anche per rivoluzionare la serie grazie sostanzialmente a Frank Miller, che nel 1985 scrisse e disegn\u00f2 ', saga ambientata nel futuro, dieci anni dopo il ritiro di Wayne dalla carriera di vigilante. La DC affid\u00f2 a Miller la storia che avrebbe rinarrato le origini di Batman, ', nel quale le origini del personaggio rimangono sostanzialmente invariate ma l'atmosfera si fa molto pi\u00f9 urbana e violenta e il personaggio ritrova un'aura di leggenda in quanto la sua stessa esistenza sar\u00e0 da allora provata solo sulla base della parola dei criminali da lui catturati. Questi nuovi toni oscuri e violenti porteranno a una nuova serie di storie e a una nuova origine per Jason Todd, questa volta realizzate da Max Alan Collins e da Chris Warner: il nuovo Jason \u00e8 un bulletto di strada, orfano, che viene arruolato da Batman.\nDopo Collins si alterneranno altri autori come Jim Starlin e il disegnatore Jim Aparo i quali realizzarono storie ancora pi\u00f9 ambigue e drammatiche. La DC in questo periodo indisse un sondaggio telefonico per decidere le sorti del nuovo Robin per la conclusione dell'arco narrativo ', di Starlin e Aparo, nella quale il secondo Robin va alla ricerca della madre e delle sue origini; Todd rimane ucciso dal Joker, come deciso dal sondaggio coi lettori. Il nuovo Robin, Tim Drake, venne introdotto per volere del nuovo \"editor\" Dennis O'Neil ed esord\u00ec nel 1989 creato da Marv Wolfman e Pat Broderick. Nel frattempo, su \"Detective Comics\", Mike W.Barr e Alan Davis, dopo una serie di storie nelle quali avevano rivisitato non solo la mitologia del personaggio ma anche il rapporto di Wayne con le sue stesse origini, vennero sostituiti da Alan Grant, John Wagner e Norm Breyfogle che per il successo riscontrato port\u00f2 all'esordio di una nuova serie, \"The Shadow of the Bat\".\nGli anni novanta.\nGli autori Denny O'Neil, Chuck Dixon, Doug Moench e Jim Aparo realizzarono il lungo arco narrativo di '. Nello stesso periodo viene pubblicato \"Ora zero - Crisi nel tempo\", crossover ideato da Jurgens per cercare di porre rimedio agli errori lasciati da \"Crisis\" ma non produsse cambiamenti significativi nella continuity e i vari team creativi rimasero sostanzialmente invariati fin quasi alla fine del decennio. Tra i nuovi personaggi di questo periodo: Maschera Nera e Vesper Fairchild, giornalista e fidanzata di Bruce. Con il ciclo (\"Batman: No Man's Land\"), Gotham venne colpita da un terremoto catastrofico e parzialmente abbandonata e dichiarata non pi\u00f9 parte degli Stati Uniti d'America dal governo. Per un intero anno tutte le testate legate a Batman (\"Detective Comics\", \"Batman\", \"Legends of the Dark Knight\", \"Shadow of the Bat\") avrebbero presentato archi narrativi completi con diversi nuovi team creativi come Mike Deodato, Greg Rucka e Devin Grayson, Damion Scott, Rick Burchett e altri. Fra i nuovi personaggi introdotti ci sono Harley Quinn, Cassandra e David Cain.\nGli anni duemila e duemiladieci.\nCon la conclusione del crossover le varie serie ritornano al loro corso: \"Detective Comics\" presenta Rucka come sceneggiatore e Shawn Martinbrough come disegnatore regolare; \"Batman\" presenta Scott McDaniel come disegnatore regolare coi testi di Larry Hama e Ed Brubaker; \"Legend\" ritorna a presentare storie complete sul passato del personaggio; \"Shadow\" viene chiusa per fare posto a \"Gotham Knights\", scritta da Devin Grayson e disegnata da Dale Eaglesham. Questi nuovi team creativi in \"Officer Down\" mandano in pensione Gordon; questo arco narrativo, insieme a ', e all'introduzione di Sasha Bordeaux, guardia del corpo di Bruce Wayne, sono il preludio alla lunga saga successiva ideata da Rucka e Brubaker divisa in due parti (' e \"Bruce Wayne: Fuggitivo\"). Altro capitolo degno di nota \u00e8 l'introduzione di un nuovo nemico nel ciclo di storie omonimo, ', scritto da Jeph Loeb e disegnato da Jim Lee, con il ritorno dell'Enigmista; l'arco narrativo rivisitare l'intera vita di Batman, riproponendo personaggi poco utilizzati. A questa fa seguito \"Broken City\", ideata da Brian Azzarello. Seguono poi ' (\"Batman: War Games\") e \"Sotto il Cappuccio\", che vede il ritorno di Jason Todd, con la nuova identit\u00e0 di Cappuccio Rosso. Grant Morrison esordisce come autore nel 2006, con un lungo ciclo che porta all'evento \"Crisi finale.\" Del 2008 \u00e8 la saga \"Batman R.I.P.\". nella quale per la prima volta il personaggio far\u00e0 uso di un'arma da fuoco e rimane apparentemente ucciso; dopo la morte di Batman, il suo posto viene preso da Nightwing e Robin diviene Damian Wayne; insieme si trasferiscono a villa Wayne e Maschera Nera diventa il nuovo boss della malavita di Gotham. In seguito si scopre che Bruce Wayne non \u00e8 morto ma \u00e8 finito nella preistoria. Tornato nel presente, affronter\u00e0 per l'ultima volta Hurt che si spaccia per Thomas Wayne finendo ucciso da Joker. Nightwing rimane nei panni di Batman e Bruce Wayne rivela al mondo di essere il finanziatore occulto di Batman e avvia una nuova iniziativa per scegliere altri Batman, uno per ogni paese del mondo: nasce la Batman Inc.\n\"Anno Zero\" \u00e8 un arco narrativo scritta da Scott Snyder e disegnata da Greg Capullo, che vuole rinarrare le origini di Batman e le vicende si svolgono sei anni prima della continuity della nuova DC, in cui Bruce Wayne \u00e8 appena tornato a Gotham City dopo anni di allenamento fisico e mentale all'estero e ne ha circa 25. La storia va a modificare \"\" di Frank Miller e alla fine Bruce Wayne decider\u00e0 di essere Batman per proteggere Gotham.\nBiografia del personaggio.\nBruce Wayne, insieme al padre Thomas e alla madre Martha, va al cinema il 26 giugno per vedere Il segno di Zorro; all'uscita i genitori vengono rapinati da Joe Chill che nell'aggressione li uccide e il bambino, rimasto traumatizzato, promette un giorno di iniziare a combattere i criminali con lo scopo di rendere la citt\u00e0 di Gotham un luogo pi\u00f9 sicuro. Bruce, ereditato il patrimonio di famiglia, viene cresciuto dal maggiordomo Alfred Pennyworth ed inizialmente viene addestrato da Alfred, praticando tra le altre cose: arti marziali, tiro con l'arco, studiando scienze e allenandosi nella memorizzazione visiva. All'et\u00e0 di quattordici anni Bruce sente di dover essere migliore, e incomincia a viaggiare per il mondo per terre lontane, studiando inizialmente nelle migliori scuole criminologia, chimica, ed altre materie allo stesso tempo praticando arti marziali e svariate forme di stili di combattimento e tecniche investigative. Con il passare degli anni Bruce affina sempre di pi\u00f9 le sue abilit\u00e0 mentali e fisiche, ma non sentendosi ancora al top, incomincer\u00e0 ad addestrarsi in prove sempre pi\u00f9 complesse sotto la guida dei migliori maestri del mondo. Tornato a Gotham dopo circa 15 anni di viaggi in giro per il mondo ha raggiunto la miglior forma fisica e mentale. Tornato a Gotham per qualche settimana inizier\u00e0 a combattere il crimine come vigilante indossando un passamontagna, tuttavia nota presto che i criminali non lo temono. Un giorno ferito e stanco da uno scontro fatto in citt\u00e0, torna a casa, ferito, e inizia a parlare con la statua di suo padre in cerca di un segnale, un'ispirazione. Ad un certo punto, un pipistrello irrompe da una finestra della villa, Bruce dunque decise che i pipistrelli, la sua pi\u00f9 grande paura avuta fin da bambino, sarebbero diventati la paura dei criminali e cos\u00ec realizza un travestimento ispirato all'animale per terrorizzare i suoi nemici.\nDa quel momento nacque la leggenda... Batman, grazie al suo patrimonio mette a punto un sofisticato equipaggiamento dotandosi di prototipi dell'azienda di famiglia, la Wayne Enterprises, con l'aiuto di Lucius Fox, e collaborando nei panni di Batman con il commissario di polizia James Gordon nella lotta alla malavita. Oltre alla mafia, nei panni di Batman, combatte anche criminali come Joker, l'Enigmista, l'ex procuratore distrettuale Harvey Dent divenuto il criminale Due Facce, il Pinguino, Mister Freeze e molti altri.\nIdentit\u00e0 segreta.\nL'identit\u00e0 segreta di Batman \u00e8 conosciuta solo da Superman, Wonder Woman, Wally West, Barry Allen, John Stewart, Kyle Rayner, Hal Jordan, Alan Scott, Plastic Man, Aquaman, Freccia Verde, Jason Todd, Timothy Drake e Damian Wayne, Barbara Gordon, Batwoman, Stephanie Brown, Cassandra Cain, Catwoman, Terry McGinnis, il suo maggiordomo Alfred, Dick Grayson, e dopo che quest'ultimo si \u00e8 sposato con Starfire, anche da lei e dai loro figli Nightstar (Mar\u2019i Grayson) e Jake Grayson.\nLa dottoressa Leslie Thompkins \u00e8 anch'essa a conoscenza dell'identit\u00e0 segreta di Bruce e spesso, nei film, le donne con cui il miliardario intrattiene una relazione amorosa scoprono che Batman e Bruce sono la stessa persona, perch\u00e9 sono attratte da entrambe le personalit\u00e0.\nViceversa molti nemici di Batman, nel corso degli anni, sono riusciti a svelare la sua doppia identit\u00e0 come ad esempio Ra's al Ghul, Hugo Strange, l'Enigmista, Catwoman e Bane oltre forse ad Hush. Molti degli avversari di Batman che hanno scoperto la sua vera identit\u00e0 hanno rimosso questa informazione per scelte degli autori. Anche il Joker ha avuto l'opportunit\u00e0 di svelare il segreto di Bruce Wayne, ma l'ha rifiutata dal momento che vuole sconfiggere personalmente il suo acerrimo nemico senza ricorrere a sotterfugi, tuttavia, il Joker del DC Animated Universe ha avuto tre occasioni di scoprirla, la prima volta grazie ad un processo contro Batman diretto dagli internati di Arkham, dove la sentenza era la rivelazione del suo volto, la seconda volta, assieme a Pinguino e Due Facce, il Dr. Strange gli ha rivelato che Bruce Wayne era dietro la maschera del Cavaliere Oscuro ma non gli ha creduto in mancanza di prove. Alla sua terza occasione, Joker strappa a Tim Drake questa informazione a seguito di torture e lavaggi del cervello (trasformandolo in un \"figlio\" suo e di Harley Quinn, la sua spalla), nel film \"\", ma viene poi ucciso da Robin/Joker Jr. colto da un bagliore di lucidit\u00e0, mentre Harley chiude con la malavita e non se ne fa niente di tale informazione. Inoltre, il Joker del film di Tim Burton, ne intuisce l'identit\u00e0, verso la fine, quando lo stesso Batman gli dice che \"uccidendo i suoi genitori, lo ha creato\" e Joker ribadisce che anche lui, uccidendo Jack Napier, lo ha creato, parendo capire che si stava riferendo ai coniugi Wayne, morendo, per\u00f2, poco dopo.\nNel film animato \"I migliori del mondo\", versione per l'home video dell'episodio \"World's Finest\" de \"Superman\", anche Lois Lane scopre che Bruce Wayne e Batman sono la stessa persona.\nQuello di Batman non \u00e8 l'unico travestimento che Bruce Wayne indossa: saltuariamente ha anche indossato i panni di Cerino Malone (Matches Malone) al fine di introdursi sotto copertura tra i criminali di Gotham e raccogliere informazioni.\nBruce Wayne ha anche un figlio, avuto con Talia al Ghul, figlia del suo nemico Ra's al Ghul, chiamato Damian. Nel fumetto \"Injustice 2\" (ispirato all'omonimo gioco), Talia e Ra's al Ghul rivelano che Talia ebbe due gemelli, Damian e una femmina chiamata Athanasia, rimasta con la Lega degli assassini. Tuttavia, Bruce considera suoi figli tutti i Robin, da Dick Grayson a Tim Drake, passando per Jason Todd e in modo differente Cassandra Cain e Barbara Gordon. Inoltre \u00e8 cugino di Katherine Kane (la Batwoman della \"continuity\" Rebirth), figlia del colonnello dell'esercito Jacob Kane, la cui sorella Martha spos\u00f2 Thomas Wayne. Dick \u00e8 stato poi adottato quando era gi\u00e0 adulto (in segno di affetto e stima), mentre Tim lo \u00e8 diventato all'inizio della \"continuity\" New 52 (all'epoca le leggi per l'affido di un minore erano cambiate). In , il Batman della Terra-2 si scontra con il figlio Damian (schieratosi con Superman perch\u00e9 disposto ad uccidere, contraddicendo la regola basilare della Bat-famiglia) e dopo averlo sconfitto dichiara che il figlio adottivo Dick Grayson era per lui il suo vero figlio, pi\u00f9 di quello naturale. Gi\u00e0 in Kingdom Come lo scrittore Mark Waid propone l'idea di un figlio di Batman e Talia, chiamandolo \"Ibn al Xu'ffasch\" (Figlio del Pipistrello). Su Terra-2 Batman e Catwoman ebbero una figlia, Helena, che in seguito prese il manto della Cacciatrice; dopo la fine di 52, ci fu una nuova versione che cambi\u00f2 la madre di Helena da Selina Kyle a Kitty Kane/Batwoman.\nInterpretazioni sulla sessualit\u00e0 del personaggio.\nNegli anni ci sono state varie polemiche circa controverse interpretazioni sessuali del contenuto dei fumetti di Batman. La presunta omosessualit\u00e0 del personaggio \u00e8 stata oggetto di studi accademici sin da quando lo psicologo Fredric Wertham asser\u00ec nel suo saggio del 1954 \"Seduction of the Innocent\" quanto segue: \u00abLe storie di Batman sono psicologicamente omosessuali.\u00bb Afferm\u00f2 inoltre: \u00abLa tipologia delle avventure di Batman pu\u00f2 indurre i bambini a sviluppare fantasie omosessuali, molte delle quali a livello inconscio.\u00bb Ancora Wertham scrisse: \u00abSolo chi \u00e8 completamente all'oscuro dei fondamenti della psichiatria moderna e della psicopatologia sessuale pu\u00f2 ignorare la subdola atmosfera omoerotica che pervade le avventure di un uomo adulto come Batman e del suo giovane \"amichetto\" Robin\u00bb.\nAndy Medhurst scrisse nel suo saggio del 1991 intitolato \"Batman, Deviance, and Camp\" che Batman \u00e8 un'icona gay proprio perch\u00e9 \u00abFu uno dei primi personaggi dei fumetti ad essere accusato di omosessualit\u00e0\u00bb, e che \u00abLa serie TV anni sessanta \u00e8 una pietra miliare del camp\u00bb.\nMolti degli sceneggiatori che nel corso degli anni hanno lavorato sul personaggio hanno espresso la loro opinione in materia. Lo scrittore Alan Grant disse: \u00abIl Batman che ho scritto per tredici anni non \u00e8 gay. Il Batman di Denny O'Neil, quello di Marv Wolfman, il Batman di tutti quanti noi si rif\u00e0 a quello di Bob Kane... nessuno di loro lo ha mai concepito come un personaggio gay. Solamente Joel Schumacher potrebbe aver avuto un punto di vista differente.\u00bb La scrittrice Devin Grayson ha commentato, \u00abDipende a chi lo domandi, lo \u00e8 o no? Se lo domandate a me, dico di no, non penso che lo sia [...] Anche se posso capire le riletture in chiave gay, dopotutto.\u00bb Nonostante Frank Miller descrisse il rapporto tra Batman e il Joker come \u00abun incubo omofobo\u00bb, rifer\u00ec di vedere maggiormente il personaggio come un uomo che sublima le sue pulsioni sessuali attraverso la lotta al crimine, concludendo: \u00abSarebbe pi\u00f9 \"sano\" se fosse veramente gay.\u00bb Burt Ward, che interpret\u00f2 Robin sullo schermo nel serial televisivo degli anni sessanta, ha parlato della sua interpretazione nella sua autobiografia \"Boy Wonder: My Life in Tights\"; scrisse che la relazione tra Batman e Robin poteva effettivamente anche essere interpretata come una sorta di relazione sessuale.\nQueste interpretazioni omosessuali del personaggio continuano ad attirare attenzione da parte dei fan e dei media. Un esempio emblematico \u00e8 accaduto nel 2000, quando la DC Comics rifiut\u00f2 di concedere i diritti per la riproduzione e l'inclusione di alcune tavole di quattro storie di Batman (precisamente \"Batman\" numeri 79, 92, 105 e 139) nell'articolo di Christopher York \"All in the Family: Homophobia and Batman Comics in the 1950s\". Un altro caso \u00e8 accaduto nell'estate del 2005, quando il pittore Mark Chamberlain mise in mostra una serie di acquerelli raffiguranti Batman e Robin in esplicite pose omosessuali e mentre si accoppiavano tra di loro. La DC minacci\u00f2 di citare in giudizio sia l'artista che la galleria d'arte \"Kathleen Cullen Fine Arts\" se i dipinti non fossero stati rimossi e consegnati loro, insieme a tutto il ricavato della mostra.\nInterpretazioni psicologiche.\nBatman \u00e8 stato oggetto di studio psicologico per un po' di tempo e ci sono state diverse interpretazioni nella psiche del personaggio.\nIn \"Batman and Psychology: A Dark and Stormy Knight\", il Dr. Travis Langley sostiene che il concetto di archetipi come descritto dagli psicologi Carl Jung e Joseph Campbell \u00e8 presente nei miti di Batman, in modo tale che il personaggio rappresenti \"l'archetipo dell'ombra\". Questo archetipo, secondo Langley, rappresenta il lato oscuro di una persona; non \u00e8 necessariamente un male, ma piuttosto nascosto all'esterno e nascosto sia al mondo che a se stessi. Langley sostiene che Bruce Wayne si confronta con la propria oscurit\u00e0 all'inizio della vita; sceglie di usarlo per instillare paura nei trasgressori, con i suoi lati luminosi e oscuri che lavorano insieme per combattere il male. Langley usa la prospettiva junghiana per affermare che Batman fa appello al nostro bisogno di affrontare il nostro \"s\u00e9 ombra\u201d. Langley tenne anche una classe chiamata Batman, un titolo su cui era irremovibile. \"Avrei potuto chiamarlo qualcosa come \"Psicologia del Vigilantismo Notturno\", ma no. L'ho chiamato Batman\", dice Langley.\nDiversi psicologi hanno esplorato la salute mentale di Bruce Wayne/Batman. Robin. S. Rosenberg ha valutato le sue azioni e i suoi problemi per determinare se raggiungono il livello dei disturbi mentali. Ha esaminato la possibilit\u00e0 di diversi problemi di salute mentale, tra cui il disturbo dissociativo dell'identit\u00e0, il disturbo ossessivo-compulsivo e molti altri. Ha concluso che Bruce Wayne/Batman potrebbe avere un disturbo o una combinazione di disturbi, ma a causa della sua natura fittizia, una diagnosi definitiva rimarr\u00e0 sconosciuta. Tuttavia, lo stesso Langley afferma nel suo libro che Batman \u00e8 troppo funzionale e ben adattato, a causa del suo addestramento, del confronto della sua paura all'inizio e di altri fattori, per essere malato di mente. Pi\u00f9 probabilmente, afferma che l'atteggiamento mentale di Batman \u00e8 molto pi\u00f9 in linea con un atleta olimpico dedicato.\nPersonalit\u00e0.\nI tratti caratteriali primari di Batman possono essere riassunti come \"ricchezza, prestanza fisica, abilit\u00e0 deduttive e ossessione\". I dettagli e il tono dei fumetti di Batman sono cambiati nel corso degli anni a causa dei diversi team creativi.\nBatman \u00e8 stato originariamente introdotto come uno spietato vigilante che spesso uccideva o mutilava criminali, ma si \u00e8 evoluto in un personaggio con un codice morale rigoroso e un forte senso di giustizia.\nLa forza trainante del personaggio di Bruce Wayne \u00e8 l'omicidio dei suoi genitori e la loro assenza. Bob Kane e Bill Finger hanno discusso del passato di Batman e hanno deciso che \"non c'\u00e8 niente di pi\u00f9 traumatico che avere i tuoi genitori assassinati davanti ai tuoi occhi\". Nonostante il suo trauma, decide di studiare per diventare uno scienziato e di addestrare il suo corpo alla perfezione fisica per combattere il crimine a Gotham City come Batman, un'idea ispirata dall'intuizione di Wayne nella mente criminale.\nUn'altra delle caratterizzazioni di Batman \u00e8 quella di un vigilante; per fermare il male iniziato con la morte dei suoi genitori, a volte deve infrangere lui stesso la legge. Sebbene si sia manifestato in modo diverso venendo raccontato da diversi artisti, \u00e8 tuttavia che i dettagli e le componenti principali dell'origine di Batman non sono mai cambiati affatto nei fumetti, la \"reiterazione degli eventi di origine di base tiene insieme espressioni altrimenti divergenti\". L'origine \u00e8 la fonte dei tratti e degli attributi del personaggio, che si manifestano in molte delle avventure del personaggio.\nBatman \u00e8 spesso trattato come un vigilante da altri personaggi nelle sue storie. Frank Miller vede il personaggio come \"una figura dionisiaca, una forza per l'anarchia che impone un ordine individuale\". Vestito da pipistrello, Batman coltiva deliberatamente un personaggio spaventoso per aiutarlo a combattere il crimine, una paura che ha origine dalla coscienza sporca dei criminali. A Miller \u00e8 spesso attribuita la reintroduzione di tratti antieroici nella caratterizzazione di Batman, come la sua personalit\u00e0 minacciosa, la volont\u00e0 di usare la violenza e la tortura e il comportamento sempre pi\u00f9 alienato. Nel 1940, un anno dopo il suo debutto e l'introduzione di Robin, l'editore DC Whitney Ellsworth ha ritenuto che il personaggio sarebbe stato contaminato dai suoi metodi letali e la DC lo ha ricollegato come avente un rigoroso codice etico. Il Batman di Miller era pi\u00f9 vicino alla versione originale pre-Robin, che era disposta a uccidere i criminali se necessario.\nPoteri e abilit\u00e0.\nBatman non ha superpoteri; fa affidamento sulle proprie conoscenze scientifiche, capacit\u00e0 investigative e abilit\u00e0 atletiche. Essendosi sottoposto sin da giovanissimo ad allenamenti fisici estremamente intensi, a diete specializzate incredibilmente rigorose e ad appositi trattamenti, \u00e8 riuscito a sviluppare un organismo perfetto sotto ogni punto di vista. Adesso \u00e8 dotato di forza, resistenza, velocit\u00e0, agilit\u00e0, sistema immunitario, processi di guarigione, sensi, riflessi e processi mentali ai limiti delle possibilit\u00e0 umane; le sue capacit\u00e0 atletiche sono superiori anche a quelle dei pi\u00f9 grandi campioni olimpionici. Batman \u00e8 fortemente disciplinato e ha la capacit\u00e0 di agire sotto un grande dolore fisico e resistere alla maggior parte delle forme di telepatia e controllo mentale.\nSecondo le valutazioni ufficiali della DC Comics, \u00e8 spesso descritto come uno degli individui considerati all'apice delle possibilit\u00e0 umane (il picco umano), vale a dire quegli atleti che riescono a sollevare stando in piedi, fino a sopra la loro testa e distendendo del tutto le braccia, oltre il doppio del loro peso corporeo, fino ad un massimo di 800 libbre (circa 363 kg). In termini di condizioni fisiche, \u00e8 facilmente in grado di correre sui tetti in stile Parkour. I suoi riflessi gli permettono di deviare e schivare proiettili, frecce e addirittura i raggi calorifici di Superman. Ha dimostrato d\u2019essere nettamente pi\u00f9 agile e veloce anche degli atleti che vantano in queste categorie un oro olimpico, surclassato solo da Dick Grayson, Barbara Gordon, Selina Kyle e Harleen Quinzel. In Batman #50 l'esposizione al composto chimico Dionesium lo ha reso ancora pi\u00f9 forte e veloce di quanto fosse in passato.\nIl Cavaliere Oscuro \u00e8 anche dotato di un'intelligenza brillante e nettamente al di sopra della media, oltre che di una forza di volont\u00e0 straordinaria. A causa della mancanza di superpoteri, spesso utilizza la pianificazione e l'astuzia per battere i nemici, piuttosto che combatterli direttamente. Nelle storie, Batman \u00e8 considerato uno dei pi\u00f9 grandi investigatori del mondo, se non il pi\u00f9 grande risolutore di crimini del mondo. La sua grande mente strategica gli ha permesso di essere il tattico della JLA, degli Outsiders e anche un consulente per i Giovani Titani. Batman \u00e8 stato pi\u00f9 volte descritto con un intelletto di livello geniale (con un QI stimato intorno a un valore di 190). La ricchezza inesauribile di Wayne gli d\u00e0 accesso a tecnologie avanzate e, in quanto scienziato esperto, \u00e8 in grado di utilizzare e modificare queste tecnologie a proprio vantaggio, compresi il computer e il laboratorio di analisi installati nella sua Batcaverna. \u00c8 stato in grado di ideare un'armatura (Hellbat) potente abbastanza da combattere contro Darkseid. Secondo Geoff Johns e come letto nel fumetto Doomsday Clock #2, Bruce \u00e8 insieme a Lex Luthor l'uomo pi\u00f9 intelligente della Terra. Secondo il World Forger, alias Alpheus, fratello di Anti-Monitor, Bruce \u00e8 uno degli esseri pi\u00f9 intelligenti del multiverso, in grado di costruire un dispositivo che pu\u00f2 leggere e ricostruire a livello cellulare la mente di qualsiasi metaumano. Da eclettico, la sua conoscenza e competenza in innumerevoli discipline \u00e8 quasi ineguagliata da qualsiasi altro personaggio nell'universo DC e dotato di un gi\u00e0 citato condizionamento fisico umano al massimo. Ha viaggiato per il mondo acquisendo le abilit\u00e0 necessarie per aiutarlo nei suoi sforzi. \u00c8 un maestro del travestimento ed esperto di spionaggio, altamente abile nel movimento furtivo (tecniche stealth) e nell'escapologia, il che gli consente di apparire e scomparire a suo piacimento e di liberarsi da trappole mortali quasi inevitabili con poco o nessun danno. \u00c8 un esperto di tecniche di interrogatorio e il suo aspetto intimidatorio e spaventoso \u00e8 spesso tutto ci\u00f2 che serve per ottenere informazioni dai sospettati. Tra la formazione fisica e altre relative alla lotta alla criminalit\u00e0, \u00e8 anche esperto in altri tipi di abilit\u00e0. Alcune di queste includono l'essere un pilota autorizzato (al fine di utilizzare il Batplano), oltre ad essere in grado di utilizzare altri tipi di macchinari. In alcune pubblicazioni, ha seguito una formazione da prestigiatore. Oltre alla sua lingua madre, sa parlare fluentemente il portoghese, il dhari e il latino ed \u00e8 in grado di capire il linguaggio dei segni americano e il labiale.\nBatman si \u00e8 allenato ampiamente in numerosi stili di combattimento, rendendolo uno dei migliori combattenti corpo a corpo nell'universo DC. Ha utilizzato appieno la sua memoria fotografica per padroneggiare diverse forme di arti marziali tra cui Aikid\u014d, boxe, Jiu jitsu brasiliano, Capoeira, Eskrima, scherma, Hapkido, Judo, Kalarippayattu, karate, Kenjutsu, Kenp\u014d, kickboxing, Kobud\u014d, Krav Maga, Muay thai, Ninjutsu, Pancrazio, Sambo, Savate, Silat, Taekwondo, wrestling e stili diversi di Wushu (Kung Fu).\nEquipaggiamento.\nBatman utilizza un vasto arsenale di veicoli e gadget specializzati e ad alta tecnologia nella sua guerra contro il crimine, i cui design di solito condividono un motivo a pipistrello.\nIl costume incorpora l'immagine di un pipistrello per spaventare i criminali. Il Cavaliere Oscuro fa uso di uno speciale costume realizzato in kevlar, con piccole percentuali di titanio. Esso \u00e8 a prova di proiettile, ignifugo e in grado di resistere a vari tipi di minacce, come esplosioni, impatti e cadute. \u00c8 anche dotato di rinforzi nei guanti e negli stivali, atti ad assorbire gli urti causati da pugni e calci. Ai lati dei guanti, sono state incorporate delle lame metalliche utilizzate per bloccare armi da taglio come spade o coltelli. Il mantello \u00e8 super-leggero ed utilizzabile per planare o come paracadute. La maschera, contenente una piccola percentuale di piombo, protegge il volto di Wayne dai raggi X ed \u00e8 dotata di vari sistemi di sicurezza, comprendenti gas soporifero e scariche elettriche. In essa, sono stati incorporati anche un sonar, dei sensori audio, un visore notturno, uno a raggi infrarossi e una ricetrasmittente audio/video. Gli stivali contengono una cerbottana con dardi narcotizzanti e un sonar che attira stormi di pipistrelli in caso di bisogno (come quello usato in \"Batman: Anno Uno\" e \"Batman Begins\").\nBatman tiene la maggior parte del suo equipaggiamento da campo nella sua cintura multiuso. Nel corso degli anni ha dimostrato di contenere un assortimento di strumenti anticrimine, armi e strumenti investigativi e tecnologici: batarang, bat-artiglio, palline di gas, esplosivi in miniatura, maschera antigas, antidoti, trasmittenti, bat-manette, binocolo, torcia elettrica, provette, e altri strumenti che pu\u00f2 cambiare a seconda della missione. Diverse versioni della cintura hanno questi oggetti riposti in scomparti, spesso come astucci in stile militare o cilindri rigidi attaccati uniformemente attorno ad essa. Nella stessa cintura, in un'apposita tasca schermata dalle radiazioni, Batman conserva anche uno speciale anello di kryptonite, consegnatogli da Superman perch\u00e9 ne faccia uso contro lo stesso Uomo d'Acciaio se, un giorno, per qualche motivo, egli dovesse rappresentare una minaccia. Un'eccezione alla gamma dell'equipaggiamento di Batman sono le comuni pistole, che si rifiuta di usare per principio, poich\u00e9 una pistola \u00e8 stata utilizzata nell'omicidio dei suoi genitori. Nelle storie moderne in termini di veicoli, Batman scende a compromessi su quel principio per installare sistemi d'arma su di essi allo scopo di disabilitare in modo non letale altri veicoli, forzare l'ingresso in luoghi e attaccare bersagli pericolosi troppo grandi per essere sconfitti con altri mezzi.\nVeicoli.\nIl veicolo principale del personaggio \u00e8 la Batmobile, che di solito \u00e8 raffigurata come un'imponente automobile nera, spesso con pinne caudali che ricordano le ali di un pipistrello, ed equipaggiata con attrezzatura d'avanguardia.\nHa anche un aereo chiamato Batplano (in seguito chiamato \"Batwing\"), insieme a vari altri mezzi di trasporto, come il Batcottero (solo nel film del 1966), il Batscafo, il Bat-Sommergibile (chiamato anche \"Bat-Sub\") e il Batciclo (in seguito chiamato \"Batpod\").\nBatsegnale.\nIl Batsegnale \u00e8 il segnale luminoso a forma di pipistrello che viene mostrato nel cielo da un proiettore, situato sul tetto del dipartimento di polizia di Gotham: \u00e8 il mezzo con il quale gli agenti di polizia e il Commissario Gordon sono soliti chiamare Batman nei fumetti e nei film.\nCol tempo, in particolar modo nel film Il cavaliere oscuro, il batsegnale ha avuto un significato pi\u00f9 ampio e realistico. In genere, pi\u00f9 che chiamare Batman, il segnale serve ad avvertire e spaventare i criminali della sua presenza e del fatto che lui sorveglia Gotham.\nQuesto \u00e8 un significato decisamente pi\u00f9 realistico, dato che sarebbe impossibile per Bruce Wayne accorgersi sempre del segnale ed intervenire giusto in tempo.\nAvversari.\nBatman affronta una variet\u00e0 di nemici che vanno dai criminali comuni ai supercriminali stravaganti. Molti di loro rispecchiano aspetti del carattere e dello sviluppo di Batman, spesso con storie di origine tragiche che li portano a una vita criminale. Questi nemici sono comunemente indicati come la \"galleria dei ladri di Batman\". Il \"nemico pi\u00f9 implacabile\" di Batman \u00e8 Joker, un maniaco omicida con un aspetto da clown. Joker \u00e8 considerato dalla critica il suo perfetto avversario, poich\u00e9 \u00e8 l'antitesi di Batman nella personalit\u00e0 e nell'aspetto; Joker ha un comportamento maniacale con un aspetto colorato, mentre Batman ha un comportamento serio e risoluto con un aspetto oscuro. Come \"personificazione dell'irrazionale\", Joker rappresenta \"tutto ci\u00f2 che Batman [si oppone]\". Altri nemici ricorrenti di lunga data che fanno parte della \"galleria dei ladri di Batman\" includono Catwoman (una ladra antieroina che \u00e8 un'alleata occasionale e un interesse romantico), il Pinguino, Ra's al Ghul, Due Facce, l'Enigmista, lo Spaventapasseri, Mr. Freeze, Poison Ivy, Harley Quinn, Bane, Clayface e Killer Croc, tra gli altri. Molti degli avversari di Batman sono spesso pazienti psichiatrici all'Arkham Asylum.\nLista degli avversari principali di Batman:\nAlleati.\nIl maggiordomo di Batman, Alfred Pennyworth, \u00e8 apparso per la prima volta in Batman #16 (1943). \u00c8 la fedele figura paterna di Bruce Wayne ed \u00e8 una delle poche persone a conoscere la sua identit\u00e0 segreta. Alfred ha cresciuto Bruce dopo la morte dei suoi genitori e lo conosce a livello molto personale. A volte \u00e8 ritratto come un compagno di Batman e l'unico altro residente di Wayne Manor oltre a Bruce. Il personaggio \"[d\u00e0] un tocco familiare ai dintorni di Batman ed [\u00e8] sempre pronto a fornire una mano ferma e rassicurante\" all'eroe e al suo aiutante.\nIl nome informale \"Famiglia Batman \" \u00e8 usato per un gruppo di personaggi strettamente alleati con Batman, generalmente vigilanti mascherati che sono stati addestrati da Batman o operano a Gotham City con la sua tacita approvazione. Includono: Barbara Gordon, figlia del Commissario Gordon, che ha combattuto il crimine sotto l'identit\u00e0 di vigilante di Batgirl e, durante un periodo in cui \u00e8 stata costretta su una sedia a rotelle a causa di una ferita da arma da fuoco inflitta dal Joker, l'hacker informatico Oracolo; Helena Bertinelli, l'unico membro sopravvissuto di una famiglia mafiosa diventata vigilante, che ha lavorato occasionalmente con Batman, principalmente come Cacciatrice e come Batgirl per un breve periodo; Cassandra Cain, la figlia degli assassini professionisti David Cain e Lady Shiva, succeduta a Bertinelli come Batgirl.\nLucius Fox, uno specialista di tecnologia e business manager di Bruce Wayne, che \u00e8 ben consapevole delle attivit\u00e0 di vigilante clandestino del suo datore di lavoro; Dr. Leslie Thompkins, un'amica di famiglia che come Alfred \u00e8 diventato una figura genitoriale surrogata per Bruce Wayne dopo la morte dei suoi genitori, ed \u00e8 anche a conoscenza della sua identit\u00e0 segreta; Vicki Vale, una giornalista investigativa che spesso riferisce delle attivit\u00e0 di Batman per la \"Gotham Gazette\".\nCome alleato di Batman nella polizia di Gotham City, il commissario James \"Jim\" Gordon ha debuttato insieme a Batman in \"Detective Comics n. 27\" e da allora \u00e8 stata una presenza costante. Combattendo il crimine come uomo comune, condivide gli obiettivi di Batman offrendo, proprio come fa il personaggio del dottor Watson nelle storie di Sherlock Holmes, la prospettiva di una persona normale sull'opera dello straordinario genio di Batman.\nBatman \u00e8 a volte un membro di squadre di supereroi come la Justice League of America e gli Outsiders. Batman \u00e8 stato spesso accoppiato in avventure con il suo compagno di squadra della Justice League Superman, in particolare come co-protagonisti della serie \"World's Finest Comics\"' e \"Superman/Batman\". Nella continuit\u00e0 pre-crisi , i due sono raffigurati come amici intimi; tuttavia, nell'attuale continuit\u00e0, sono ancora amici intimi ma una relazione difficile, con un'enfasi sulle loro diverse opinioni sulla lotta alla criminalit\u00e0 e sulla giustizia. In \"Superman/Batman #3\" (dicembre 2003), Superman osserva: \"A volte, lo ammetto, penso a Bruce come a un uomo in costume. Poi, con qualche gadget della sua cintura multiuso, mi ricorda che ha una mente straordinariamente inventiva. E quanto sono fortunato a poter chiamare su di lui.\"\nRobin, il vigilante partner di Batman, \u00e8 stato un personaggio di supporto ampiamente riconosciuto per molti anni. Bill Finger ha dichiarato che voleva includere Robin perch\u00e9 \"Batman non aveva nessuno con cui parlare, ed era un po' noioso averlo sempre a pensare\". Il primo Robin, Dick Grayson, fu introdotto nel 1940. Negli anni '70 finalmente crebbe, and\u00f2 al college e divenne l'eroe Nightwing. Un secondo Robin, Jason Todd, \u00e8 apparso negli anni '80. Nelle storie alla fine \u00e8 stato picchiato brutalmente e poi ucciso in un'esplosione provocata dal Joker, ma in seguito \u00e8 stato rianimato. Ha usato il vecchio personaggio del Joker, Cappuccio Rosso, ed \u00e8 diventato un vigilante antieroe senza scrupoli nell'usare armi da fuoco o forza mortale. Carrie Kelley, la prima Robin donna ad apparire nelle storie di Batman, \u00e8 stata l'ultima Robin nella continuit\u00e0 delle graphic novel di Frank Miller \"Il ritorno del cavaliere oscuro\" e \"Il cavaliere oscuro colpisce ancora\", combattendo al fianco di un Batman invecchiato in storie fuori dalla continuit\u00e0 principale.\nIl terzo Robin nei fumetti main stream \u00e8 Tim Drake, che \u00e8 apparso per la prima volta nel 1989. Ha continuato a recitare nella sua serie di fumetti, e attualmente si chiama \"Red Robin\", una variazione sul personaggio tradizionale di Robin. Nel primo decennio del nuovo millennio, Stephanie Brown \u00e8 stata la quarta Robin nell'universo tra un periodo e l'altro come la sua identit\u00e0 di vigilante fatta da s\u00e9, Spoiler, e in seguito come Batgirl. Dopo la morte apparente di Brown, Drake riprese il ruolo di Robin per un po'. Il ruolo alla fine \u00e8 passato a Damian Wayne, il figlio di 10 anni di Bruce Wayne e Talia al Ghul, alla fine degli anni 2000. Il prossimo giovane aiutante di Batman \u00e8 Harper Row, una giovane donna di strada che evita il nome Robin ma ha comunque seguito il tema ornitologico; ha debuttato con il nome in codice e l'identit\u00e0 di Bluebird nel 2014.\nRelazioni.\nInteressi romantici.\nGli scrittori hanno variato l'approccio nel corso degli anni all'aspetto \"playboy\" della persona di Bruce Wayne. Alcuni scrittori mostrano la sua reputazione di playboy come un'illusione fabbricata per supportare la sua missione di Batman, mentre altri hanno descritto Bruce Wayne come sinceramente godendo dei vantaggi di essere \"lo scapolo pi\u00f9 idoneo di Gotham\". Bruce Wayne \u00e8 stato ritratto come legato sentimentalmente a molte donne durante le sue varie incarnazioni. Le relazioni pi\u00f9 significative si sono verificate con Selina Kyle (che \u00e8 anche Catwoman) e Talia al Ghul, poich\u00e9 entrambe le donne hanno dato alla luce i suoi figli biologici, rispettivamente Helena Wayne e Damian Wayne.\nIl primo interesse romantico di Batman fu Julie Madison in \"Detective Comics\" n. 31 (settembre 1939); tuttavia, la loro storia d'amore fu di breve durata. Alcuni degli interessi romantici di Batman sono state le donne con uno status rispettato nella societ\u00e0, come Julie Madison, Vicki Vale e Silver St. Cloud. Altre sono Chase Meridian in \"Batman Forever\", Andrea Beaumont in \"\", e Rachel Dawes nella \"Trilogia del cavaliere oscuro\". Batman \u00e8 stato anche coinvolto sentimentalmente con alleati, come Kathy Kane (Batwoman), Sasha Bordeaux e Wonder Woman, e con cattivi come Selina Kyle (Catwoman), Jezebel Jet, Pamela Isley (Poison Ivy) e Talia al Ghul.\nCatwoman.\nMentre la maggior parte delle relazioni romantiche di Batman tendono ad essere di breve durata, Catwoman \u00e8 stata la sua storia d'amore pi\u00f9 duratura nel corso degli anni. L'attrazione tra Batman e Catwoman, il cui vero nome \u00e8 Selina Kyle, \u00e8 presente in quasi ogni versione e mezzo in cui appaiono i personaggi, inclusa una storia d'amore tra le loro due identit\u00e0 segrete gi\u00e0 nel film del 1966 \"Batman\". Sebbene Catwoman sia tipicamente raffigurata come una cattiva, Batman e Catwoman hanno lavorato insieme per raggiungere obiettivi comuni e di solito sono raffigurati come aventi una connessione romantica.\nIn una trama dei primi anni '80, Selina Kyle e Bruce Wayne sviluppano una relazione, in cui il pannello di chiusura della storia finale mostra che lei si riferisce a Batman come \"Bruce\". Tuttavia, un cambiamento nel team editoriale ha portato a una rapida conclusione di quella trama e, a quanto pare, tutto ci\u00f2 che \u00e8 emerso durante l'arco narrativo. Fuori costume, Bruce e Selina sviluppano una relazione romantica durante '. La storia mostra Selina che salva Bruce da Poison Ivy. Tuttavia, la relazione finisce quando Bruce rifiuta due volte le sue avances; una volta come Bruce e una volta come Batman. In ', la fa alzare in piedi in due giorni festivi, costringendola a lasciarlo per sempre e a lasciare Gotham City per un po'. Quando i due si incontrano a un'opera molti anni dopo, durante gli eventi dell'arco narrativo di 12 numeri chiamato \"Hush\", Bruce commenta che i due non hanno pi\u00f9 una relazione come Bruce e Selina. Tuttavia, \"Hush\" vede Batman e Catwoman allearsi contro l'intera galleria dei ladri e riaccendere la loro relazione romantica. In \"Hush\", Batman rivela la sua vera identit\u00e0 a Catwoman.\nIl Batman di Terra-Due , un personaggio di un mondo parallelo, collabora e sposa la riformata Selina Kyle di Terra-Due, come mostrato in \"Superman Family\". Hanno una figlia di nome Helena Wayne, che diventa la Cacciatrice. Insieme a Dick Grayson, il Robin della Terra-Due, la Cacciatrice assume il ruolo di protettore di Gotham una volta che Bruce Wayne si ritira per diventare commissario di polizia, una posizione che occupa fino a quando non viene ucciso durante un'ultima avventura come Batman.\nBatman e Catwoman hanno un incontro sessuale sul tetto di un edificio in \"Catwoman\" (vol. 4) #1 (2011); lo stesso problema implica che i due abbiano una relazione sessuale in corso. Dopo il riavvio della continuit\u00e0 DC \"Rebirth\" del 2016, i due hanno di nuovo un incontro sessuale in cima a un edificio in Batman (vol. 3) #14 (2017).\nDopo il riavvio della continuit\u00e0 DC \"Rebirth\" del 2016, Batman e Catwoman lavorano insieme nel terzo volume. I due hanno anche una relazione romantica, in cui vengono mostrati avere un incontro sessuale su un tetto e dormire insieme. Bruce propone a Selina in \"Batman\" (vol. 3) #24 (2017), e nel numero #32, Selina chiede a Bruce di proporle di nuovo. Quando lo fa, lei dice: \"S\u00ec\".\n\"Batman Annual\" (vol. 3) #2 (gennaio 2018) \u00e8 incentrato su una trama romantica tra Batman e Catwoman. Verso la fine, la storia \u00e8 proiettata in avanti nel futuro, in cui Bruce Wayne e Selina Kyle sono una coppia sposata nei loro anni d'oro. Bruce riceve una diagnosi medica terminale e Selina si prende cura di lui fino alla sua morte.\nVersioni alternative.\nIn un episodio dell'etichetta Elseworlds della DC Comics, Bruce Wayne discende dal cavaliere medievale Sir Gawain; in una storia intitolata \"Il Graal\" i discendenti del cavaliere della Tavola Rotonda hanno custodito segretamente, di generazione in generazione, il santo Graal. Questo poi viene consegnato proprio a Bruce Wayne, che \u00e8 l'ultimo discendente e che dovr\u00e0 difenderlo da Ra's al Ghul. In un'altra storia della stessa collana, un Bruce ancora giovane e appena tornato dal suo viaggio di addestramento viene scelto dall'anello del morente Abin Sur come suo successore nel ruolo di Lanterna Verde.\nA met\u00e0 2017, il crossover \"Metal\", che riunisce personaggi da gran parte dell'universo DC, mostra una versione oscura del Multiverso, formata dalle paure e le speranze infrante dei personaggi DC; in particolare, il crossover ha al suo centro Batman e 7 sue versioni deformate; ciascuna \u00e8 dotata di un potere di un membro della Justice League, \u00e8 nata da un fallimento del Cavaliere Oscuro, e utilizza uno dei protocolli creati per abbattere i compagni di squadra della Lega. Essi sono:\nPubblicazioni.\nPubblicazioni negli Stati Uniti d'America.\nEdizioni seriali.\nLe avventure di Batman vengono pubblicate, ogni mese negli Stati Uniti, su un gruppo di albi mensili regolari e su alcune miniserie. Gli albi regolari sono:\nStorie fuori serie.\nFra le storie fuori serie ci sono quelle edite con il marchio \"Elseworlds\", una linea editoriale che presenta storie fuori dalla continuity ufficiale come \"Gotham by Gaslight\" (Dall'Inferno a Gotham) (1989) , nelle quali Batman, le cui origini restano invariate, viene messo a confronto con Jack lo squartatore abitante di Gotham che, tornato a casa, riprendere l'attivit\u00e0 interrotta a Londra. Oppure \"La maledizione di Gotham\" di Mignola e disegnata da Troy Nixey, che narra di come il ritrovamento nell'Antartico di una misteriosa entit\u00e0 antica porter\u00e0 un terribile pericolo al mondo intero; o la miniserie \"\" del 2006, vincitrice di un premio Eisner Award.\nAltre storie fuori serie ma nel rispetto della continuity sono Il ritorno del Cavaliere Oscuro di Miller, , (2010) o di Grant Morrison e Dave McKean. Ci sono poi quelle della serie di crossover \"Marvel contro DC\" in cui il personaggio incontra Capitan America o un altro incontro tra Batman e Capitan America, scritto e disegnato da John Byrne, che vede i due eroi e le rispettive spalle, Robin e Bucky, allearsi durante la seconda guerra mondiale; Batman \u00e8 stato protagonista di crossover con altri personaggi della Marvel: Hulk, il Punitore, l'Uomo Ragno e con Devil. All'interno poi dell'Universo Amalgam, Batman si fonde con Wolverine creando Dark Claw.\n\"Sulla collana Batman: Legends of the Dark Knight\", rivista antologica edita dal 1989 al 2007, si trovano storie di Batman pi\u00f9 adulte. Alcune aggiungono informazioni alla continuity senza approfondire il passato del personaggio, come \"Gothic\" di Morrison e Janson, \"Tornare in s\u00e9\" di DeMatteis e Staton-Mitchell. Relativamente agli approfondimenti della continuity classica, si ricordano il reinserimento di Hugo Strange tra gli avversari In \"Preda\" e nella successiva \"Terrore\", entrambe di Doug Moenchn e Paul Gulacy. Altri approfondimenti alla continuity sono \"Shaman Of Gotham\" di O'Neil-Hannigan, e \"Tao\" di Alan Grant e Arthur Ranson, entrambe sul periodo di addestramento di Bruce Waine; \"Asfalto\", di Steven Grant e Shawn McManus, che reinterpreta la crociata di Gordon contro i poliziotti corrotti del dipartimento di Gotham, introdotti in \"Anno Uno\"; e \"Creta\", sempre di Grant e Quique Alcatena, in cui viene reinterpretato il primo scontro con il secondo Clayface, Matthew Hagen. La coppia di autori Jeph Loeb-Tim Sale hanno realizzato gli speciali stagionali di \"Legend\", caratterizzati da atmosfere oscure e indagini complesse come nel caso di \"Scelte\" \"(\"1993) o del successivo speciale, \"Follia\" (1994) e \"Fantasmi\" (1995). Queste storie sono un preludio alle successive saghe: ' e il seguito della vicenda, '.\nPubblicazioni in Italia.\nIn Italia il personaggio esordisce nel 1946 rinominato il Fantasma nella collana \"Collezione Uomo Mascherato\" e poi sul settimanale \"Urr\u00e0\" delle Edizioni Milano ma il successo arriva nel 1955 con gli \"Albi del falco\" della Mondadori; nel 1966 esordisce la prima testata autonoma poi continuata dalla Cenisio e da altri editori come Williams, Rizzoli, Gl\u00e9nat Italia, Play Press. Successivamente sono subentrate prima la Planeta DeAgostini e poi la RW Edizioni. In genere le pubblicazioni dedicate al personaggio hanno come titolo Batman.\nTra il 1945 e il 1946 la Edizioni Milano di Cino del Duca pubblic\u00f2 una serie di albi di piccolo formato di 8 pagine che fu la prima a portare in Italia i personaggi dei comic book statunitensi, in particolare fu una delle prime a portare i supereroi in Italia. Batman venne rinominato \"Ala d'Acciaio\" e le storie tratte da \"Detective Comics\" erano presentate in un piccolo formato per di pi\u00f9 ricalcate sugli originali di Kane. La Edizioni Milano era anche l'editore dell'albo \"Collezione Uomo Mascherato\", dove avvenne la seconda apparizione di Batman, rinominato qui \"Fantasma\", insieme a Robin, chiamato \"Aquilotto\", con la produzione delle strisce giornaliere in genere pi\u00f9 complesse e qualitativamente migliori di quelle edite sui comic book e presentavano come avversario unico il Joker, nelle classiche vesti di assassino psicopatico. In tutto vennero pubblicate 8 delle 13 storie originali. Contemporaneamente a questi albi il personaggio comparve nella rivista \"Urr\u00e0\", che presentava anche storie di Superman come eroe principale e di Tarzan, con la primissima apparizione italiana per Robin.\nIl successo arriva nel 1955 con l'ingresso negli \"Albi del falco\" dell'editore Mondadori nel formato degli \"Albi della Rosa\" conta 574 albi, accanto a Nembo Kid-Superman. Nel 1966 esce la prima testata autonoma, poi continuata da Cenisio, Williams, Rizzoli, Gl\u00e9nat Italia, Playpress. La testata presentava la produzione degli anni sessanta tratta dai comic books della DC; inoltre presentate storie degli anni quaranta e cinquanta; la testata chiude nel 1970. L'anno dopo ne venne edita una nuova versione dalla Williams fino al 1974 che presentava la versione del personaggio di Neal Adams dei primi anni settanta. Nel 1976 esordisce l'edizione della Cenisio chiusa poi nel 1981. I diritti del personaggio nel 1980 passarono alla Rizzoli che pubblico il personaggio sulla rivista \"Corto Maltese\"; successivamente in collaborazione con la Glenat, var\u00f2 nel 1992 un nuovo quindicinale, \"Batman - Vecchie e nuove superstorie\", che presentava storie successive a . Poi i diritti passarono alla Play Press che dal 1995 al 2000 edit\u00f2 il quindicinale \"Batman;\" l'editore decide poi di presentare il personaggio in volumi unici e miniserie. Una nuova serie mensile si ebbe nel 2005, \"Batman Magazine\", durato 12 numeri. Dal 2006 i diritti passano a Planeta DeAgostini, che pubblica alcuni volumi e la serie mensile \"Batman\". Da gennaio 2012 i diritti passano alla casa editrice RW Edizioni che fa esordire una nuova serie \"Batman\".\nAltri media.\nVideogiochi.\nSono stati prodotti numerosi videogiochi sul personaggio di Batman e la licenza \u00e8 passata, nel tempo, a diverse case produttrici.\nIspirati ai fumetti.\nTitoli i cui eventi sono ambientati nell'universo originale dei fumetti, talvolta modificati.\nIspirati alle serie animate.\nTitoli i cui eventi sono ambientati nell'universo delle varie serie animate realizzate su Batman.\nAdattamenti videoludici dei film.\nTitoli che ripropongono gli eventi gi\u00e0 visti nei film realizzati su Batman, talvolta modificati.\nUniversi inediti.\nTitoli che non si ispirano a nessuna opera su Batman gi\u00e0 pubblicata, ma che propongono una storia completamente inedita.\nApparizioni.\nTitoli in cui Batman non \u00e8 il protagonista, ma ha comunque un ruolo."}
{"id": "10321", "revid": "1635571", "url": "https://it.wikipedia.org/wiki?curid=10321", "title": "Bandiera di Gibilterra", "text": "La bandiera di Gibilterra \u00e8 stata ufficializzata nel 1982 e contiene gli stessi elementi dell'armoriale che la regina Isabella di Castiglia concesse alla citt\u00e0 con ordinanza reale del 10 luglio 1502. Essa \u00e8 composta da due bande orizzontali: quella superiore, bianca, con larghezza doppia rispetto a quella inferiore, rossa. Al centro della banda bianca \u00e8 raffigurato un castello rosso con tre torri; appesa al cancello del castello, vi \u00e8 una chiave dorata che appare al centro della banda rossa.\n\u00c8 usata come bandiera di comodo."}
{"id": "10324", "revid": "1610933", "url": "https://it.wikipedia.org/wiki?curid=10324", "title": "Tinamo di Berlepsch", "text": ""}
{"id": "10325", "revid": "1610933", "url": "https://it.wikipedia.org/wiki?curid=10325", "title": "Tinamo cinereo", "text": ""}
{"id": "10326", "revid": "400694", "url": "https://it.wikipedia.org/wiki?curid=10326", "title": "Antropocentrismo", "text": "Lantropocentrismo (dal greco \u03ac\u03bd\u03b8\u03c1\u03c9\u03c0\u03bf\u03c2, anthropos, \"uomo, essere umano\", \u03ba\u03ad\u03bd\u03c4\u03c1\u03bf\u03bd, kentron, \"centro\") \u00e8 la tendenza - che pu\u00f2 essere propria di una teoria, di una religione o di una semplice opinione - a considerare l'essere umano, e tutto ci\u00f2 che gli \u00e8 proprio, come centrale nell'Universo. Una centralit\u00e0 che pu\u00f2 essere intesa secondo diversi accenti e sfumature: semplice superiorit\u00e0 rispetto al resto del mondo animale o preminenza ontologica su tutta la realt\u00e0, in quanto si intende l'uomo come espressione immanente dello spirito che \u00e8 alla base dell'Universo.\nStoria.\nAspetto che accomuna le pi\u00f9 rilevanti posizioni filosofiche occidentali apparve prima della met\u00e0 del XX secolo \u00e8 la tendenza ad assumere una prospettiva \"human-centered\", incapace cio\u00e8 di decentrare la riflessione etica, ontologica ed epistemologica dagli agenti umani.\nUn primo esempio di concezione \"antropocentrica\" si ha nel V secolo a.C. con Socrate e i sofisti. I filosofi presocratici si interessavano principalmente della natura circostante. Con Socrate e i sofisti, invece, l'attenzione si sposta sull'uomo. Protagora diceva che \"l'uomo \u00e8 la misura di tutte le cose\", ponendo quindi l'essere umano come criterio al centro dell'universo. \"Conosci te stesso\", diceva Socrate, proprio indicando la superiorit\u00e0 della conoscenza dell'uomo stesso rispetto alla conoscenza della natura. Dopo questi filosofi, tutti si occuparono di studiare l'uomo, quasi tralasciando lo studio di come sia nato l'universo, argomento di cui si erano occupati tutti i presocratici.\nCon il periodo medioevale, con Agostino mantiene e rafforza la visione antropocentrica e mistica dell'universo, ponendo l'uomo al centro del mondo in quanto maggiore creazione di Dio e nel fare questo si affida alla visione aristotelica del cosmo, l'uomo ha la responsabilit\u00e0 di scegliere tra bene e male, ed in questo \u00e8 unico tra i viventi, essendo l'unico dotato di intelletto, San Tommaso rafforzer\u00e0 ulteriormente tale concezione. Nel corso di questo lungo periodo saranno in pochi a contestare la visione di un mondo antropocentrico, Giordano Bruno contester\u00e0 la finitezza dell'universo, l'esclusiva umana dell'intelletto e sosterr\u00e0 addirittura la metempsicosi, tutto questo gli coster\u00e0 la vita, vittima della Santa Inquisizione nel 1600.\nGalileo Galilei riuscir\u00e0 invece a salvare la sua vita, abiurando alla visione copernicana dell'universo, che toglieva la terra dal centro del cosmo per piazzarvi il Sole.\nA Galileo Galilei si deve il grandissimo contributo della formulazione del metodo scientifico, che poco alla volta riuscir\u00e0 a separare la filosofia dalla teologia e l'uomo da Dio.\nIl pi\u00f9 grande colpo contro la prospettiva antropocentrica viene sferrato nel 1859 ad opera di Charles Darwin, che nel saggio \"L'origine delle specie\" esporr\u00e0 il meccanismo della selezione naturale, del quale l'uomo sarebbe un prodotto casuale assieme alle altre creature che convivono con noi nel nostro pianeta.\nDiffusione e limiti.\nBisogna precisare che l'antropocentrismo \u00e8 una caratteristica peculiare delle civilt\u00e0 euroasiatiche: le culture africane, precolombiane e aborigena non contemplano tale visione del cosmo, per cui \u00e8 probabile che le visioni antropocentriche del mondo siano inevitabili in tutte le civilt\u00e0 che sviluppano un certo livello tecnologico, con relativa antropizzazione del territorio.\nLa visione antropocentrica continua a contraddistinguere la civilt\u00e0 globale contemporanea, spesso osteggiata da correnti etiche non antropocentriche, come l'antispecismo o l'ecologia profonda, che invece cercano di reinserire l'essere umano nella natura. Ci\u00f2 che, infatti, le etiche dell'ambiente generalmente sottolineano essere un aspetto particolarmente problematico dell'impostazione antropocentrica \u00e8 il suo considerare l'essere umano come il legittimo proprietario o conquistatore della natura.\nAnche dal punto di vista del cosiddetto antropocentrismo debole, nobile o autocritico, difeso in anni pi\u00f9 recenti da autori quali soprattutto John Passmore, il modo migliore di tutelare la natura non consiste nell'attribuirle un valore intrinseco, ma nel difenderne maggiormente i valori strumentali (alimentari, energetici, estetici, spirituali o culturali), evidenziando la connessione esistente tra questi e il benessere dell'umanit\u00e0 presente e futura.\nLe riflessioni riconducibili a quest'ultima e pi\u00f9 recente posizione costituiscono la spesso implicita base di riferimento della cultura cosiddetta \"green\" e dello \"sviluppo sostenibile\", e rappresentano perci\u00f2 anche il sostrato fondamentale delle opinioni ambientaliste oggi pi\u00f9 diffuse e accettate all'interno del senso comune. La maggior parte degli esponenti filosofici di questa prospettiva sostengono che si debba allargare l'ambito della considerazione morale verso la natura, portandole rispetto e prendendosene cura, senza per\u00f2 anche estendere la comunit\u00e0 morale oltre l'umanit\u00e0. Viene in sostanza riconosciuta l'importanza di non fondare simmetricamente il concetto di dovere su esigenze che la controparte possa autonomamente sollevare, ma non viene comunque messo in discussione che sia assurdo cercare di conferire diritti all'ambiente non-umano: bisogna dunque limitarsi a rivolgere, seppure asimmetricamente, lo sguardo morale su di esso."}
{"id": "10327", "revid": "1610933", "url": "https://it.wikipedia.org/wiki?curid=10327", "title": "Tinamo piccolo", "text": ""}
{"id": "10328", "revid": "1610933", "url": "https://it.wikipedia.org/wiki?curid=10328", "title": "Tinamo beccopiccolo", "text": ""}
{"id": "10329", "revid": "1610933", "url": "https://it.wikipedia.org/wiki?curid=10329", "title": "Tinamo bruno", "text": ""}
{"id": "10331", "revid": "1610933", "url": "https://it.wikipedia.org/wiki?curid=10331", "title": "Tinamo ondulato", "text": ""}
{"id": "10332", "revid": "1610933", "url": "https://it.wikipedia.org/wiki?curid=10332", "title": "Tinamo sopraccigli chiari", "text": ""}
{"id": "10333", "revid": "1610933", "url": "https://it.wikipedia.org/wiki?curid=10333", "title": "Tinamo brasiliano", "text": ""}
{"id": "10334", "revid": "1610933", "url": "https://it.wikipedia.org/wiki?curid=10334", "title": "Tinamo zampegrigie", "text": ""}
{"id": "10336", "revid": "1610933", "url": "https://it.wikipedia.org/wiki?curid=10336", "title": "Tinamo piedirossi", "text": ""}
{"id": "10337", "revid": "1610933", "url": "https://it.wikipedia.org/wiki?curid=10337", "title": "Tinamo zampegialle", "text": ""}
{"id": "10339", "revid": "1610933", "url": "https://it.wikipedia.org/wiki?curid=10339", "title": "Tinamo capinero", "text": ""}
{"id": "10342", "revid": "301156", "url": "https://it.wikipedia.org/wiki?curid=10342", "title": "Svalbard", "text": "Le Svalbard sono un'area non incorporata della Norvegia aventi abitanti, il cui centro amministrativo \u00e8 Longyearbyen.\nIl loro territorio \u00e8 costituito da un arcipelago del mare Glaciale Artico, posizionato tra i 74 e gli 81\u00b0 di latitudine nord, e tra i 10 e i 34\u00b0 di longitudine est. Rappresentano la parte pi\u00f9 settentrionale della Norvegia e le terre abitate pi\u00f9 a nord del pianeta Terra, coprendo\nun'area di con le isole pi\u00f9 grandi rappresentate da Spitsbergen Nordaustlandet ed Edge\u00f8ya \nGeografia.\nLa gran parte delle Svalbard \u00e8 coperta da ghiacci. Infatti il nome \"Svalbard\" significa \"costa fredda\". Comunque la corrente nord-atlantica modera il clima artico, mantenendo le acque circostanti aperte e navigabili per gran parte dell'anno. La principale attivit\u00e0 economica \u00e8 l'estrazione del carbone, cui si aggiungono la pesca e la caccia. La Norvegia dichiara una zona di pesca esclusiva di 200 miglia nautiche, che non \u00e8 riconosciuta dalla Russia.\nPer effetto della temperatura media annuale inferiore a zero gradi Celsius, il suolo \u00e8 permanentemente gelato, e si sgela in piena estate solo per una modesta profondit\u00e0, tale da permettere solamente la vegetazione estiva di un leggero manto erboso a bassa quota, nei luoghi soleggiati ed esposti ai venti meno freddi da ovest.\nLe Svalbard sono anche il terreno di riproduzione dell'oca dalla faccia bianca e di altre variet\u00e0 di uccelli: \u00e8 presente la riserva naturale Santuario degli uccelli del Kongsfjorden.\nClima.\nIl clima delle isole Svalbard \u00e8 polare all'interno, dove la lontananza dal mare e l'altitudine favoriscono un freddo pi\u00f9 intenso, mentre \u00e8 simile alla tundra sulla costa con minime d'inverno che toccano valori anche di e massime estive che possono salire sino a , essendoci la mitigazione di un ramo della Corrente del Golfo che lambisce la costa ovest.\nEffetti del riscaldamento globale.\nIl riscaldamento globale ha provocato notevoli cambiamenti climatici alle Svalbard. Tra il 1970 e il 2020, la temperatura media alle Svalbard \u00e8 aumentata di 4 gradi Celsius e nei mesi invernali di 7 gradi. Il 25 luglio 2020 \u00e8 stata misurata una nuova temperatura record di 21,7 gradi Celsius per l'arcipelago delle Svalbard, che \u00e8 anche la temperatura pi\u00f9 alta mai registrata nella parte europea dell'Artico. Nel luglio 2020, inoltre, sono state misurate temperature superiori a 20 gradi per quattro giorni consecutivi. Come in gran parte dell'Artico, anche alle Svalbard si pu\u00f2 notare il pericoloso feedback dell'albedo del ghiaccio: a causa del sostanziale scioglimento del ghiaccio, le superfici ghiacciate si trasformano in acque libere, la cui superficie pi\u00f9 scura assorbe pi\u00f9 energia solare invece di rifletterla indietro; di conseguenza, queste acque si riscaldano e ulteriore ghiaccio nella zona si scioglie sempre pi\u00f9 velocemente, creando pi\u00f9 acque aperte, ecc. Entro la fine del secolo, \u00e8 previsto un aumento della temperatura tra 7 e 10 gradi sullo Spitsbergen.\nIsole.\nPrincipali:\nMinori:\nFlora e fauna.\nNelle isole Svalbard non ci sono alberi ma solo piccoli cespugli e fiori sparsi qua e l\u00e0 a sfidare il freddo e il vento, nonch\u00e9 muschi e licheni. Nella prima parte della stagione estiva i cieli sono attraversati da centinaia di migliaia di uccelli marini, di cui 30 specie nidificano sulle scogliere.\nIl mare \u00e8 abitato da foche, trichechi, balene, beluga, orche e narvali per un totale di 19 specie di mammiferi marini. Le volpi artiche e la piccola renna delle Svalbard (\"r.t. platyrhyncus\") popolano il territorio. In passato \u00e8 stata tentata, senza successo, l'introduzione del bue muschiato.\nL'orso polare \u00e8 il simbolo delle Svalbard. Da quando ne \u00e8 stata proibita la caccia, ne \u00e8 tornato a essere il signore: recentemente sono stati censiti circa 3500 esemplari. \u00c8 il pi\u00f9 grande mammifero terrestre carnivoro, \u00e8 sempre affamato e non va mai in letargo, perci\u00f2 tutte le escursioni sono scortate da guide armate di fucile.\nBanca dei semi.\nIl governo norvegese ha terminato nel febbraio 2008 la costruzione di una banca dei semi (\"Svalbard Global Seed Vault\"), in cui sar\u00e0 conservato il patrimonio genetico del pi\u00f9 grande numero possibile di specie vegetali (attualmente sono pi\u00f9 di 4000). La struttura \u00e8 stata realizzata scavando una galleria lunga nel permafrost sull'isola di Spitsbergen, la cui entrata \u00e8 situata al di sopra del livello del mare, il tutto per ottenere una temperatura quasi costante tra e per conservarvi successivamente le sementi donate dai circa 1400 depositi di raccolta dei semi situati nei paesi di tutto il mondo. L'accesso \u00e8 assicurato da porte di massima sicurezza a prova di esplosione e due prese d'aria. Il numero di semi immagazzinati dipender\u00e0 dal numero dei paesi che parteciperanno al progetto. La finalit\u00e0 del progetto \u00e8 prevenire l'eventuale estinzione di piante causata da catastrofi planetarie quali il riscaldamento globale o una guerra nucleare.\nStoria.\nLe Svalbard nell'et\u00e0 d'oro dell'esplorazione olandese e la scoperta.\nLe prime attestazioni di scoperta di una \"terra nullius\" (1596).\nGli Scandinavi furono probabilmente i primi scopritori delle Svalbard all'inizio del XII secolo, ma non vi sono prove certe di questo fatto. Racconti nordici di terre sconosciute potrebbero far riferimento a Jan Mayen, o a parte della Groenlandia orientale. Furono queste le prime tracce di notizie che collegarono queste aree al continente europeo. In quest'epoca l'arcipelago era perlopi\u00f9 utilizzato per attivit\u00e0 di pesca e caccia.\nL'olandese Willem Barentsz scopr\u00ec l'arcipelago nel 1596 mentre si trovava alla ricerca di un passaggio verso il Polo Nord.\nIl nome di \"Spitsbergen\" ebbe origine dallo stesso Barentsz, il quale cos\u00ec descrisse delle \"montagne appuntite\" che vedeva sulla costa occidentale dell'isola, anche se la sua mappa dell'Artico del 1599 riporta l'area col nome pi\u00f9 generico di \"Het Nieuwe Land\" (\"La Nuova Terra\"). Barentsz non afferm\u00f2 di aver scoperto un arcipelago, e pertanto il nome \"Spitsbergen\" a lungo rimase in uso per indicare sia l'isola che l'intero arcipelago.\nIl primo sbarco conosciuto sull'isola \u00e8 datato al 1604, quando una nave inglese attracc\u00f2 a Bj\u00f8rn\u00f8ya ed inizi\u00f2 a cacciare dei trichechi; fecero seguito delle spedizioni annuali e divenne sempre pi\u00f9 chiaro come Spitsbergen fosse ormai una base per la caccia, in particolare alle balene artiche dal 1611.\nPer la natura selvaggia e senza legge dell'area, inglesi, danesi, olandesi e francesi tentarono con tutte le forze di allontanare altre flotte nemiche dall'area.\nBase internazionale per la caccia alle balene (XVII\u2013XIX secolo).\nSmeerenburg fu uno dei primi insediamenti stabili dell'arcipelago, fondato dagli olandesi nel 1619. Basi pi\u00f9 piccole vennero costruite da inglesi, danesi e francesi. Dapprima questi avamposti erano solamente degli accampamenti estivi, ma dalla prima met\u00e0 del Seicento alcuni iniziarono ad attrezzarli per passarvi l'inverno. La pesca della balena allo Spitsbergen continu\u00f2 sino agli anni '20 dell'Ottocento, quando olandesi, inglesi e danesi si spostarono altrove nell'Artico. Dal XVII secolo, giunsero anche dei cacciatori russi che si dedicarono anche alla caccia terrestre di volpi e orsi polari. Dopo una serie di raid inglesi nel Mare di Barents nel 1809, l'attivit\u00e0 russa alle Svalbard diminu\u00ec sensibilmente, sino a cessare del tutto negli anni '20 dell'Ottocento. Cacciatori norvegesi di trichechi iniziarono a giungere nell'area negli anni '90 del Settecento. I primi a raggiungere l'area dalla Norvegia furono il popolo Sami della regione di Hammerfest, come parte di una spedizione russa nel 1795. I norvegesi scelsero di non dedicarsi pi\u00f9 alla pesca alle balene nel medesimo periodo in cui anche i russi abbandonarono tale attivit\u00e0, sebbene altri proseguirono sino agli anni '30 del XIX secolo nell'area dello Spitsbergen, ed in quella di Bj\u00f8rn\u00f8ya sino agli anni '60 del medesimo secolo.\nIl XX secolo.\nDagli anni '90 dell'Ottocento, le Svalbard iniziarono a divenire una meta ambita del turismo artico, oltre ad attirare un primo interesse minerario per la presenza di numerosi giacimenti di carbone ritrovati sulle isole, materiale utilizzato anche per le esplorazioni artiche. Le prime miniere vennero impiantate a Isfjorden dai norvegesi nel 1899; dal 1904, anche gli inglesi si insediarono a Adventfjorden ed iniziarono le prime escavazioni su vasta scala. La produzione a Longyearbyen, per interesse degli americani, ebbe inizio nel 1908; e Store Norske vi si stabil\u00ec nel 1916, cos\u00ec come fecero i norvegesi nel corso della guerra.\nNegli anni '10 del Novecento iniziarono le prime discussioni per stabilire una sovranit\u00e0 sull'intero arcipelago, ma vennero interrotte dallo scoppio della Prima guerra mondiale. Il 9 febbraio 1920, dopo la Conferenza di Pace di Parigi, il Trattato delle Svalbard venne siglato, garantendo la piena sovranit\u00e0 delle isole alla Norvegia. Ad ogni modo, a tutti i firmatari del trattato venne garantito un diritto assoluto di pesca, caccia e sfruttamento delle risorse minerarie per evitare l'insorgere di ulteriori conflitti. Il trattato ebbe effetto dal 14 agosto 1925, assieme all'Atto delle Svalbard che regol\u00f2 per la prima volta la vita amministrativa dell'arcipelago con l'entrata in carica del primo governatore, Johannes Gerckens Bass\u00f8e. L'arcipelago era noto come Spitsbergen, mentre l'isola principale era nota col nome di Spitsbergen Occidentale. Dagli anni '20 del Novecento, la Norvegia decise di rinominare l'arcipelago col nome di Svalbard, e l'isola principale divenne nota come Spitsbergen. Kvit\u00f8ya, Kong Karls Land, Hopen e Bj\u00f8rn\u00f8ya non vennero considerate parte dell'arcipelago di Spitsbergen. I russi continuarono a chiamare tradizionalmente l'arcipelago col nome di Grumant. L'Unione Sovietica riconobbe il nome Spitsbergen e support\u00f2 la tesi che fossero stati i russi i primi a scoprire quella terra. Nel 1928, l'esploratore italiano Umberto Nobile e la ciurma dell'aeromobile \"Italia\" si schiantarono sul pack ghiacciato della costa dell'Isola di Foyn. Il successivo tentativo di recupero dei superstiti fece avere alle Svalbard una certa notoriet\u00e0 presso la stampa internazionale, che ad ogni modo dur\u00f2 per breve tempo.\nLa Seconda guerra mondiale.\nNel 1941, dopo l'Operazione Gauntlet, tutti gli insediamenti norvegesi e sovietici sulle Svalbard vennero evacuati, ed i tedeschi vi si insediarono con un avamposto meteorologico, sebbene una piccola guarnigione norvegese fosse mantenuta a Spitsbergen. L'Operazione Zitronella dei tedeschi prese con la forza questa guarnigione nel 1943, e distrusse nel contempo gli insediamenti di Longyearbyen e Barentsburg. Nel settembre del 1944, assieme alla nave rifornimento \"Carl J. Busch\", il sottomarino GS U-307 trasport\u00f2 gli uomini dell'Operazione Haudegen alle Svalbard. L'Operazione Haudegen era il nome di un'operazione della seconda guerra mondiale che mirava appunto a stabilire delle stazioni meteorologiche alle Svalbard. La stazione fu attiva dal 9 settembre 1944 al 4 settembre 1945. Perse il contatto radio dal maggio del 1945, ed i soldati locali furono in grado di richiedere supporti solo nell'agosto del 1945. Il 4 settembre 1945, i soldati vennero recuperati da un vascello da caccia norvegese e si arresero al suo capitano. Questo gruppo di uomini fu l'ultimo della Germania nazista ad arrendersi nella Seconda guerra mondiale. Dopo la guerra, l'Unione Sovietica propose un'amministrazione condivisa norvegese e sovietica per la difesa militare delle Svalbard. Questo accordo venne rigettato nel 1947 dalla Norvegia che due anni dopo entr\u00f2 nella NATO. l'Unione Sovietica mantenne alta l'attivit\u00e0 civile alle Svalbard, in parte per assicurarsi che l'arcipelago non fosse utilizzato dalla NATO.\nDopo la guerra.\nDopo la guerra, la Norvegia ristabil\u00ec la propria presenza stabile a Longyearbyen ed a Ny-\u00c5lesund, mentre l'Unione Sovietica si attest\u00f2 con insediamenti minerari a Barentsburg, Pyramiden e Grumant. La miniera di Ny-\u00c5lesund ebbe una serie di incidenti che causarono la morte di 71 persone tra il 1945 ed il 1963. Solo il caso Kings Bay caus\u00f2 nel 1962 la morte accidentale di 21 lavoratori, fatto che costrinse il terzo gabinetto Gerhardsen a dimettersi. Dal 1964, Ny-\u00c5lesund divenne un avamposto di ricerca ed un collegamento per l'European Space Research Organisation. I primi test per la ricerca di aree petrolifere vennero condotti nel 1963 e continuarono sino al 1984, ma non vennero trovati filoni commercialmente convenienti. Dal 1960, voli regolari a bordo di charter vengono condotti tramite l'aeroporto di Hotellneset; mentre nel 1975 venne ufficialmente inaugurato l'Aeroporto delle Svalbard a Longyearbyen.\nDurante la Guerra Fredda, i sovietici costituivano due terzi della popolazione delle isole (il restante terzo era composto da norvegesi), per una popolazione totale dell'arcipelago di 4000 abitanti circa. L'attivit\u00e0 dei sovietici prima e dei russi dopo diminu\u00ec considerevolmente da allora, portando gli abitanti da 2.500 del 1990 a 450 del 2010. L'insediamento produttivo di Grumant venne chiuso nel 1962. Quello di Pyramiden venne chiuso nel 1998. , ma sono riprese nel 2010. La comunit\u00e0 russa ha inoltre subito due incidenti aerei: il primo quando un Vnukovo Airlines Flight 2801 cadde uccidendo 141 persone, poi l'Incidente d'elicottero a Heerodden con 3 morti.\nLongyearbyen rimase una citt\u00e0 produttiva sino al 1989, ma nel 1993 venne venduta al governo nazionale e divenne sede di un centro universitario. \nSociet\u00e0.\nLa popolazione \u00e8 di 2.667 abitanti, di cui 423 russi e ucraini, 10 polacchi e 322 non-norvegesi. L'80% della popolazione delle Svalbard vive a Longyearbyen.\nA causa di una situazione legale particolare, tutti i Paesi che hanno firmato il trattato delle Svalbard hanno diritto, al pari della Norvegia, a colonizzare le Svalbard e a svilupparne l'economia; tuttavia, l'unico Paese a prendere sul serio questa possibilit\u00e0 \u00e8 stata l'Unione Sovietica, i cui insediamenti di Barentsburg e di Pyramiden hanno raggiunto alcune migliaia di abitanti; per un periodo la lingua pi\u00f9 parlata sulle Svalbard \u00e8 stata il russo.\nDurante la guerra fredda i sovietici costituivano i due terzi della popolazione delle isole (il restante terzo era costituito da norvegesi) che ammontava a circa 4.000 persone. A seguito della dissoluzione dell'Unione Sovietica e dell'interruzione dei sussidi, la popolazione russa (e ucraina) si \u00e8 ridotta passando da circa 2.500 a 450 persone dal 1990 al 2010, e Pyramiden \u00e8 stata del tutto abbandonata; dal 2009 a Pyramiden alcuni russi provenienti da Barentsburg stanno tentando di riattivare a scopi turistici le strutture industriali e residenziali.\nSempre a causa di alcune clausole nel trattato delle Svalbard, non vi \u00e8 alcun requisito particolare (come permessi di soggiorno, di lavoro, eccetera) per risiedervi permanentemente: supposto di poter trovare lavoro, non vi sono ostacoli di sorta perch\u00e9 il trattato prevede la non-discriminazione tra tutti i cittadini degli Stati aderenti al trattato. Le strade asfaltate sulle isole sono estremamente rare; i trasporti sono effettuati con imbarcazioni, aerei ed elicotteri, nonch\u00e9 in motoslitta o in auto su strade generalmente sterrate.\nLe Svalbard sono per trattato militarmente neutrali, e quindi non \u00e8 presente personale militare di nessuno stato. Alle Svalbard viene pubblicato un settimanale, lo \"Svalbardposten\".\nAmministrazione.\nLe Svalbard sono amministrate da un governatore incaricato, il \"Sysselmesteren\", il cui ufficio si trova nella citt\u00e0 di Longyearbyen.\nIl \"Sysselmesteren\" esercita il potere esecutivo. Le Svalbard non eleggono rappresentanti al parlamento norvegese, n\u00e9 sono una contea, n\u00e9 sono organizzate in comuni, sebbene Longyearbyen abbia una timida forma di autogoverno. In questo le Svalbard assomigliano pi\u00f9 a una colonia che a una piena parte di uno Stato. I cittadini norvegesi che vivono sulle Svalbard, tuttavia, hanno facolt\u00e0 di votare nella loro circoscrizione di origine sul continente."}
{"id": "10345", "revid": "2087477", "url": "https://it.wikipedia.org/wiki?curid=10345", "title": "Nuova Caledonia", "text": "La Nuova Caledonia (in francese: \"Nouvelle-Cal\u00e9donie\"; in canaco: \"Kanaky\") \u00e8 una collettivit\u00e0 francese d'oltremare, situata nell'Oceano Pacifico sudoccidentale vicino all'Australia; \u00e8 nella lista delle Nazioni Unite dei territori non autonomi. Il suo capoluogo \u00e8 Numea.\nStoria.\nContesa fra Regno Unito e Francia durante la prima met\u00e0 del XIX secolo, l'isola nel 1853 divenne possedimento francese. A partire dal 1864, serv\u00ec da colonia penale per quarant'anni. Della Nuova Caledonia fanno parte anche le Isole della Lealt\u00e0 (Mar\u00e8, Lifou, Ouv\u00e9a, Tiga, Mouli e Faiava) e l'Isola dei Pini.\nLa vita politica \u00e8 complicata dal fatto che la popolazione indigena melanesiana, la comunit\u00e0 canaca, \u00e8 ora una minoranza (44%) a causa del declino della popolazione e dell'immigrazione avvenuta sotto il dominio francese. Il resto della popolazione \u00e8 composto dai discendenti dei deportati francesi, conosciuti come \"caldoches\", e da una piccola minoranza est-asiatica.\nLa rivendicazione dell'indipendenza da parte del \"Front de Liberation Nationale Kanak Socialiste\" (FLNKS) inizia nel 1985. Il Fronte, guidato da Jean Marie Tjibaou, assassinato nel 1989, chiedeva la creazione di uno Stato, chiamato \"Kanaky\". L'agitazione, marcata dalla presa di ostaggi e il massacro in seguito alla loro liberazione dalla grotta di Ouv\u00e9a, port\u00f2 a una crescita dell'autonomia con gli \"Accordi di Matignon\" del 1988 e l\"'Accordo di Numea\" del 1998.\nIl 4 novembre 2018 si \u00e8 tenuto il primo referendum per l'indipendenza, in cui il 56,4% degli elettori ha scelto di rimanere francese. Un secondo referendum indipendentista si \u00e8 svolto il 4 ottobre 2020 ed \u00e8 stato respinto dal 53% degli elettori. Il terzo referendum si \u00e8 svolto il 12 dicembre 2021, e ha confermato l'esito sfavorevole all'indipendenza con il 96% dei voti; tale votazione, l'ultima prevista dall'accordo del 1998, \u00e8 stata tuttavia caratterizzata da una bassa affluenza, dovuta al boicottaggio da parte delle forze indipendentiste, le quali hanno dichiarato di non riconoscere la validit\u00e0 di tale referendum a causa del rifiuto del governo francese di rinviare il voto al 2022.\nGeografia.\n\u00c8 situata a circa 1.500\u00a0km a est della costa australiana, a sud di Vanuatu, a ovest delle Figi e a nord della Nuova Zelanda, nella zona sud-occidentale dell'Oceano Pacifico.\nLa Nuova Caledonia fa parte della Zealandia, un frammento dell'antico super-continente Gondwana. Si ipotizza che la Nuova Caledonia si sia separata dall'Australia circa 66 milioni di anni fa, per poi andare alla deriva in direzione nord-est, raggiungendo la sua posizione attuale circa 50 milioni di anni fa.\nLa terraferma \u00e8 divisa in lunghezza da una catena montuosa centrale le cui vette pi\u00f9 alte sono il monte Pani\u00e9 (1629 metri) a nord e il monte Humboldt (1618\u00a0m) a sud-est. La costa orientale \u00e8 coperta da una vegetazione lussureggiante. La costa occidentale, con le sue grandi savane e pianure adatte all'agricoltura, \u00e8 una zona pi\u00f9 secca. Molti massicci ricchi di minerali si trovano lungo questa costa.\nIl fiume Diahot \u00e8 il fiume pi\u00f9 lungo della Nuova Caledonia, che scorre per circa 100 chilometri. Ha un bacino idrografico di 620 km\u00b2 e si apre a nord-ovest nella baia d'Harcourt, scorrendo verso il punto settentrionale dell'isola lungo la scarpata occidentale del monte Pani\u00e9. La maggior parte dell'isola \u00e8 coperta da foreste sempreverdi umide, mentre le savane dominano le quote pi\u00f9 basse. La laguna della Nuova Caledonia, con una superficie totale di 24.000 chilometri quadrati \u00e8 una delle pi\u00f9 grandi lagune del mondo. \u00c8 circondato dalla barriera corallina della Nuova Caledonia.\nClima.\nIl clima \u00e8 tropicale, con una stagione calda e umida da novembre a marzo con temperature tra 27 \u00b0C e 30 \u00b0C, e una stagione pi\u00f9 fredda e secca da giugno ad agosto con temperature tra 20 \u00b0C e 23 \u00b0C, collegate da due brevi interstizi. Il clima tropicale \u00e8 fortemente moderato dall'influenza oceanica e dagli alisei che attenuano l'umidit\u00e0, che pu\u00f2 essere vicina all'80%. La temperatura media annuale \u00e8 di 23 \u00b0C.\nLe registrazioni delle precipitazioni differiscono notevolmente all'interno dell'isola. I 3.000 millimetri di precipitazioni registrate a Galarino sono tre volte la media della costa occidentale. Ci sono anche periodi secchi, a causa degli effetti di El Ni\u00f1o. Tra dicembre e aprile, le depressioni tropicali e i cicloni possono far superare ai venti a una velocit\u00e0 di 100 chilometri all'ora, con raffiche di 250 chilometri all'ora e precipitazioni abbondanti. L'ultimo ciclone che ha colpito la Nuova Caledonia \u00e8 stato Cyclone Cook, nel gennaio 2017.\nFlora e fauna.\nLa flora e la fauna della Nuova Caledonia ebbero origine nella parte orientale dell'antico supercontinente di Gondwana e si sono evolute in condizioni di isolamento dopo che la \"Grande Terre\" si separ\u00f2 dal continente 80 milioni di anni or sono. Di conseguenza, il paese vanta molte specie di piante e animali uniche al mondo, in particolare uccelli, e la pi\u00f9 ricca diversit\u00e0 di specie per chilometro quadro del mondo. Delle 3250 specie di piante da fiore presenti, l'80% \u00e8 endemico.\nNella Nuova Caledonia si trova una specie particolare di geco: il geco ciliatus (Correlophus ciliatus).\nLa Nuova Caledonia vanta 68 specie stimate di uccelli di terra, di cui circa 20 autoctone. La specie indigena pi\u00f9 famosa \u00e8 il \"kagu\" o \"cagou\" (\"Rhynochetos jubatus\"), un uccello a rischio di estinzione che \u00e8 divenuto il simbolo non ufficiale della Nuova Caledonia. Dei pochi mammiferi terrestri, gli unici indigeni sono le \"roussette\" (della famiglia dei pipistrelli della frutta), che tradizionalmente rientrano nell'alimentazione dei kanak. Fra i mammiferi introdotti vi sono i cervi di Timor, che si sono riprodotti in quantit\u00e0 tale da provocare gravi danni alle piante native e all'ambiente in generale. Questi animali si possono ammirare negli allevamenti dei \"caldoche\" sulla costa occidentale. La loro carne \u00e8 servita nei ristoranti locali.\nLe acque della Nuova Caledonia ospitano circa 2000 specie di pesci. Le megattere fanno la loro comparsa tra luglio e settembre. Le 14 specie di serpente marino della Nuova Caledonia si vedono spesso sulla superficie dell'acqua o anche a terra; quella che si avvista con maggior frequenza \u00e8 l'anfibio \"tricot ray\u00e9\" (krait fasciato). Sono animali molto velenosi ma non aggressivi ed \u00e8 estremamente raro che mordano.\nAree protette.\nNella Nuova Caledonia ci sono molti parchi e riserve terrestri e marine. Sulla Punta Sud sono facilmente raggiungibili il Parc Provincial de la Rivi\u00e8re Bleue e le Chutes de la Madeleine. L'ascesa del Mont Pani\u00e9, che con i suoi 1629\u00a0m \u00e8 la vetta pi\u00f9 alta della Nuova Caledonia, \u00e8 riservata agli escursionisti in buona forma fisica.\nSociet\u00e0.\nNel 2010 si stima che la popolazione abbia raggiunto i 253.743 abitanti. Buona parte di essi abita nel capoluogo Numea. I principali gruppi etnici sono due: quello melanesiano (45,1% della popolazione) e quello europeo, i cosiddetti \"caldoche\" (34,1%). Esistono altre minoranze tra cui quella polinesiana (11,6%) e quella indonesiana (2,5%).\nReligione.\nLa popolazione \u00e8 a maggioranza cristiana, il 54% della popolazione \u00e8 cattolica, il 14% protestante e il 2,1% di altre confessioni cristiane. Il 2,7% segue l'Islam, mentre il restante 27% della popolazione \u00e8 legata ad altre religioni.\nLingua.\nLa lingua ufficiale della collettivit\u00e0 \u00e8 il francese. Insieme a quest'ultimo vengono tutelate altre lingue a livello regionale, che sono:\nLa bandiera.\nNel luglio 2010 al tricolore francese \u00e8 stato ufficialmente affiancato un vessillo ideato dal \"Fronte di Liberazione Nazionale Kanako e Socialista\" (FLNKS), un partito politico che lotta per l'indipendenza dell'isola.\nQuesta bandiera fu adottata dal partito nel 1980 ed \u00e8 composta di tre fasce orizzontali di uguali dimensioni. Dall'alto verso il basso i colori sono il blu (Pantone 286c), rosso (Pantone 032c), e verde (Pantone 347c), con la presenza di un cerchio di colore giallo (Pantone 102c), dal diametro la cui lunghezza \u00e8 due terzi dell'altezza della bandiera e spostato verso il lato del pennone. Il cerchio \u00e8 bordato di nero e al suo interno vi \u00e8 un disegno dello stesso colore.\nIl blu simboleggia il cielo e soprattutto l'oceano che circonda l'isola. Il rosso rappresenta il sangue versato dai canachi durante la loro lotta per l'indipendenza, il socialismo e l'unit\u00e0. Il verde simboleggia infine la terra e, per estensione, gli antenati seppelliti sotto di essa.\nIl disco giallo rappresenta il sole mentre il disegno al suo interno \u00e8 una \"fl\u00e8che fa\u00eeti\u00e8re\", un tipo di freccia che adorna i tetti delle case del posto, totem degli antichi villaggi canachi.\nEconomia e comunicazioni.\nL'attivit\u00e0 economica pi\u00f9 importante \u00e8 l'estrazione e la lavorazione del nichel, che lo ha reso in pochi decenni lo stato pi\u00f9 ricco dell'Oceania e una delle maggiori potenze economiche estrattive al mondo. Nel 2010, sono state estratte 138.000 tonnellate di questo metallo. Nel 2009, nel Paese si sono contati 99.000 ingressi e un totale di 141 milioni di dollari di entrate grazie al turismo, altra voce economica rilevante. Per quanto riguarda il settore primario, nello stesso anno sono state coltivate 2.600 tonnellate di mais e 16.500 di noci di cocco; inoltre sono stati contati 90.000 bovini, 37.000 suini, 12.000 equini e 600.000 volatili. Infine, sono stati ricavati 16.618 metri cubi di legname e 5.742 tonnellate di pesce. La rete stradale si estende per 4.926\u00a0km. Nel capoluogo, oltre al porto pi\u00f9 importante dell'isola, si trova un aeroporto. Circa 3 persone su 10 hanno accesso ad internet.\nArte.\nL'arte principale \u00e8 la scultura, utilizzata come ornamento per le capanne a tetto conico. Per questo tipo di capanne si ergono pilastri antropomorfi alti anche un metro e mezzo con un tetto impreziosito da figure di antenati o decorazioni astratte. Numeroso e variegato \u00e8 il numero di maschere, esibite durante le feste. Peculiari sono le piccole \"teste-moneta\" decoranti gli scettri da cerimonia.\nOmonimia.\n. Il termine \"Caledonia\" \u00e8 il nome latino che definiva anticamente una parte dell'attuale Scozia.\nAmministrazione.\nLa Nuova Caledonia \u00e8 dotata di uno status speciale, differente da quello delle altre propriet\u00e0 extraterritoriali francesi. Viene amministrata da un Alto Commissario. A livello territoriale, il Governo viene esercitato da un Congresso formato dai componenti delle assemblee provinciali, per un totale di 54 membri. Le tre assemblee provinciali vengono elette a suffragio universale ogni 5 anni. Nel Parlamento francese la Nuova Caledonia viene rappresentata da un senatore e due deputati.\nNel novembre 2018 gli abitanti hanno detto 'no' al referendum sull'indipendenza. Il 56,4% ha votato per restare parte della Francia, contro il 43,6% che ha espresso la volont\u00e0 di diventare indipendenti. Interessante il dato sull'affluenza, con l'81% degli abitanti che si \u00e8 recato ai seggi. \nSuddivisione amministrativa.\nLa Nuova Caledonia \u00e8 suddivisa in 3 province e 33 comuni.\nDispute internazionali.\nLe isole Matthew e Hunter sono contese tra Francia e Vanuatu."}
{"id": "10346", "revid": "6923", "url": "https://it.wikipedia.org/wiki?curid=10346", "title": "PDP-6", "text": "Il PDP-6 (Programmed Data Processor-6) fu un modello di computer sviluppato dalla Digital Equipment Corporation (DEC) nel 1963 facente parte della serie PDP. \u00c8 ricordato, soprattutto, come prototipo ed antesignano del successivo PDP-10; il set di istruzioni delle due macchine \u00e8 praticamente identico.\nStoria.\nIn tutto il mondo sono stati venduti solo 23 PDP-6, in assoluto il pi\u00f9 basso livello di vendita per un prodotto della DEC; il management, per\u00f2, considerava queste vendite di rilevante importanza qualitative perch\u00e9 effettuate presso istituti leader nella tecnologia come le universit\u00e0. Questo diede a DEC un certo numero di vantaggi, fra cui una grande presa in quel mercato, l'accesso ad informazioni sugli orientamenti delle future tecnologie da parte di un gruppo di utenti avanzati e tecnicamente competenti, e persino una fonte di giovani e intelligenti impiegati pronti ad essere assunti.\nIl PDP-6 usava parole lunghe 36 bit e aveva una capacit\u00e0 massima di memoria di 256000 word, anche se la maggior parte dei sistemi furono installati con solo circa 32000 word (sarebbero 160 Kbytes). Includeva semplici meccanismi per supportare il time-sharing, incluso un paio di modi operativi (\"Executive\", Esecutivo, e \"User\", Utente, il secondo limitava l'accesso all'input/output e altro) e un insieme di registri che permettevano allo spazio di indirizzamento dell'utente di essere limitato ad una frazione della memoria principale."}
{"id": "10347", "revid": "37401", "url": "https://it.wikipedia.org/wiki?curid=10347", "title": "Industria", "text": "Il termine industria (dal latino \"industria (-ae)\", a sua volta di etimologia incerta, che significa \"operosit\u00e0\" e \"attivit\u00e0\") viene utilizzato in senso lato per indicare qualsiasi attivit\u00e0 umana che viene svolta allo scopo di generare beni o servizi.\nStoria.\nGi\u00e0 nella preistoria erano esercitate molte attivit\u00e0 di trasformazione dei materiali per ottenere dei beni (ad esempio per la produzione di oggetti in pietra), ma per assistere alla creazione di una vera e propria industria dotata di un complesso sistema organizzativo bisogna attendere fino alla fine del XVIII secolo, quando ha luogo la cosiddetta \"rivoluzione industriale\", che ha inizio con lo sviluppo dell'industria tessile in Gran Bretagna, al quale segu\u00ec lo sviluppo dell'industria siderurgica.\nNel XX secolo ha luogo un ulteriore progresso dal punto di vista industriale, contraddistinto dall'affermarsi del petrolio e del gas naturale come principali fonti di energia, che ha portato alla nascita di nuovi stabilimenti e con essi nuove opportunit\u00e0 lavorative. Tale crescita economica fu rallentata negli anni settanta a causa dell'avvento della crisi petrolifera, a seguito della quale si verific\u00f2 uno spostamento della manodopera dal settore secondario (di cui fa parte l'\"industria\" propriamente detta) al settore terziario (orientato alla fornitura dei servizi), in particolare per quello che riguarda l'industria dell'informatica e della telematica, che si svilupparono durante la seconda guerra mondiale come conseguenza dell'avanzamento in ambito scientifico e tecnologico derivante dalla situazione di rivalit\u00e0 tra le nazioni belligeranti. In seguito a tale trasformazione dell'assetto occupazionale, il termine \"industria\" venne utilizzato in senso pi\u00f9 ampio anche per il settore terziario, in particolare nell'accezione di \"industria dei servizi\".\nDescrizione.\nLo stesso termine viene utilizzato in senso stretto per indicare alcune attivit\u00e0 di produzione di merci, beni, opere, e che rientrano nel settore secondario dell'economia (produzione manifatturiera), distinguendo in questo modo l'industria dalla produzione agricola (settore primario) e dalla produzione di servizi (settore terziario). In senso ancora pi\u00f9 stretto, ci si riferisce alla sola produzione di beni del settore secondario in serie, cio\u00e8 attraverso procedure standardizzate, permettendo quindi la produzione di beni su larga scala, cio\u00e8 in grandi quantit\u00e0, a differenza dell'artigianato, dove il prodotto viene realizzato in quantit\u00e0 limitata. \nTale caratteristica rende l'attivit\u00e0 industriale pi\u00f9 complessa rispetto a quella artigianale, richiedendo l'utilizzo di un modello organizzativo strutturato (ovvero pi\u00f9 o meno complesso), applicazione di standard per la produzione in serie, l'impiego di macchine e costose infrastrutture per la produzione, la concentrazione del lavoro in uno o pi\u00f9 siti produttivi, uno schema predeterminato di divisione dei lavori, un sistema di distribuzione commerciale articolato su un territorio pi\u00f9 vasto e un attento studio di fattibilit\u00e0 (che utilizza gli studi e/o i contributi prodotti principalmente nell'ambito dell'economia industriale e dell'economia aziendale) al fine di minimizzare i rischi per l'impresa derivanti dalla costruzione di uno stabilimento industriale. Di conseguenza in ambito industriale il capitale e l'apporto di natura finanziaria sono predominanti rispetto ad altri fattori (ad esempio l'apporto individuale dell'imprenditore), che sono invece peculiari nell'ambito dell'artigianato.\nLa produzione industriale.\nQualsiasi processo di produzione industriale utilizza le cosiddette \"materie prime\" che vengono trasformate con mezzi tecnologici per ottenere il prodotto finito, passando eventualmente attraverso la produzione di semilavorati. La trasformazione delle materie prime pu\u00f2 essere o comprendere pi\u00f9 propriamente lavorazioni di montaggio (assemblaggio) di componenti, seguite o meno da fasi d'installazione del prodotto nell'ambiente di destinazione/impiego.\nIl prodotto finito, una volta realizzato, viene inviato alla filiera di distribuzione, attraverso la quale arriva ai consumatori.\nI settori principali.\nL'industria si suddivide in molteplici settori, ognuno con una propria specializzazione ed \u00e8 in costante mutamento adattandosi di volta in volta alle esigenze del consumo ed alle nuove tecnologie di produzione. Mentre nel passato si utilizzava il termine industria per riferirsi a prodotti tangibili (Manufattura), ormai da tempo lo si impiega anche per i prodotti intangibili ovvero i servizi. Questo perch\u00e9 l'industria non \u00e8 propriamente un determinato settore produttivo (significato classico e tradizionale) bens\u00ec una modalit\u00e0 organizzativa di realizzazione di prodotti o servizi.\nUna classificazione dei vari settori industriali pu\u00f2 essere la seguente:\nUn'altra classificazione pi\u00f9 dettagliata in base alla tipologia dell'attivit\u00e0 produttiva \u00e8 stata stilata dall'ISIC (\"International Standard Industrial Classification of All Economic Activities\") e prevede l'utilizzo di una sigla alfanumerica costituita da una lettera che indica la macrocategoria (ad esempio agricoltura, industria estrattiva, industria manufatturiera, ecc.) e un numero che identifica maggiormente nel dettaglio il particolare settore produttivo (ad esempio la produzione di latticini \u00e8 indicata dalla sigla C 105).\nUn'altra suddivisione prevede la distinzione tra industria pesante (che necessita di un notevole apporto di capitali e tecnologie) e industria leggera.\nInoltre a seconda della maggiore o minore utilit\u00e0 dei prodotti, si distingue tra \"industria di base\" (per la produzione di beni indispensabili) e \"industria non di base\" (per la produzione di beni di interesse secondario).\nIndustria come dimensione economica.\nCome spiegato sopra \u00e8 diffuso, specie nel linguaggio giornalistico o sociopolitico, il tradizionale significato di industria come sinonimo di \"manifatturiero\" cio\u00e8 l'insieme dei settori della produzione di beni materiali se eseguita da aziende non artigiane, in pratica medio-grandi imprese. Questo \u00e8 anche dovuto al fatto che taluni CCNL italiani si riferiscono ad \"industria\" altri ad \"imprese artigiane\". In realt\u00e0, in termini pi\u00f9 contemporanei e soprattutto con un'ottica diversa, industria \u00e8 una modalit\u00e0 produttiva, una dimensione tecnico-economica che riguarda qualsiasi settore, ivi compreso il commercio/distribuzione e i servizi.\nInfatti, \u00e8 arduo sostenere che i gruppi bancari o editoriali, la grande distribuzione organizzata, le catene della ristorazione o dell'alberghiero, i player mondiali dell'IT o dell'e-commerce, le enormi societ\u00e0 di consulenza multinazionali e altri casi analoghi, non siano industria. Tanto \u00e8 vero che ad alcune associazioni datoriali che hanno nel nome il termine \"industria\" fanno parte grandi imprese del commercio e servizi.\nIn quest'ottica dire \"industria\" o \"livello industriale\" significa, concretamente: propriet\u00e0 diversificata, alto numero di addetti, catena di fornitura complessa, distribuzione su mercati in larga scala (spesso extra nazionale), diversi servizi di supporto all'attivit\u00e0 principale, organizzazione e sistema di gestione articolati, risultati economici rilevanti, conduzione manageriale, disponibilit\u00e0 finanziaria importante e altre caratteristiche tipiche. Pertanto, non rileva il tipo di prodotto o di servizio, la tradizionale scomposizione in settori economico-produttivi, quanto la dimensione e tipologia di azienda che si considera industria.\nGli effetti e risvolti sociali.\nL'attivit\u00e0 industriale nasce con lo scopo di ottenere un bene che soddisfi i bisogni del consumatore finale.\nAssieme al bene, viene creato valore aggiunto, che si traduce in ricchezza per l'impresa che lo produce.\nAl fine di ottenere il maggiore vantaggio per l'impresa, la produzione del bene richiesto deve avvenire nel modo migliore e con il miglior rapporto costo/beneficio, che in termini economici significa col massimo profitto a parit\u00e0 di spesa. Per arrecare il massimo vantaggio al consumatore, tale bene deve inoltre soddisfare dei criteri minimi di qualit\u00e0, che devono essere controllati durante tutte le fasi del processo produttivo.\nOltre alla produzione dei beni e del valore aggiunto, un altro effetto positivo dell'industria \u00e8 la creazione di lavoro sia diretto (cio\u00e8 all'interno del sito industriale) che nell'indotto.\nDall'altra parte l'attivit\u00e0 industriale \u00e8 spesso associata a rischi per la salute umana e per l'ambiente, soprattutto nelle zone interessate da tale attivit\u00e0 produttiva. Ci\u00f2 \u00e8 dovuto al fatto che assieme ai beni desiderati possono essere prodotte delle sostanze non desiderate che possono essere tossiche o non biodegradabili. L'inquinamento provocato da tali sostanze pu\u00f2 riguardare, l'aria, l'acqua o il suolo. Un'altra forma di inquinamento associata alle attivit\u00e0 industriali \u00e8 l'inquinamento termico, che \u00e8 causato dallo scarico di acqua ad elevata temperatura (proveniente dai circuiti di raffreddamento degli impianti) in mare, nei fiumi o nei laghi. Ci\u00f2 determina delle pericolose modifiche negli ecosistemi acquatici, con gravi conseguenze per la vita degli esseri viventi che li popolano.\nItalia.\nIn Italia, l'Inps da decenni categorizza taluni settori di attivit\u00e0 (datori di lavoro) come \"industria\", indipendemente dal contratto collettivo. Questa \u00e8 una classificazione che ha rilevanza unicamente per le procedure previdenziali e argomenti correlati italiani."}
{"id": "10353", "revid": "287204", "url": "https://it.wikipedia.org/wiki?curid=10353", "title": "Asta (compravendita)", "text": "Unasta \u00e8 il processo di compravendita mediante offerte che si conclude con la vendita dell'oggetto al migliore offerente. Nella teoria economica l'asta \u00e8 un metodo per determinare il valore di un bene (commodity) che ha un prezzo non determinato o variabile. In qualche caso esiste un prezzo minimo o \"di riserva\"; se l'asta non raggiunge il minimo la vendita non avviene.\nOrigine del termine.\nPresso gli antichi Romani una vendita pubblica era annunciata da un\"hasta\", simbolo di propriet\u00e0, che si piantava sul luogo del pubblico incanto e come segno della pubblica autorit\u00e0. \u00c8 proprio attraverso le aste che gli antichi Romani ripartivano il tesoro conquistato in guerra. In latino esistevano le seguenti espressioni: \"sub hast\u0101 vend\u011bre\" o \"hastae subic\u011bre\" (vendere all'incanto); \"hastam pon\u011bre\" (\"piantare l'asta\", cio\u00e8 \"annunciare una pubblica vendita\"); \"ab hast\u0101\" (acquisto all'incanto); \"ius hastae\" (diritto di vendita all'incanto).\nPotenzialit\u00e0.\nL'asta \u00e8 un sistema di allocazione delle risorse caratterizzato da un insieme di norme che presiedono allo scambio tra agenti economici, specificando la procedura utilizzata per determinare il rapporto di scambio, ovvero il prezzo che deve essere pagato per il godimento di un bene, un servizio o un diritto. Il prezzo in questione pu\u00f2 essere quantificato sotto il profilo strettamente monetario oppure come oneri a carico dell'assegnatario, cio\u00e8 di obblighi a fare. In tal senso l'asta svolge un ruolo distributivo o allocativo a seconda dell'oggetto dello scambio; vale a dire che pu\u00f2 essere indetta un'asta tra vari fornitori per l'acquisto di merci ma anche tra compagnie aeree per la disponibilit\u00e0 oraria per l'atterraggio negli aeroporti, e in tali casi lo scopo dell'asta sar\u00e0 quello di massimizzare i proventi della cessione del bene (o minimizzare il costo nel caso di acquisto) o ripartire le risorse tra vari aventi diritto.\nL'asta condivide con il mercato tradizionalmente studiato dalla teoria economica la caratteristica di luogo di incontro tra domanda e offerta, ma essa assume una struttura particolare e semplificata poich\u00e9 tipicamente solo una delle due parti (tipicamente la domanda) svolge un ruolo attivo. Da questo punto di vista \u00e8 possibile definire l'asta come one-side market.\nLe aste rappresentano la modalit\u00e0 di scambio forse pi\u00f9 conosciuta e studiata. Il termine asta richiama alla mente la procedura orale ascendente tipica degli enti specializzati nella vendita di oggetti artistici e d'antiquariato, ma questo \u00e8 un esempio sicuramente non esaustivo delle potenzialit\u00e0 applicative di questo sistema. Vari tipi di merci, ma anche titoli, contratti e diritti vengono scambiati tramite aste che si tengono a intervalli regolari secondo modalit\u00e0 e in luoghi convenuti. Aste periodiche vengono ad esempio fissate dalle banche centrali per la vendita di titoli e certificati del debito pubblico.\nLe borse valori funzionano tramite un'asta doppia, dove cio\u00e8 la competizione \u00e8 ammessa sia dal lato della domanda (al ribasso) sia dell'offerta (al rialzo), fino a che si giunge a un prezzo comune che consente lo scambio. Nel settore pubblico l'asta diventa una modalit\u00e0 molto diffusa per l'aggiudicazione di contratti di esclusiva nello sfruttamento di risorse comuni o di veri e propri diritti di monopolio.\nL'essenza dell'asta resta tuttavia identica: mettere in competizione pi\u00f9 agenti per l'ottenimento di una o pi\u00f9 risorse scarse, in modo da realizzare un'allocazione efficiente. Dal punto di vista del banditore, inoltre, l'asta pu\u00f2 essere vista come metodo di selezione ottimale della controparte dello scambio.\nL'asta come meccanismo di selezione e scambio si svolge in un contesto in cui le regole sono pubbliche e accettate da tutti i partecipanti prima che l'asta stessa abbia corso.\nIn particolare le regole d'asta, che devono essere note e che ne definiscono il meccanismo, devono necessariamente riguardare:\nLe aste ebbero successo fin dall'antichit\u00e0, ma fu solo nel XVIII secolo, con l'apertura delle case d'asta Sotheby's e Christie's a Londra, che acquistarono largo credito e notoriet\u00e0. Mentre nel XVIII e XIX secolo le aste erano importanti soprattutto per oggetti antichi, libri e opere d'arte, nel XX secolo le case d'asta iniziarono a vendere tutto ci\u00f2 che avesse un valore storico o personale. L'avvento di Internet ha trasformato le aste, limitate nel tempo e nello spazio, in un mercato globale caratterizzato da prezzi dinamici. Ripercorrendo la storia delle aste, ci si accorger\u00e0 ben presto che nel corso dei secoli ben poco \u00e8 cambiato in termini di principi e modelli commerciali.\nClassificazione JEL.\nIl codice di classificazione del \"Journal of Economic Literature\" (JEL) per le aste \u00e8 D44."}
{"id": "10354", "revid": "1305772", "url": "https://it.wikipedia.org/wiki?curid=10354", "title": "Incompatible Timesharing System", "text": "ITS, acronimo per Incompatible Timesharing System (sistema \"timesharing\" incompatibile), era uno dei primi sistemi operativi Time sharing del MIT. Fu sviluppato principalmente al laboratorio di intelligenza artificiale del MIT, con aiuti da parte del Progetto MAC.\nFu il primo sistema con pieno accesso condiviso ai file fra computer, il primo con I/O indipendente dal terminale usato, oltre che a numerose altre significative innovazioni.\nInsieme ad altre innumerevoli stranezze, il suo interprete di comandi di alto livello era un debugger e il suo editor principale era TECO, programmabile anch'esso in maniera altrettanto particolare.\nITS fu sviluppato sui mainframe PDP-6 e PDP-10 della Digital Equipment Corporation (DEC).\nITS fu prodotto da persone che non accettavano la direzione dello sviluppo presa con Multics; il nome deriva da un hack sul nome del sistema CTSS (Compatible Time-Sharing System, sistema compatibile \"timesharing\")."}
{"id": "10355", "revid": "1652635", "url": "https://it.wikipedia.org/wiki?curid=10355", "title": "Alfabeto runico", "text": "Lalfabeto runico, detto \"fu\u00feark\" (dove il segno \"\u00fe\" corrisponde al suono \"th\" dell'inglese \"think\"), dalla sequenza dei primi 6 segni che lo compongono (*Fehu, *Uruz, *\u00deurisaz, *Ansuz, *Raido, *Kaunan), era l'alfabeto segnico usato dalle antiche popolazioni germaniche (come ad esempio Norreni, Angli, Juti e Goti).\nOrigini.\nLe origini delle rune non sono certe. \u00c8 probabile che derivino da una scrittura appartenente al gruppo delle cinque principali variet\u00e0 di alfabeto italico, derivato dall'alfabeto etrusco. Questa tesi fa risalire la vera origine delle rune alla colonizzazione greca dell'Italia meridionale, in particolare alla citt\u00e0 di Cuma, luogo di incontro tra greci ed etruschi, dove questi ultimi appresero l'alfabeto. Importanti iscrizioni furono scoperte nell'area alpina e prealpina. Scritture simili furono usate per il retico e il venetico. Alcuni studiosi ipotizzano che l'alfabeto runico derivi da quello venetico.\nLe uniche iscrizioni runiche note eseguite con certezza in Italia si trovano in due localit\u00e0: nel Santuario di San Michele Arcangelo a Monte Sant'Angelo, in provincia di Foggia, in Puglia; e nelle Catacombe dei Santi Marcellino e Pietro a Roma. Queste iscrizioni sembrano riconducibili ai pellegrinaggi anglosassoni e al periodo normanno in Italia meridionale. Testimonianze di segni runici sono state riscontrate in una fusaiola risalente a un periodo anteriore al VII d.C. rinvenuta a Belmonte, nel Canavese; la quale \u00e8 difficile attribuire con certezza la sua produzione da parte autore longobardo (il materiale potrebbe indicare la Pannonia come luogo di origine, luogo presso cui i Longobardi dimorarono prima della migrazione in Italia, inoltre il segno &lt;h&gt;, che si legge chiaramente, era in uso presso i Goti). Un'altra iscrizione runica \u00e8 presente su uno dei leoni originari della Grecia, testimonianza della presenza vichinga ad Atene, che successivamente, in et\u00e0 moderna, fu trafugato dai veneziani \u00e8 attualmente si trova esposto nell'Arsenale di Venezia.\nEtimologia.\nIl sostantivo norreno \"r\u00fan\", attestato nelle iscrizioni, indica i singoli segni del fu\u00feark ed \u00e8 conservato nelle altre lingue germaniche antiche con il significato di \"segreto\", \"mistero\"; ancora, nella lingua tedesca, il verbo \"raunen\" significa \"bisbigliare, sussurrare\". Le rune sono una delle pi\u00f9 importanti istituzioni culturali e linguistiche comuni alle popolazioni germaniche. Va inoltre detto che le prime iscrizioni runiche (II e III secolo d.C.) sembrano mostrare una lingua essenzialmente unitaria, quasi senza particolarit\u00e0 dialettali che poi saranno i tratti distintivi delle lingue germaniche, dimostrando in tal modo che in questo periodo non era ancora avvenuta la seconda rotazione consonantica (\"zweite Lautverschiebung\").\nCaratteristiche dei segni.\n Il testo recita:\nIl fu\u00feark (pron. ) prende il suo nome dalle prime sei rune di questo cosiddetto alfabeto; era inizialmente formato da 24 segni chiamati rune. Si conoscono evoluzioni successive del fu\u00feark, diverse per numero e forma delle rune. La grafia delle singole rune, composte da linee rette, dipende dal fatto che spesso le incisioni erano effettuate su pietra, su legno od altre superfici dure a seconda del loro uso. L'inesistenza di tratti orizzontali \u00e8 motivata dal fatto che nel primo periodo scrittorio i segni runici venivano incisi su legno: escludendo l'esecuzione di tratti orizzontali si evitava che i tratti coincidessero con le venature del tronco, evidentemente disposto orizzontalmente; in questo modo si prevenivano possibili equivoci ed errori di lettura.\nPrima serie runica.\nAlfabeto.\nIl Fu\u00feark antico (ca. 150\u2013800) era cos\u00ec composto:\n\u16a0 \u16eb \u16a2 \u16eb \u16a6 \u16eb \u16ab \u16eb \u16b1 \u16eb \u16b2 \u16eb \u16b7 \u16eb \u16b9 \u16eb \u16ba \u16eb \u16be \u16eb \u16c1 \u16eb \u16c3 \u16eb \u16c7\n\u16c8 \u16eb \u16c9 \u16eb \u16cb \u16eb \u16cf \u16eb \u16d2 \u16eb \u16d6 \u16eb \u16d7 \u16eb \u16da \u16eb \u16dc \u16eb \u16de \u16eb \u16df \u16ed\nValori fonetici e traslitterazioni.\nI relativi valori fonetici e le traslitterazioni sono:\nSerie successive.\nLa scrittura runica ha presentato, sin dalle sue prime manifestazioni, forme nettamente diversificate, a seconda che sia stata utilizzata in area continentale, settentrionale o insulare. In ambito insulare, la tendenza ad adattare la scrittura ai suoni della lingua ha portato ad ampliare il fu\u00feark originario (composto da 24 segni) con altre rune (24 pi\u00f9 5); in Scandinavia si \u00e8 verificata la tendenza opposta, con la semplificazione del fu\u00feark a 16 segni.\nSerie runica breve - vichinga.\nOltre alla prima serie runica, comune a tutte le popolazioni germaniche almeno nella fase pre-migratoria, esistono altre serie runiche, di cui una breve - di soli 16 segni - detta anche serie vichinga o nordica, che presenta la semplificazione di alcuni segni ma priva di molti dei segni corrispondenti alle vocali.\nSerie runica anglosassone.\nUn'altra serie \u00e8 quella anglosassone, che presenta la variazione grafica del segno \"*Ansuz\", che diventa \"Os\" (foneticamente nell'anglosassone si ha uno spostamento della \"\"a\" germanica in \"o\"\"), e l'introduzione di altri tre segni, \"Ac\" (\"quercia\"), \"Yr\" (\"arco\") e \"Ear\" (\"terra\"). Queste poi si ampliarono ulteriormente raggiungendo trentatr\u00e9 segni.\nSerie runica medievale.\nInfine, esiste una serie runica usata in area scandinava tra il XII e il XV secolo, per iscrizioni in lingue che gi\u00e0 si scrivevano con l'alfabeto latino.\nMitologia.\nLa tradizione scandinava attribuisce a Odino il dominio delle rune, quali sorgenti magiche di ogni potere e sapienza. Il mito della \"scoperta\" delle rune da parte del dio viene riferito in una strofa del poema eddico \"H\u00e1vam\u00e1l\", dove si legge:\nIl passo \u00e8 in larga parte oscuro, soprattutto perch\u00e9 manca in questo caso il riferimento esplicativo nell\"Edda in prosa\" di Snorri. L'autosacrificio di Odino, qui descritto, nel quale il dio si sarebbe volontariamente impiccato ad un albero e trafitto con una lancia, rispecchia perfettamente le modalit\u00e0 dei sacrifici umani che venivano tributati al dio nella Scandinavia precristiana. Le vittime venivano infatti impiccate e quindi trafitte a colpi di lancia, come attestato ad esempio nella \"Saga di Gautrekr\". L\"H\u00e1vam\u00e1l\" non specifica la natura dell'albero a cui il dio si sarebbe appeso, ma si ritiene comunemente di poterlo identificare con Yggdrasill, il frassino cosmico della mitologia norrena. Il nome significa \"destriero di Yggr\", dove \"Yggr\", \"terribile\", \u00e8 un epiteto dello stesso Odino. Il termine \"drasill\", \"destriero\", \u00e8 a sua volta leggibile nella letteratura scaldica come una \"kenning\" (metafora poetica) a indicare la forca alla quale venivano appesi gli impiccati.Nel rito descritto si riconoscono anche motivi inerenti all'iniziazione sciamanica, derivati probabilmente dal mondo finnico. Si riteneva infatti che gli sciamani acquistassero i loro poteri di mediatori col mondo soprannaturale attraverso vari rituali di morte e rinascita, spesso descritti con tinte non diverse dal racconto dell\"H\u00e1vam\u00e1l\".\nUsi religiosi-magici-divinatori.\nPreveggenza e valore augurale.\nSecondo Tacito, nella \"Germania\", sacerdoti, capi trib\u00f9 o \"paterfamilias\" praticavano sortilegi leggendo la disposizione di pezzetti di legno, su cui erano incise le rune, sparpagliati a caso su un telo bianco.\nMolto spesso le rune venivano incise su strumenti o nel legno delle navi per assicurare virt\u00f9 sovrannaturali a tali oggetti (un po' come nelle \"tabellae defixionum\" greco-latine, ma con una funzione distinta) o, anche solo per indicarne il proprietario o il costruttore.\nSecondo alcuni linguisti si spiega cos\u00ec l'origine dei sostantivi della lingua inglese (\"book\") e tedesca (\"Buch\") che indicano il libro come materiale scrittorio: entrambi i termini, infatti, derivano dal germanico \"b\u00f4k-\", che indica il legno di faggio (\"Buche\", corrispondente al latino \"fagus\") su cui le rune erano incise. Analogamente, il sostantivo tedesco \"Buchstabe\" (\"lettera\") significa in origine \"bastoncino di legno di faggio\". Secondo altri linguisti le parole \"Buch\" (\"libro\") e \"Buche\" (\"faggio\") non sono correlate.\nUso moderno.\nL'alfabeto runico in chiave moderna ha sviluppato numerosi utilizzi, come nel romanticismo scandinavo dell'XVIII secolo d.C., nell'occultismo germanico del XIX secolo d.C., nel contesto del genere letterario fantasy e nell'etenismo del XX secolo d.C.\nEsoterismo.\nMisticismo germanico e simbolismo nazista.\nUna fra le pi\u00f9 importanti figure dell'esoterismo runico in Germania ed Austria, fra il XIX e il XX secolo, \u00e8 stato l'occultista, mistico e scrittore Guido von List. Nel 1908 ha pubblicato nel suo \"Das Geheimnis der Runen\" (lett. \"Il segreto delle rune\") un set di diciotto rune armane, basate sulle rune del Fu\u00feark recente e su rune create dallo stesso von List, il quale affermava di aver ricevuto una rivelazione mistica durante il 1902, anno in cui si oper\u00f2 di cataratta soffrendo per circa un anno di cecit\u00e0 temporanea. L'utilizzo delle rune armane nel misticismo germanico e le successive rune Wiligut di Karl Maria Wiligut, hanno giocato un forte ruolo nel simbolismo nazista, sfruttato poi da Heinrich Himmler, soprattutto nella creazione del SS-Ehrenring (anello con la testa di morto) ed il simbolo dell'organizzazione paramilitare SS.\nLetteratura.\nLettere dell'alfabeto runico formano il codice cifrato nel manoscritto ritrovato del romanzo \"Viaggio al centro della Terra\" scritto da Jules Verne.\nDeclino.\nL'avvento del cristianesimo nelle popolazioni germaniche port\u00f2 all'introduzione dell'alfabeto latino e del codice manoscritto, cambiando il modo di conservazione e tradizione della cultura, prima essenzialmente orale. Le rune erano infatti utilizzate soltanto per iscrizioni, mentre l'introduzione del libro e della cultura scritta avvenne per mezzo dell'alfabeto latino. Le rune continuarono inizialmente a essere usate nelle incisioni e la Scandinavia fu il luogo dove sopravvissero pi\u00f9 a lungo, anche nel basso medioevo, soprattutto per iscrizioni funerarie. Per interesse antiquario furono anche registrati elenchi di rune sui manoscritti (\"runica manuscripta\") e furono messi per iscritto i poemi runici, in cui ogni strofa (in alfabeto latino a parte l'iniziale) inizia con la runa e il nome della runa, cui segue una spiegazione. Il Codex Runicus \u00e8 un'eccezione perch\u00e9 scritto interamente in rune attorno al 1300, sempre per interesse antiquario in un periodo in cui le rune erano gi\u00e0 in declino. Un altro esempio di rune scritte su un manoscritto \u00e8 la firma del poeta anglosassone Cynewulf."}
{"id": "10357", "revid": "508036", "url": "https://it.wikipedia.org/wiki?curid=10357", "title": "Torre Eiffel", "text": "La Torre Eiffel (in francese tour Eiffel, pronuncia: ) \u00e8 una torre metallica completata nel 1889 in occasione dell'esposizione universale e poi divenuta il monumento pi\u00f9 famoso di Parigi, conosciuto in tutto il mondo come simbolo della citt\u00e0 stessa e della Francia.\nStoria.\nLa progettazione: Koechlin, Nouguier, Sauvestre.\nIl grande sviluppo industriale che, a grandi ritmi, aveva interessato la Francia nell'Ottocento, consent\u00ec la costruzione di edifici sempre pi\u00f9 alti. Ci\u00f2 fu possibile grazie all'entrata in produzione di nuovi materiali edilizi, come le ghise e l'acciaio impiegati per produrre travi e altri elementi strutturali analoghi che, con le loro alte resistenze ai carichi, rivoluzionarono il modo di costruire. In questi anni, segnati dal progresso industriale, l'idea di una torre svettante che sfidasse la gravit\u00e0 era gi\u00e0 nell'aria: basti pensare all'inglese Richard Trevithick, che gi\u00e0 nel 1833 aveva progettato una colonna di ghisa traforata alta mille piedi, poi mai realizzata.\nQuando, sul finire del 1884, il governo francese annunci\u00f2 di voler salutare l'Esposizione Universale del 1889 di Parigi - la decima di quelle rassegne consacrate ai fasti della produzione industriale - con un'opera di dimensioni colossali, Maurice Koechlin e \u00c9mile Nouguier aderirono entusiasticamente all'impresa. Koechlin e Nouguier erano due ingegneri alle dipendenze della Compagnie des \u00c9tablissements Eiffel, una fiorente ditta gestita da Gustave Eiffel, uno dei pi\u00f9 accreditati \u00abarchitetti del ferro\u00bb del periodo, e l'idea che avevano avuto era ambiziosa: si trattava di un \u00abimponente pilastro metallico, formato da quattro travi reticolari svasate in basso che si congiungono in cima, legate tra loro mediante traverse disposte a intervalli regolari\u00bb. Il ferro era ovviamente l'unico materiale adeguato a una costruzione di una simile portata.\nEiffel, pur consentendo a Koechlin e Nouguier di proseguire i loro studi, inizialmente riserv\u00f2 al progetto iniziale solo un'attenzione distratta; in un secondo momento ne intu\u00ec la genialit\u00e0 e, pertanto, si avvalse della collaborazione di Stephen Sauvestre, ingegnere capo del dipartimento di architettura della sua societ\u00e0. L'apporto tecnico di Sauvestre fu fondamentale non solo sotto il profilo tecnico - egli, infatti, contribu\u00ec a correggere vari errori di fondo del progetto di Koechlin e Nouguier - bens\u00ec anche sotto quello estetico, in quanto modific\u00f2 la forma della torre per renderla pi\u00f9 accattivante agli occhi dell'opinione pubblica, con l'aggiunta di linee meno spigolose e pi\u00f9 aggraziate, ingentilite anche con molti ornamenti.\nUna \u00abmostruosa opera\u00bb o \u00abuno strano capolavoro di metallo\u00bb?\nLo stesso Eiffel contribu\u00ec al progetto con vari ritocchi e perfezionamenti, inizi\u00f2 a esaltarne pubblicamente le lodi, a tal punto da acquistare nel settembre del 1884 il brevetto per la \u00abnuova configurazione che permetteva la costruzione di supporti metallici e piloni in grado di superare i 300 metri d\u2019altezza\u00bb, messa a punto dai suoi dipendenti. Ci\u00f2 malgrado, il progetto della Torre incontr\u00f2 forti resistenze, e furono in molti a pensare che la costruzione di un monumento cos\u00ec impattante per il panorama urbano parigino non potesse essere affidato a un semplice costruttore di ponti (Eiffel, all'epoca, doveva infatti la propria notoriet\u00e0 alla costruzione di viadotti ferroviari in ferro). Il pi\u00f9 aggressivo dei critici fu Jules Bourdais, costruttore del celebre complesso edilizio di Trocad\u00e9ro, il quale immagin\u00f2 di erigere al posto della torre Eiffel una torre di dimensioni colossali \u00absormontata da una fonte d'energia elettrica per l'illuminazione di Parigi\u00bb, cos\u00ec da illuminare \u00abfacilmente il bois de Boulogne e l'intero territorio di Neuilly e Levallois fino alla Senna\u00bb. Tale progetto, tuttavia, non venne mai messo in essere, poich\u00e9 era troppo costoso e segnato da difficolt\u00e0 ingegneristiche insormontabili (non avrebbe mai potuto resistere alla furia dei venti, n\u00e9 il basamento era in grado di sorreggere un simile peso). Malgrado ci\u00f2, il progetto di Bourdais continu\u00f2 a godere di grande popolarit\u00e0 nella scena architettonica parigina, che seguit\u00f2 ad osteggiare il progetto di Eiffel e, al contempo, a fare pressioni sul governo affinch\u00e9 si decidesse ad approvare la costruzione del monumentale faro. Particolarmente aspra fu la critica di Paul Planat, direttore della rivista di architettura \"La Construction moderne\", il quale boll\u00f2 la Torre con clamorosi giudizi di demerito, definendola \u00abun'impalcatura fatta di sbarre e di ferro angolare, priva di qualsiasi senso artistico\u00bb, dotata di un aspetto mostruoso, \u00abche dava la brutta sensazione di incompiutezza\u00bb.\nLa ferocia di queste accuse non bast\u00f2 tuttavia a far vacillare il parere di \u00c9douard Lockroy, ministro per il Commercio e presidente della commissione della fiera. Era intenzione del Lockroy scegliere un monumento destinato a diventare \u00abunico al mondo [...] una delle curiosit\u00e0 pi\u00f9 interessanti della capitale\u00bb e, per questo motivo, non si lasci\u00f2 intimidire dagli osteggi contro Eiffel e invit\u00f2 tutti i competitori a presentare i propri progetti entro il 18 maggio 1886. Fra i progetti proposti ve ne era uno che prevedeva la costruzione di un gigantesco irrigatore, cos\u00ec da fronteggiare efficacemente siccit\u00e0 o altre emergenze analoghe che avrebbero potuto colpire Parigi; un altro architetto, invece, concep\u00ec persino una monumentale ghigliottina da erigere all'ingresso dell'Esposizione, cos\u00ec da ricordare le vittime del Terrore. Nonostante l'assurdit\u00e0 di questi progetti, la campagna denigratrice contro la Torre attir\u00f2 nuovi adepti, tutti notevolmente concordi nel denunciare la presunta impossibilit\u00e0 di costruire una struttura simile. Questi detrattori, infatti, accusavano Eiffel di non essere in grado di progettare una torre capace di contrastare adeguatamente l'azione del vento, ed erano scettici sul fatto che riuscisse a trovare manodopera disposta a lavorare ad altezze talmente elevate.\nEiffel, tuttavia, sapeva di possedere una robusta competenza nel campo della matematica e della fisica che gli avrebbe consentito di progettare un edificio che potesse resistere alla forza dei venti, e gli operai della sua ditta erano gi\u00e0 abituati a lavorare sospesi ad altezze vertiginose. Ci\u00f2, tuttavia, non bast\u00f2 a placare il pubblico parigino, che pavent\u00f2 persino l'assurda ipotesi che la torre Eiffel potesse magnetizzarsi e attrarre tutti gli oggetti ferrosi della capitale. Per agitare l'opinione pubblica venne addirittura pubblicato un pamphlet denominato \"La questione ebraica\", nel quale si faceva leva sull'antisemitismo che covava nell'intimo di molti francesi e si affermava che Eiffel \u00abnull'altro era se non un ebreo tedesco\u00bb: per questo motivo, dunque, bisognava assolutamente impedire che venisse vergognosamente costruita \u00abune tour juive\u00bb. Se Eiffel non venne minimamente scalfito dai precedenti commenti, forte della propria esperienza ingegneristica, non pot\u00e9 certo ignorare questo scritto tracimante di disprezzo e di esterofobia e, pertanto, decise di pubblicare sulle colonne del quotidiano \"Le Temps\" il seguente commento: \u00abNon sono n\u00e9 ebreo n\u00e9 tedesco. Sono nato a Digione, in Francia, da genitori francesi e cattolici\u00bb.\nSembrava quindi impossibile che \u00c9douard Lockroy, notoriamente un \u00abuomo di gusto\u00bb, potesse approvare l'edificazione della \u00abmostruosa opera di Eiffel\u00bb o \u00ablasciare in eredit\u00e0 la sua orribile impalcatura\u00bb, per usare le sprezzanti parole di Planat. Lockroy, tuttavia, scelse proprio la \"Tour en fer de trois cent m\u00e8tres\", ritenendo gli altri progetti irrealizzabili o, nel caso della ghigliottina gigante, decisamente fuori luogo. Della Torre, Lockroy stimava \u00abil carattere particolare\u00bb ed il fatto di essere \u00abun originale capolavoro di metallo\u00bb: a suo giudizio, inoltre, si trattava della costruzione pi\u00f9 idonea per ribadire la \"grandeur\" della Francia, offuscata dalla disfatta di Napoleone III nella guerra franco-prussiana e dalla cruenta rivolta della Comune di Parigi, e, anzi, per ribadirne la superiorit\u00e0 rispetto agli altri paesi rivali, come gli Stati Uniti. Gi\u00e0 molti ingegneri americani avevano infatti tentato di costruire edifici dalle altezze vertiginose, ma non riuscirono a predisporre gli strumenti per attuare un simile progetto. Eiffel, secondo il giudizio di Lockroy, era invece riuscito a conciliare la propria esperienza nel campo della scienza delle costruzioni a un raffinatissimo gusto estetico. La Torre, inoltre, sarebbe divenuta un importante sito turistico e avrebbe attratto all'Esposizione folle di visitatori impazienti di salire su un edificio alto 300 metri.\nTra allusioni maliziose e gentildonne attaccabrighe.\nA seguito dell'avallo di Lockroy, Eiffel pass\u00f2 un periodo di incertezze e di turbamenti. Per costruire la Torre, infatti, ci volevano ben 5 milioni di franchi, e il governo francese - inizialmente favorevole a finanziare interamente l'intervento - si dichiar\u00f2 poi disposto a contribuire con soli 1,5 milioni di franchi, relegando all'ingegnere l'onere di trovare altri investitori interessati a contribuire alla causa. Per reperire i fondi necessari, Eiffel dovette prendere la decisione di mantenere la Torre \"in loco\" per venti anni, cos\u00ec da coprire le varie spese con la bigliettazione e le concessioni dei ristoranti. Siglato l'accordo, tuttavia, non si fecero avanti investitori, a tal punto che Eiffel temette seriamente di non vedere mai avviata la costruzione della Torre, n\u00e9 tanto meno di vederla ultimata.\nN\u00e9 meno problematica fu la \"vexata quaestio\" dell'ubicazione della Torre: \u00abHa senso costruirla al fondo della valle della Senna? Non \u00e8 meglio scegliere una posizione elevata, un'altura che, fungendo da piedistallo, la renderebbe ancora pi\u00f9 spettacolare? Svettando sui palazzi dello Champ de Mars, la gigantesca torre non li eclisserebbe? \u00c8 una buona idea collocare un monumento permanente su un'area che sicuramente servir\u00e0 a future esposizioni?\u00bb. Eiffel, tuttavia, era fermamente intenzionato a erigere la Torre sullo Champ de Mars, cos\u00ec da offrire un accesso monumentale all'Esposizione Universale: ci\u00f2, tuttavia, scaten\u00f2 le ire dei militari, tutt'altro che rallegrati dal fatto che un edificio cos\u00ec impattante sarebbe rimasto sulla piazza d'arme non per la sola durata dell'Esposizione, bens\u00ec per venti lunghi anni. Eiffel, dunque, fu costretto a traslare la Torre in prossimit\u00e0 del fiume e, per di pi\u00f9, a progettare fondamenta ancora pi\u00f9 sofisticate e, dunque, dispendiose: \u00abqueste fondamenta sono per me molto pi\u00f9 costose di quelle che erano state progettate per lo Champ de Mars\u00bb, si sarebbe poi rammaricato Eiffel.\nIntanto la Torre continu\u00f2 a subire fasi alterne di apprezzamento e di aperta ostilit\u00e0 da parte dei parigini. Il potente politico Pierre Tirard, ad esempio, era fortemente contrario alla costruzione di un edificio cos\u00ec \u00abanti-artistico, in stridente contrasto con la genialit\u00e0 dei francesi [...], pi\u00f9 adatto all'America (dove il gusto non \u00e8 ancora molto sviluppato) che all'Europa, tanto meno alla Francia\u00bb. Il repubblicano Georges Clemenceau, invece, tentenn\u00f2 di pi\u00f9, e ammise che la Torre Eiffel era \u00abuna creazione straordinaria, magari brutta e assurda, ma in grado di attirare folle di visitatori stranieri [...] Dovremmo dare un milione e mezzo di franchi ad Eiffel solo perch\u00e9 tutti gli inglesi possano salire trecento metri sopra il livello della Senna\u00bb. Vi furono alcuni, come la contessa di Poix, che si sentirono persino minacciati dalla prospettiva di vivere all'ombra della Torre (la quale non solo sarebbe potuta crollare rovinosamente, bens\u00ec anche attrarre pericolosi fulmini), e pertanto sporsero denuncia: \u00abla nobildonna [la contessa di Poix, ndr] sostiene che la costruzione della Torre Eiffel non solo costituisce una minaccia per la sua dimora, ma per anni bloccher\u00e0 la zona pi\u00f9 incantevole dello Champ de Mars, l'unica in cui ella \u00e8 solita recarsi per i suoi quotidiani esercizi fisici\u00bb, riporta il \"New York Times\". Non mancarono neanche i ferventi ammiratori, come monsieur Rastignac de \"L'Illustration\", il quale - accusando Tirard e Clemenceau di essere incredibilmente ottusi - difese energicamente la Torre, destinata a essere universalmente apprezzata dai francesi, popolo che andava \u00abpazzo per gli eventi sensazionali e vertiginosi, inaspettati e colossali, divertenti e fantasiosi\u00bb. L'entusiastico parere di Rastignac, tuttavia, non bast\u00f2 a far cambiare idea a Paul Planat, il pi\u00f9 battagliero degli oppositori della Torre, che il 18 dicembre 1886 arriv\u00f2 persino a organizzare una cena, alla quale vennero invitati numerosissimi studenti della \u00c9cole des Beaux-Arts: l'obiettivo di questo evento mondano, ovviamente, era quello di denigrare la Torre, tra un bicchiere di champagne e l'altro. Eiffel fu particolarmente dispiaciuto quando seppe che persino Charles Garnier, l'ammiratissimo architetto dell'Op\u00e9ra di Parigi, si era cimentato in sperticate \"chanson\" volte a screditare \u00abquell'imbuto piantato sul suo grasso sedere\u00bb. A preoccuparlo di pi\u00f9, tuttavia, era la denuncia della contessa di Poix, ma anche la prospettiva di vedere andare in fumo tutti gli sforzi compiuti per preparare le 1700 tavole dell'intelaiatura della Torre e i 3629 disegni necessari per fabbricare i 18.000 segmenti metallici per il traliccio portante della struttura.\nLa costruzione.\nGli inizi.\nMentre il 1887 si profilava all'orizzonte, Eiffel era un uomo completamente disincantato. Il 22 dicembre 1886 scrisse una lettera a \u00c9douard Lockroy per comunicargli che \u00abi ritardi occorsi nella chiusura del contratto stanno creando una situazione davvero molto grave\u00bb. Arriv\u00f2 persino a scrivere un documento da indirizzare al governo dove enunciava ordinatamente, uno dopo l'altro, i vari ostacoli che si erano opposti all'edificazione della Torre:\nQuesta lettera, tuttavia, non venne mai spedita, siccome Eiffel decise di pagare di tasca propria le spese legali dovute alla denuncia della contessa di Poix e si dichiar\u00f2 persino disposto a risarcire la parte lesa in caso di crollo parziale o totale della struttura, avvalendosi a tal fine anche del contributo di avvocati qualificati. In breve tempo, dunque, si sblocc\u00f2 il contenzioso e il 7 gennaio 1887 Eiffel stipul\u00f2 finalmente il contratto con la municipalit\u00e0 di Parigi e il governo francese. Tre settimane dopo, il 28 gennaio, ebbe inizio la costruzione della Torre. Per prima cosa si provvedette all'erezione delle fondamenta, resa possibile grazie ad alcune trivellazioni con le quali ci si era accertati che \u00abil sottosuolo dello Champ de Mars era composto da uno spesso strato di argilla in grado di sostenere un peso che variava tra i 20 e i 25\u00a0kg al cm2, ricoperto da uno strato di sabbia e ghiaia di vari spessori, ideale per sorreggere le fondamenta\u00bb.\nLa \u00abprotesta degli artisti\u00bb.\nNon tutti, tuttavia, erano cos\u00ec soddisfatti. Il settimanale \"L'illustration\", quando la Torre inizi\u00f2 a dotarsi di una propria fisionomia, tuon\u00f2 sul progetto di Eiffel, ritenendolo \u00abun faro, un chiodo, un candelabro [...] la cui costruzione non avrebbe mai dovuto essere permessa, ma che per i politici che ne hanno concepito l'idea rappresenta \"il simbolo della civilt\u00e0 industriale\"\u00bb. Gli eventi presero una piega ancora meno piacevole quando quarantasette tra gli artisti e intellettuali pi\u00f9 prestigiosi del tempo, inquietati da quel colosso di ferro forgiato che cresceva giorno dopo giorno, decisero di mobilitarsi \"in extremis\" per bloccarne la costruzione. Fu cos\u00ec che il 14 febbraio venne sottoscritta una lettera traboccante d'ira, pubblicata sul giornale \"Les Temps\" e indirizzata al funzionario della municipalit\u00e0 di Parigi Adolphe Alphand, nella quale si chiedeva di bloccare immediatamente la costruzione di quella \u00abtorre ridicola e vertiginosa che sovrasta Parigi come la gigantesca ciminiera di una qualsiasi fabbrica, schiacciando ogni cosa con la sua massa barbara e sinistra\u00bb. Nella lettera, firmata dai pittori Ernest Meissionier e William-Adolphe Bouguereau, l'architetto Garnier, gli scrittori Guy de Maupassant e Alexandre Dumas \"fils\" e decine di altri nomi altrettanto importanti, si leggeva:\nLa costruzione della Torre, tuttavia, era gi\u00e0 iniziata, e pertanto quest'iniziativa di protesta non riusc\u00ec a raggiungere i propri scopi. Di seguito si riporta la risposta di Lockroy:\nLa risposta di Eiffel fu invece:\nLa Torre Eiffel prende forma.\nNel 1887 Eiffel ingaggi\u00f2 il fotografo Edouard Durandelle per documentare i lavori in corso della Torre. Egli, tuttavia, non fu l'unico a interessarsi al brulicante cantiere, che fu sin da subito oggetto di numerosissimi scatti. Molto interessante \u00e8 la serie proposta di seguito, la quale testimonia fedelmente l'ascesa della Torre:\nLe fondamenta vennero completate molto rapidamente. Per usare le parole di Joseph Hariss, alla fine \u00abogni pilastro era poggiato su un basamento massiccio di pietra e cemento sistemato in senso obliquo rispetto al terreno, in modo che le colonne ricurve, che dovevano sopportare il peso della torre, potessero esercitare la loro spinta ad angolo retto rispetto alla massa. All'interno di ogni buca veniva versato un letto di cemento a presa rapida dello spessore di sei metri circa che sarebbe servito come base provvisoria per la muratura. Sul cemento, Eiffel fece sistemare enormi blocchi di calcare estratto a Souppes-sur-Loing, nel centro della Francia [...]. Al centro di ogni massa furono incastrati due grandi bulloni di ancoraggio lunghi quasi otto metri e con un diametro di circa dieci centimetri, a cui venne fissata una puntazza cilindrica di ferro, munita di flangia; la colonna era assicurata alla puntazza, fissandosi cos\u00ec saldamente nella massa lapidea\u00bb. Le fondamenta, completate alla fine di giugno 1887, erano dotate anche di sedici martinetti idraulici, grazie ai quali \u00abogni pilastro pu\u00f2 essere spostato e alzato quanto basta con l'inserimento di un cuneo di acciaio\u00bb, in modo da livellare opportunamente la prima piattaforma, che doveva essere perfettamente piana.\nIl 1\u00ba luglio ebbe inizio la costruzione dei quattro enormi piloni a struttura reticolare, caratterizzati da un'inclinazione interna di cinquantaquattro gradi a causa della quale sembravano inesorabilmente destinati ad abbattersi: questa peculiarit\u00e0 dest\u00f2 la curiosit\u00e0 di Eug\u00e8ne-Melchior de Vog\u00fc\u00e9, il quale deviava ogni giorno la sua passeggiata per assistere alle \u00abquattro zampe megalitiche di questo immenso elefante [che] poggiano sul terreno; dai basamenti di pietra si proiettano in alto gli elementi portanti, audaci travi a sbalzo che sconvolgono completamente tutte le nostre idee sulla stabilit\u00e0 di una costruzione\u00bb. I vari segmenti metallici, preparati dai \u00abragazzi addetti ai lavori a terra\u00bb alle acciaierie Dupont e Fould di Pompey, erano calcolati, perforati e tagliati con grandissima precisione, e se anche uno solo dei pezzi giunti in cantiere non avesse rispettato gli standard, Eiffel lo avrebbe immediatamente rinviato in fabbrica. Anche grazie a quest'efficienza i pilastri della Torre, costruiti inizialmente a sbalzo e poi sostenuti da impalcature provvisorie di legno, continuarono inesorabilmente ad alzarsi sino a raggiungere un'altezza pari a trenta metri nell'ottobre del 1887. I lavori vennero rallentati solo da un'ulteriore denuncia, sporta da un altro cittadino risentito, e vi fu persino un professore francese di matematica che \u00abpredisse che se mai la struttura avesse raggiunto l'altezza di 227 metri, sarebbe inesorabilmente crollata\u00bb. Altre polemiche interessarono ancora una volta le qualit\u00e0 estetiche della Torre e, per di pi\u00f9, anche la sua presunta capacit\u00e0 di perturbare il clima di Parigi, generando una strana calura e persistenti temporali. Il seguente commento \u00e8 di James Gordon Bennet junior: \u00abColoro che hanno avuto l'occasione di osservare da vicino la torre si sono accorti che nelle vicinanze cadono spesso forti piogge e nel cielo si formano nubi temporalesche che, private di parte della loro elettricit\u00e0 a causa dei parafulmini, si dirigono oltre e si sciolgono in pesanti rovesci in altre zone della citt\u00e0\u00bb. Il poeta Fran\u00e7ois Copp\u00e9e arriv\u00f2 persino a pubblicare i seguenti versi:\nEiffel, come da consuetudine, ignor\u00f2 le critiche e ben prest\u00f2 arrivo a poggiare la prima piattaforma della torre, che era gi\u00e0 diventata pi\u00f9 alta della cattedrale di Notre-Dame (69 metri), del Pantheon (83 metri) e della cupola degli Invalides, la quale con i suoi 104 metri era stata sino ad allora l'edificio pi\u00f9 alto della citt\u00e0. Per celebrare il traguardo nel marzo 1888 Eiffel allest\u00ec sulla prima piattaforma un banchetto e vi invit\u00f2 ottanta giornalisti, tutti impazienti di guardare il panorama parigino da una simile altezza: in quest'occasione, bicchiere di champagne alla mano, l'ingegnere brind\u00f2 alla propria torre e dichiar\u00f2: \u00abGli inizi sono stati difficili e mi sono state mosse critiche aspre quanto premature. Sono rimasto saldo nella tempesta, soprattutto grazie al costante sostegno di monsieur Lockroy [...] e, grazie al continuo progresso della mia opera, ho fatto il possibile per guadagnare, se non l'opinione degli artisti, almeno quella degli ingegneri e degli scienziati. Desidero dimostrare che, per quanto io sia ben poca cosa, la Francia continua ad avere un posto insigne nell'arte delle costruzioni in ferro\u00bb.\nL'ascesa della Torre continua.\nLa costruzione della Torre era ormai divenuta una corsa contro il tempo. Ogni pilastro contava sei squadre di rivettatori e ogni squadra era composta di quattro elementi: uno alla fucina per portare i rivetti al calore\nbianco; due per battere, uno per ribattere. Sulle rotaie del futuro ascensore scorreva una gru del peso di 12 tonnellate in grado di sollevare elementi prefabbricati anche da 3.000 chili.\nNel luglio 1888 venne completata la seconda piattaforma, a 117 metri di altezza: per celebrare l'avvenimento, e anche la ricorrenza della presa della Bastiglia (che cadeva il 14 luglio) Eiffel decise di far esplodere da tale livello diversi fuochi d'artificio, cos\u00ec da rendere omaggio alla capitale con un variopinto spettacolo pirotecnico. Gli operai, nel frattempo, lavoravano nove ore al giorno, e dovettero resistere sia alle vertigini che al freddo glaciale dell'inverno 1888-1889. Convinti di essere pagati meno del dovuto, essi in questo periodo misero in essere molti scioperi, esigendo un aumento del 4% della paga base oraria. Per evitare ritardi la loro richiesta venne soddisfatta (anche se tale aumento venne dilazionato su un periodo di quattro mesi), e alle varie squadre vennero persino concessi indumenti di pelle di montone, una mensa, tute impermeabili e vino caldo.\nCi\u00f2 malgrado le agitazioni continuarono ed Eiffel temeva che, se avesse continuato ad assecondare le loro richieste, avrebbe aperto la strada ad ulteriori scioperi: per questo motivo decise di mostrar loro che il suo obiettivo \u00abnon era tanto d'ordine finanziario quanto dettato dal desiderio di veder coronato il successo dell'opera: promisi un premio di 100 franchi a tutti gli operai che avessero continuato a lavorare finch\u00e9 fosse stata issata la bandiera in cima alla torre\u00bb, e dichiar\u00f2 che \u00abtutti coloro che non si fossero presentati a mezzogiorno del giorno seguente sarebbero stati licenziati e sostituiti da altri lavoratori\u00bb. Gli operai che non si presentarono all'appello il giorno successivo furono solo due, e vennero prontamente sostituiti da due uomini che - come constatato da Eiffel - \u00absalirono subito fino all'altezza dei 200 metri e in mezza giornata furono in grado di eseguire gli stessi compiti degli altri. Era stato quindi dimostrato che, con l'equipaggiamento adatto, un buon operaio pu\u00f2 lavorare a qualsiasi altezza senza problemi\u00bb.\nQuanti si lamentavano di lavorare ad altezze troppo elevate vennero incaricati di installare gli archi decorativi merlettati al primo livello, anche se \u00abi loro compagni li prendevano in giro, chiamandoli gli \"indispensables\", e ben presto ci rinunciarono\u00bb. Eiffel, d'altronde, studi\u00f2 la modalit\u00e0 di lavoro in modo che gli operai difficilmente potessero cadere nel vuoto, soprattutto nelle fasi pi\u00f9 avanzate dei lavori. Sotto alle postazioni di lavoro fece installare delle reti che resero il cantiere il pi\u00f9 sicuro fino ad allora, considerando quelli di edifici particolarmente alti. Il suo sforzo produsse degli ottimi risultati: il cantiere, nella sua globalit\u00e0, conobbe una sola morte, quella di un operaio italiano malauguratamente caduto dai ponteggi (non durante il suo turno lavorativo).\nAnche grazie a queste iniziative la costruzione della Torre proseguiva con rapidit\u00e0 e concitazione. A testimoniarcelo \u00e8 ancora questa volta Eug\u00e8ne-Melchior de Vog\u00fc\u00e9, il quale visitava quotidianamente il cantiere, registrandone in questo modo i progressi:\nNel frattempo, la Torre aveva registrato un importante primato, quello di edificio pi\u00f9 alto del globo: prima di allora questo record era detenuto dal monumento di Washington, un obelisco di 169 metri eretto nel 1884 nella capitale americana, dopo quasi quarant'anni di lavori. Eiffel non esit\u00f2 a ribadire la superiorit\u00e0 dei Francesi sugli \u00abamericani, [che] malgrado il loro spirito imprenditoriale e l'entusiasmo nazionale pungolato\u00bb mai riuscirono ad erigere una struttura ancora pi\u00f9 alta del monumento di Washington. Gli Americani, feriti nell'orgoglio, subito attaccarono la Torre Eiffel ritenendola \u00abuna struttura senza la minima utilit\u00e0\u00bb e la paragonarono, in senso negativo, \u00aballa stele di Washington, a Washington D.C., che in ogni caso \u00e8 pi\u00f9 artistica della Torre Eiffel [...]. Se la vertiginosa altezza [della torre Eiffel] non la far\u00e0 sembrare troppo acuminata e se la cima \u00e8 stata progettata con un certo gusto, potrebbe non essere spaventoso come \u00e8 stato previsto\u00bb. Ci\u00f2, in realt\u00e0, non era vero, siccome pi\u00f9 la Torre diveniva alta, pi\u00f9 guadagnava in slanciatezza ed eleganza.\nUn ultimo problema era ancora senza soluzione: quello degli ascensori. Eiffel, infatti, sapeva che i visitatori della Torre sarebbero dovuti giungere sulla sommit\u00e0 della struttura in modo ragionevolmente rapido e in assoluta sicurezza: egli, tuttavia, rifiut\u00f2 di adottare ascensori in verticale e li volle obliqui, con raggio di curvatura di 48 metri su una distanza di 15 metri. La loro costruzione, affidata alla ditta Otis, fu in effetti molto problematica, anche se fortunatamente non compromise sensibilmente la costruzione della Torre, che riusc\u00ec comunque ad essere portata a termine la domenica 31 marzo 1889.\nL'inaugurazione.\n\u00abGloire \u00e0 Mr. Eiffel et \u00e0 ses collaborateurs!\u00bb.\nErano passati ben cinque anni da quando Eiffel inizi\u00f2 a interessarsi della monumentale \"Tour en fer de trois cent m\u00e8tres\" e, pur tra infinite critiche e difficolt\u00e0, era ormai riuscito a portare a termine la sua costruzione appena in tempo per l'Esposizione Universale. Il 1\u00ba aprile 1889 la Tour fu aperta a un gruppo di giornalisti, politici e curiosi: fra di loro vi erano \u00c9douard Lockroy, Pierre Tirard e vari inviati di diverse riviste, come \"Le Figaro\" e l\"'Herald\". Insieme a questo gruppo - anche se alcuni, intimoriti dalle vertigini, si fermarono alle piattaforme inferiori - Eiffel giunse sulla sommit\u00e0 della Torre. Come riporta Jill Jonnes, dalla Torre \u00abi parigini ammirarono estasiati l'inconsueto panorama della loro amata citt\u00e0. La Senna era come un nastro d'argento increspato che si srotolava in un paesaggio in miniatura. La gran parte di loro non aveva mai visto Parigi da una simile altezza. Era uno spettacolo entusiasmante, che destava tuttavia una certa inquietudine\u00bb. Ancora pi\u00f9 vivide sono le parole del giornalista di \"Le Figaro\", il quale contemplando la citt\u00e0 dalla Torre si rese conto della piccolezza materiale dell'uomo:\nA questo punto Eiffel iss\u00f2 il tricolore francese - 4,5 metri per 1,5, con le iniziali R.F. (\"R\u00e9publique Fran\u00e7aise\") ricamate in oro - e, dopo aver intonato \"La Marseillaise\", fece tuonare ventuno colpi di cannone dalla seconda piattaforma.\nL'apertura al pubblico.\nLa Torre venne ufficialmente aperta al pubblico alle ore 11:50 del 15 maggio 1889, nove giorni dopo l'inizio dell'Esposizione: erano passati esattamente due anni, quattro mesi e sette giorni da quando vennero inizialmente posate le fondamenta. Era naturalmente presente anche un registro degli ospiti, e il primo ad apporvi la propria firma fu lo stesso Eiffel, che scrisse: \u00abMezzogiorno meno dieci, 15 maggio 1889. La torre \u00e8 aperta al pubblico. Finalmente!\u00bb. Segu\u00ec prontamente Sauvestre, che lasci\u00f2 un commento inebriante: \u00ab\"Midi moins neuf, ouf\"!\u00bb (si tratta di un gioco di parole basato sull'assonanza tra \"neuf\" e \"ouf\" e che letteralmente significa \u00abMezzogiorno meno nove, per un pelo!\u00bb). Erano presenti anche folle di giornalisti, che scrissero:\nLa torre, in effetti, presentava diverse imperfezioni, come il mancato funzionamento degli ascensori, anche se ci\u00f2 non preoccup\u00f2 minimamente i visitatori dell'Esposizione, disposti anche a salire a piedi pur di ammirare Parigi dall'alto. Anche quando le condizioni meteorologiche erano sfavorevoli circa undicimila-dodicimila persone visitavano la struttura, che divenne sin da subito oggetto indiscusso di ammirazione. Anche i vituperatori pi\u00f9 incalliti riconobbero pienamente i loro torti, con la sola eccezione di Guy de Maupassant, il quale scrisse: \u00abHo lasciato Parigi e anche la Francia perch\u00e9 la torre Eiffel aveva finito per annoiarmi troppo. Non solamente la si vedeva dappertutto, ma la si trovava dappertutto, fatta di tutti i materiali conosciuti, esposta in tutte le vetrine, incubo inevitabile e straziante\u00bb. L'aneddotica del tempo riporta persino che il Maupassant, pur di non vedere la Torre, si ritrov\u00f2 costretto a pranzare e cenare sui suoi ristoranti, ovvero gli unici luoghi dai quali, ovviamente, la struttura non era visibile.\nI detrattori della Torre, tuttavia, si erano ormai ridotti a un'esigua minoranza, tanto che la Torre inizi\u00f2 a godere a Parigi di una grande popolarit\u00e0: la p\u00e2tisserie, la \"brasserie\" fiamminga, il bar anglo-americano e i vari ristoranti erano costantemente affollati di intellettuali e personaggi illustri, come Sarah Bernhardt, una delle pi\u00f9 acclamate interpreti teatrali del tempo, o Auguste Bartholdi che, in visita alla Torre, scrisse sul registro degli ospiti: \u00abOmaggio a Eiffel, in ricordo della Statua della Libert\u00e0, di cui egli costru\u00ec l'ossatura in ferro\u00bb. La Torre fu particolarmente apprezzata anche dall'americano Thomas Edison, il quale - oltre a regalare ad Eiffel un fonografo - gli lasci\u00f2 la seguente dedica: \u00abA Monsieur Eiffel l'Ingegnere, il coraggioso costruttore di questo esemplare originale e gigantesco d'ingegneria moderna, da parte di un uomo che nutre il massimo rispetto e ammirazione per tutti gli ingegneri, compreso il Grande Ingegnere, le Bon Dieu, Thomas Edison\u00bb. Particolarmente emblematico fu anche il giudizio di Edmond de Goncourt, l'astro letterario del momento, il quale cen\u00f2 in cima alla Torre la sera di marted\u00ec 2 luglio in compagnia di \u00c9mile Zola e di altri scrittori e disse che \u00abla torre Eiffel sembrava un faro abbandonato sulla terra da una generazione scomparsa, da una generazione di giganti\u00bb. Si trattava, in effetti, della struttura pi\u00f9 alta del mondo, primato che sarebbe stato superato solo nel 1930 dal Chrysler Building di Manhattan.\nL'infatuazione per la Torre, tuttavia, fu tutt'altro che passeggera, a tal punto che si decise all'unanimit\u00e0 di non abbatterla, andando quindi oltre i venti anni inizialmente pattuiti. A salvarla dalla distruzione vi fu anche l'installazione di una stazione radiofonica permanente sulla sua sommit\u00e0, attuata nel 1906, la quale raggiungeva una notevole facilit\u00e0 di trasmissione radio. Si tratt\u00f2, in effetti, di una decisione assai lungimirante: la Torre, infatti, gioc\u00f2 un ruolo chiave nei primi collegamenti telefonici transoceanici e nelle comunicazioni militari della prima guerra mondiale, e nel 1921 si merit\u00f2 il primato di trasmettere la prima trasmissione radiofonica pubblica d'Europa.\nDescrizione.\nPosizione.\nLa torre Eiffel si trova nella parte occidentale VII arrondissement, nel pieno centro di Parigi, all'estremit\u00e0 nord-occidentale dello Champ de Mars. La struttura \u00e8 eretta su un piano a 33,50 metri sul livello del mare, non lontano dalle rive della Senna, dove sono dislocati pontili destinati all'ormeggio di imbarcazioni da diporto. Tutt'intorno alla torre si ergono edifici di grande interesse storico e architettonico, come l'\u00c9cole Militaire, il Pont d'I\u00e9na, il Palais de Chaillot e la sede dell'UNESCO.\nLa Torre si trova in uno dei punti nevralgici della viabilit\u00e0 parigina, essendo a poca distanza da strade rotabili di primaria importanza come avenue Gustave Eiffel, avenue de la Bourdonnais, avenue de Suffren e infine la trafficata Quai Branly (che sfocia nel Pont d'I\u00e9na, sulla Senna). Queste quattro direttrici, intersecandosi, descrivono un rettangolo all'interno del quale si inseriscono la Torre, circondata da un fitto boschetto e da alcuni laghetti: le strade di questo parco sono completamente chiuse al traffico motorizzato e sono aperte al solo transito pedonale.\nLa zona \u00e8 servita da numerose stazioni della metropolitana di Parigi, prime tra tutte Bir-Hakeim (sulla linea 6), Trocad\u00e9ro (linee 6, 9) ed \u00c9cole Militaire (linea 8). Nella zona, inoltre, corre la linea ferroviaria suburbana RER C, la quale presta servizio alla stazione di Champ de Mars, ubicata a poca distanza dalla struttura. Oltre ai vari mezzi su rotaia, la torre Eiffel \u00e8 servita anche da numerosissime linee di autobus.\nPrimo piano.\nIl primo piano, ubicato a 57,63 metri dal livello del suolo ed esteso per 4250 metri quadrati, \u00e8 in grado di accogliere tremila visitatori alla volta. Presso questa piattaforma si trova il ristorante minimalista 58 Tour Eiffel e il cinema a otto schermi Cineiffel che, oltre a narrare la storia della struttura, pu\u00f2 essere anche impiegato come spazio espositivo per finalit\u00e0 didattiche. Il belvedere su Parigi \u00e8 corredato di adeguati pannelli informativi, cos\u00ec da consentire ai visitatori di localizzare pi\u00f9 agevolmente le varie attrazioni della citt\u00e0. Questa piattaforma, oltre a sfruttare una facciata in vetro a doppia curvatura, presenta anche un pavimento in cristallo trasparente, con il quale i visitatori sperimentano la sensazione di camminare sul vuoto. Qui, un tempo, erano inoltre ubicati la \"brasserie\" fiamminga e il bar anglo-americano, attivit\u00e0 che hanno cessato di operare nel 1937.\nLungo il fregio che corre al di sotto di questa piattaforma, lungo i quattro lati della struttura, Eiffel fece incidere i nomi dei 72 cittadini illustri, tra scienziati, matematici e ingegneri, i cui studi hanno consentito la costruzione della Torre stessa.\nSecondo piano.\nIl secondo piano, ubicato a 115 metri dal livello del suolo ed esteso per 1650 metri quadrati, \u00e8 in grado di accogliere milleseicento visitatori alla volta. I visitatori possono arrivare alla seconda piattaforma in modo selettivo, scegliendo tra gli ascensori, pi\u00f9 rapidi e costosi, o le scale, per un totale di 704 gradini. Per arrivare al terzo livello, invece, bisogna obbligatoriamente utilizzare gli ascensori.\nAnche questo livello, come il primo, presenta ampie zone panoramiche che consentono ai visitatori di godere del panorama di Parigi. Peculiarit\u00e0 di questa piattaforma \u00e8 il ristorante Jules Verne, molto ricercato e formale, che propone piatti contemporanei improntati alla gastronomia francese: gode persino di un ascensore dedicato ed \u00e8 quotato nella guida Michelin. Oltre al consueto snack bar, il secondo livello presenta anche un percorso corredato da un buon apparato cartografico, iconografico e testuale.\nTerzo piano.\nIl terzo piano, ubicato a 276 metri dal suolo, \u00e8 raggiungibile solo attraverso l'ascensore, per il semplice motivo che le scale sono vietate ai visitatori.\nResistenza al carico gravitazionale, al sovraccarico di esercizio ed al vento.\nLa sagoma della torre Eiffel non \u00e8 stata determinata da ragioni estetiche, o magari dall'estro artistico di Eiffel e dei suoi dipendenti, bens\u00ec da considerazioni di fisica e di matematica, legate all'esigenza di contrastare adeguatamente la forza del vento che esercita, sull'intera struttura, una spinta orizzontale, e che potrebbe potenzialmente comprometterne l'equilibrio. La curvatura degli spigoli della Torre \u00e8 dovuta proprio a questi calcoli, e il suo profilo sinuoso e dinamico converte le sollecitazioni di flessione e taglio in sollecitazioni di compressione alla base, scaricando cos\u00ec a terra non solo il proprio peso, bens\u00ec anche la spinta del vento. Altra escogitazione di Eiffel per ridurre le sollecitazioni del vento fu l'adozione di una struttura reticolare: la Torre \u00e8 formata da una robusta travatura metallica a maglie triangolari, la quale riduce l'area esposta al vento che, dunque, non ha a disposizione molto spazio per esercitare la sua pressione. Si tratta, dunque, di un'intuizione vincente per ottenere la massima resistenza possibile al vento.\nLo stesso Eiffel affront\u00f2 il problema del controventamento della Torre il 30 settembre 1885 in una conferenza alla Societ\u00e0 degli Ingegneri Civili:\nDue studiosi statunitensi, Patrick Weidman e Iosif Pinelis, hanno persino ricavato un'equazione in grado di descrivere fedelmente il profilo della torre Eiffel. Lo studio, intitolato \"Model Equations for the Eiffel Tower Profile: Historical Perspective and a New Equation\" e pubblicato sulla rivista francese \"Comptes Rendus M\u00e9canique\", giunge comunque a formulare un'equazione integrale non lineare abbastanza complessa. Eiffel non pot\u00e9 certo usufruire di questi calcoli cos\u00ec avanzati, ma concep\u00ec la sagoma della Torre basandosi sulla progressiva diminuzione dei momenti flettenti con l'altezza: la forma cos\u00ec ottenuta, in questo modo, trasforma gli sforzi di taglio in sforzi di compressione, ideali per una struttura reticolare, e minimizza le oscillazioni. Per quanto concerne l'angolazione dei quattro pilastri alla base, infine, rimandiamo alle osservazioni di Cari W. Condit riportate nello scritto \"Il controventamento dei fabbricati\":\nLa Torre in cifre.\nI dati qui riportati sono tratti integralmente dal libro \"The Eiffel tower\".\nAccoglienza.\nSterminata \u00e8 stata l'eco riscossa dalla torre Eiffel nel corso dei decenni. Dal punto di vista architettonico, la Torre ha rappresentato il trionfo del funzionalismo, in ragione a quanto abbiamo gi\u00e0 detto nel paragrafo \"Resistenza al carico morto, al carico vivo e al vento\". Sulla scia della torre Eiffel vennero realizzate la torre di Blackpool, struttura fortemente debitrice alla costruzione parigina, e il progetto della Watkin's Tower, ardita struttura in metallo da erigersi sul sito dell'attuale stadio di Wembley, a Londra, ma mai portata a compimento. Della torre Eiffel, inoltre, si contano varie repliche, come quella del parco divertimenti \"Window of the World\" di Shenzen, in Cina, quella di Paris (in Texas) e quella celebre in scala 1:2 del Paris Las Vegas.\nLa torre Eiffel si impose rapidamente anche come un imprescindibile riferimento iconografico per decine di artisti: si trattava infatti di un monumento che, per usare le parole della critica d'arte Emanuela Pulvirenti, \u00abnon era caratteristico come la Torre di Pisa, non era leggendario come la Torre di Babele, ma emanava il fascino del progresso e la bellezza dell\u2019essenzialit\u00e0\u00bb. Tra i primi a subire il fascino della Torre vi fu certamente Georges Seurat, padre del \"pointillisme\", il quale realizz\u00f2 un dipinto che prende l'esatto nome di \"La Tour Eiffel\". Troviamo la struttura, in ogni caso, anche nei dipinti di Robert Delaunay, che la raffigura attraverso i canoni propri del cubismo orfico, scomponendola su pi\u00f9 piani in composizioni dal dinamismo elettrizzante e giocoso; il Delaunay riprese il soggetto della Torre anche nella tarda maturit\u00e0, rispettandone la forma e le proporzioni ma utilizzando prospettive estremamente scorciate o riprese dall'alto. Marc Chagall la descrisse con un linguaggio onirico e fiabesco, tipico della sua produzione, mentre Raoul Dufy prefer\u00ec esaltarne il ruolo fondamentale all'interno dello scenario urbano parigino. Ancora pi\u00f9 peculiare \u00e8 il calligramma di Guillaume Apollinaire, caratterizzato da un'estrosa disposizione tipografica delle parole, disposte in modo da formare proprio il profilo della Torre.\nLa valenza iconografica della Torre Eiffel fu valorizzata anche da vari fotografi e, soprattutto, cinematografi. I fratelli Lumiere vi realizzarono un cortometraggio denominato \"Panorama pendant l'ascension de la tour Eiffel\" [Panorama durante l'ascesa della torre Eiffel], e Georges M\u00e9li\u00e8s non esit\u00f2 a includerla nella propria pellicola sull'Esposizione Universale del 1900, tenutasi sempre a Parigi. Molto spesso la Torre Eiffel viene inclusa nei film per suggerire la collocazione geografica degli eventi narrati, ambientati totalmente o in parte a Parigi: \u00e8 questo il caso di \"Parigi che dorme\" - Albert, uno dei protagonisti, \u00e8 proprio il guardiano della Torre - ma anche dei film \"Casablanca\", \"Il ponte sul fiume Kwai\", \"I 400 colpi\" e \"L'incredibile avventura di Mr. Holland\".\nLa Torre Eiffel, struttura alla quale sono stati dedicati numerosi omaggi filatelici, \u00e8 stata inoltre interessata da una massiccia campagna di marketing. La sua immagine viene riprodotta in miriadi di portachiavi, souvenir, spille, cartoline, e nel 2013 \u00e8 stato stimato che il suo \"brand\" sia equiparabile a una cifra dell'ordine di quattrocento miliardi di euro. Sono state molte, d'altronde, le aziende che si sono servite della torre Eiffel per pubblicizzare i propri prodotti: basti pensare alla Citro\u00ebn, che nel 1923 iscrisse il proprio nome sul traliccio della torre Eiffel, impiegando lampadine e seicento chilometri di filo elettrico, o agli spot di Air France, Yves Saint Laurent, Jean Paul Gaultier, e Campari."}
{"id": "10358", "revid": "121139789", "url": "https://it.wikipedia.org/wiki?curid=10358", "title": "Max Euwe", "text": "\u00c8 stato il quinto campione del mondo di scacchi (1935 - 1937) e il terzo presidente della FIDE (1970 - 1978).\nScacchista.\nLa prima parte della carriera.\nDal 1921 al 1952 Euwe vinse ogni campionato olandese di scacchi cui prese parte, conseguendo un ulteriore titolo nel 1955: i suoi dodici successi sono tuttora un record. Gli unici altri vincitori in quel periodo furono Salo Landau nel 1936, quando Euwe allora campione del mondo non partecip\u00f2, e Jan Hein Donner nel 1954. Divenne campione del mondo amatoriale nel 1928, a L'Aia, con il punteggio di 12 su 15..\nDovendosi occupare del lavoro e della famiglia, Euwe pot\u00e9 dedicarsi agli scacchi giocati unicamente durante le vacanze; di conseguenza le sue possibilit\u00e0 per partecipare a competizioni internazionali di alto livello furono limitate. Egli per\u00f2 fece bene nei pochi tornei e incontri nei quali trov\u00f2 il tempo di giocare dall'inizio degli anni '20 sino alla met\u00e0 dei '30. Reuben Fine comment\u00f2: \u00abI principali successi internazionali di Euwe sono venuti nella forma di sconfitte di misura\u00bb. Queste Euwe le sub\u00ec in incontri contro l'\u00e9lite mondiale: Aleksandr Alechin (1926, 4,5 a 5,5), Jos\u00e9 Ra\u00fal Capablanca (1931, 4 a 6) e Rudolf Spielmann (1935, 4 a 6). Nel 1932 Euwe pareggi\u00f2 un match contro Salo Flohr. \nLa sua forza di gioco aument\u00f2 gradatamente e nel 1932 lui e Flohr erano considerati come i pi\u00f9 credibili sfidanti al trono di Alechin, considerato anche che sembrava difficile che Capablanca ottenesse infine una rivincita dal russo.\nNel forte torneo di Zurigo 1934 Euwe si classific\u00f2 2\u00ba, preceduto soltanto dal campione del mondo Alechin, ma sconfiggendolo nello scontro diretto (unica sconfitta di Alechin nel torneo); un fatto notevole, poich\u00e9 dal 1927 al 1935 Alechin perdette solo sei partite nei tornei.\nCampione del mondo.\nIl 15 dicembre 1935, dopo 30 partite giocate in 13 differenti citt\u00e0 olandesi in un periodo di 80 giorni, Euwe sconfisse Alechin per 15,5 a 14,5 diventando il quinto campione mondiale di scacchi.\nNelle fasi iniziali del match Alechin si port\u00f2 rapidamente in vantaggio di due punti, ma dalla tredicesima partita in avanti Euwe vinse il doppio delle partite del russo.\nQuesto fu il primo campionato del mondo nel quale i giocatori poterono usufruire dell'aiuto di secondi per analizzare le partite tra gli aggiornamenti.\nLa vittoria di Euwe fu una grande sorpresa ed \u00e8 stata da alcuni attribuita ai problemi di Alechin con l'alcol. Ma Salo Florh, secondo di Euwe durante il match, fece notare come la troppa sicurezza fosse stata per Alechin un problema maggiore dell'alcol e Alechin stesso disse che avrebbe vinto facilmente.\nI campioni del mondo Vasilij Smyslov, Boris Spasskij, Anatolij Karpov e Garri Kasparov, analizzando l'incontro durante i loro studi, hanno concluso che Euwe merit\u00f2 la vittoria e che la qualit\u00e0 delle partite era degna di un campionato mondiale.\nVladimir Borisovi\u010d Kramnik, anch'egli gi\u00e0 campione del mondo, ha dichiarato che Euwe vinse la sfida del 1935 con pieno merito e che il risultato non fu influenzato dal bere di Alechin prima o durante il match.\nLa vittoria di Euwe contribu\u00ec notevolmente alla popolarit\u00e0 degli scacchi in Olanda.\nLe prestazioni di Euwe nell'importante torneo di Nottingham del 1936 e nel torneo AVRO del 1938 mostrarono come fosse un degno campione, bench\u00e9 non cos\u00ec dominante come chi lo aveva preceduto. Reuben Fine scrisse: \u00abNei due anni prima della rivincita, la forza di Euwe aument\u00f2. Bench\u00e9 non potesse mai vantare la superiorit\u00e0 totale sui suoi rivali che avevano i suoi predecessori, non aveva superiori in quel periodo\u00bb.\nEuwe perse il titolo nella rivincita contro Alechin del 1937, nuovamente giocata nei Paesi Bassi, con il punteggio relativamente a senso unico di 9,5 a 15,5. Alechin smise di bere durante la sua preparazione al match, anche se ricominci\u00f2 successivamente. Il russo torn\u00f2 al tipo di forma che aveva mostrato nel periodo 1927-1935, quando domin\u00f2 il mondo degli scacchi. La sfida inizialmente fu equilibrata, ma il gioco di Euwe croll\u00f2 verso la fine e perse quattro delle ultime cinque partite.. Fine, secondo di Euwe, attribu\u00ec il collasso alla tensione nervosa, forse aggravata dai tentativi di Euwe di mantenere un'apparenza serena.\nLe due sfide mondiali contro Alechin rappresentano il cuore della carriera di Euwe. In totale i due giocarono 86 partite ufficiali tra il 1921 e il 1938, con Alechin in vantaggio per +26 -18 =35. Gran parte delle vittorie di Alechin giunsero all'inizio della serie, quando il russo aveva molta pi\u00f9 esperienza. Se si considera che nella rivincita del 1937 il russo vinse di 6 punti, nel periodo 1925-1937 i risultati tra i due risultano molto vicini.\nCarriera successiva.\nEuwe si piazz\u00f2 4\u00ba, a pari merito con Alechin e Reshevsky, nel torneo AVRO del 1938 nei Paesi Bassi, cui parteciparono gli otto giocatori pi\u00f9 forti del mondo. Il torneo fu un tentativo, abortito a causa dello scatenarsi della seconda guerra mondiale, per decidere chi avrebbe dovuto sfidare Alechin per il titolo mondiale. Euwe ebbe un importante ruolo nell'organizzazione dell'evento..\nNel 1939-40 gioc\u00f2 un match contro Paul Keres, perdendolo per 6,5 a 7,5.\nDopo la morte di Alechin nel 1946, Euwe fu considerato da alcuni come il detentore morale del titolo di campione del mondo, basandosi almeno parzialmente sul suo 2\u00ba posto nel fortissimo torneo di Groninga 1946, alle spalle di Michail Botvinnik. Egli acconsent\u00ec invece a prendere parte ad un torneo a cinque giocatori che avrebbe dovuto designare il nuovo campione, il campionato del mondo di scacchi 1948. A 47 anni, di gran lunga il pi\u00f9 anziano dei contendenti, e da molto tempo in declino, Euwe si classific\u00f2 ultimo con 4 punti su 20.\nIl suo ultimo impegno importante fu Il torneo dei candidati di Zurigo del 1953, in cui arriv\u00f2 penultimo.\nEuwe gioc\u00f2 per i Paesi Bassi in sette Olimpiadi degli scacchi dal 1927 al 1962, un periodo di 35 anni, sempre in prima scacchiera. Realizz\u00f2 10,5 su 15 a Londra 1927, 9,5 su 13 a Stoccolma 1937, ottenendo una medaglia di bronzo, 8 su 12 a Ragusa 1950, 7,5 su 13 ad Amsterdam 1954, 8,5 su 11 a Monaco di Baviera 1958, ottenendo a 57 anni una medaglia d'argento, 6,5 su 16 a Lipsia 1960 e infine 4 su 7 a Varna 1962. In totale realizz\u00f2 l'ottimo risultato di 54,5 punti su 87, pari al 62,6 %.\nNel 1957 Euwe gioc\u00f2 un breve match contro il quattordicenne Bobby Fischer, vincendo la prima partita e pareggiando la seconda. Gioc\u00f2 con Fischer un'unica altra volta, nel 1960, perdendo Vedi la partita. Ha quindi avuto, abbastanza curiosamente, uno score di parit\u00e0 contro il grande campione statunitense.\nDurante la propria carriera Euwe ha vinto 102 primi premi nei tornei cui prese parte. Bench\u00e9 sia vero che molti di essi erano di importanza locale e di livello non molto alto, il totale \u00e8 comunque impressionante, considerando che Euwe non \u00e8 mai stato un vero e proprio giocatore professionista.\nConsiderazioni sul gioco di Euwe.\nEuwe era noto per il suo approccio logico e per la sua conoscenza delle aperture, alla cui teoria forn\u00ec notevoli contributi. Paradossalmente i suoi due match per il titolo contro Alechin furono da entrambe le parti delle feroci battaglie tattiche. La spiegazione pu\u00f2 essere forse che Euwe, nelle parole di Alechin, sosteneva \u00absenza grossi problemi varianti straordinariamente complesse\u00bb, se pensava che la logica fosse dalla sua parte, ed era estremamente bravo a calcolarle. D'altra parte egli \u00aba volte era privo della resistenza necessaria per tirarsi fuori da brutte posizioni\u00bb.\nLe dichiarazioni di Alechin furono pi\u00f9 nette nei suoi articoli scritti in russo che in quelli che scrisse in inglese, francese o tedesco. In lingua russa egli descrisse Euwe come carente in originalit\u00e0 e della durezza mentale richieste ad un campione del mondo. Gennadij Sosonko sostenne che la modestia di Euwe fosse un handicap ai massimi livelli (bench\u00e9 Euwe fosse ben conscio di quanto pi\u00f9 forte fosse rispetto ai grandi maestri \"ordinari\").\nVladimir Kramnik dichiar\u00f2 che Euwe anticip\u00f2 l'enfasi di Botvinnik sulla preparazione\ntecnica; inoltre Euwe era sempre in ottima forma fisica, essendo uno sportivo\nattivo.\nPresidente della FIDE.\nEuwe fu presidente della FIDE dal 1970 (quando aveva 69 anni) sino al 1978.\nI contrasti con la federazione sovietica.\nCome presidente Euwe soleva agire in una maniera che egli considerava moralmente, piuttosto che politicamente, corretta.\nIn diverse occasioni ci\u00f2 lo port\u00f2 a contrasti con la federazione sovietica degli scacchi, che riteneva di poter aver voce in capitolo nelle decisioni importanti, dal momento che contribuiva notevolmente al budget della FIDE e che i giocatori sovietici dominavano nettamente le classifiche mondiali. Si pu\u00f2 quasi affermare che la Federazione sovietica tratt\u00f2 gli scacchi come un'estensione della Guerra fredda.\nTra i conflitti con la federazione sovietica si possono citare:\nNaturalmente ci furono anche occasioni in cui ad avere la meglio fu la federazione sovietica. Nel 1973, ad esempio, Euwe accett\u00f2 la richiesta sovietica che Bent Larsen e Robert H\u00fcbner, i due pi\u00f9 forti pretendenti al titolo non sovietici (Fischer era allora campione del mondo), giocassero nel torneo interzonale di Leningrado piuttosto che nel pi\u00f9 debole di Petr\u00f3polis. Come era prevedibile, Larsen e H\u00fcbner furono eliminati dalla competizione per il titolo, avendo Kor\u010dnoj e Karpov ottenuto i primi due posti a Leningrado. Alcuni si sono anche chiesti se Euwe abbia fatto tutto ci\u00f2 che era in suo potere per evitare che Fischer perdesse il suo titolo per forfait nel 1975.\nGiudizi sul suo operato.\nMalgrado gli enormi problemi dell'epoca, molte delle valutazioni sull'operato di Euwe come presidente della FIDE sono positive:\nConosciuto e rispettato in tutto il mondo degli scacchi per i suoi molti contributi, viaggi\u00f2 molto durante la sua presidenza, portando numerosi nuovi membri all'interno dell'associazione.\nMor\u00ec nel 1981, all'et\u00e0 di 80 anni, per arresto cardiaco.\nScrittore.\nEuwe ha scritto pi\u00f9 di settanta libri di argomento scacchistico, di gran lunga pi\u00f9 di qualsiasi altro campione del mondo. Alcuni tra i pi\u00f9 conosciuti sono \"The Road to Chess Mastery\", \"Judgement and Planning in chess\", \"The Logical Approach to Chess\" e \"Strategy and Tactics in Chess Play\". Il grande maestro ex sovietico Gennadij Sosonko\nutilizz\u00f2 \"Practical Chess Lessons\" di Euwe come libro di testo quando insegnava alla Casa dei pionieri di Leningrado e lo ha definito: \u00abuno dei migliori libri di scacchi di tutti i tempi\u00bb.\nSi elencano di seguito le edizioni in lingua italiana delle sue opere:\nMatematico.\nEuwe studi\u00f2 matematica all'Universit\u00e0 di Amsterdam, laureandosi nel 1926. \nInsegn\u00f2 la materia prima a Rotterdam e successivamente in un liceo femminile di Amsterdam. Pubblic\u00f2 un'analisi matematica del gioco degli scacchi dal punto di vista dell'intuizionismo, nella quale dimostr\u00f2, usando la successione di Thue-Morse, che le regole allora correnti non escludevano la possibilit\u00e0 di partite infinite."}
{"id": "10361", "revid": "124491024", "url": "https://it.wikipedia.org/wiki?curid=10361", "title": "Isole \u00c5land", "text": "Le Isole \u00c5land (in svedese \"\u00c5land\", in finlandese \"Ahvenanmaa\", lett. \"Terra del Pesce persico\", in latino \"Alandia\") sono un arcipelago della Finlandia composto da pi\u00f9 di 6.500 tra isole e scogli all'ingresso del Golfo di Botnia, a circa 40 km dalla costa svedese e 25\u00a0km da quella finlandese. Costituiscono una provincia finlandese, l'unica a essere autonoma, demilitarizzata e di lingua svedese.\nLo status della lingua svedese, l'estensiva autonomia e le competenze dell'assemblea legislativa delle \u00c5land sono garantite da uno specifico atto sull'autonomia delle \u00c5land, la cui ultima revisione \u00e8 del 1991, emanato dal parlamento finlandese e basato su trattati internazionali che danno alle \u00c5land anche uno stato di neutralit\u00e0 e demilitarizzazione, ovvero nessuna base o forza militare pu\u00f2 essere dislocata sulle isole. Lo status speciale delle Isole \u00c5land si fonda su una decisione presa dalla Societ\u00e0 delle Nazioni nel 1921, ed \u00e8, in un contesto differente, riaffermato nel trattato di adesione della Finlandia all'Unione europea.\nConfina con la Svezia sulla piccola isola M\u00e4rket.\nStoria.\nLe Isole \u00c5land appartenevano alle province che l'Impero svedese dovette cedere all'Impero russo col Trattato di Fredrikshamn nel settembre 1809, e vennero a far parte del semi-autonomo Granducato di Finlandia.\nQuando le isole furono cedute alla Russia, gli svedesi non furono in grado di assicurarsi una misura che facesse in modo che le isole non venissero fortificate. La questione era comunque vitale, non solo per la Svezia ma anche per la Gran Bretagna, i cui commerci nel Mar Baltico erano minacciati, perch\u00e9 le isole furono demilitarizzate a seguito della Guerra di Crimea.\nDurante la Guerra civile finlandese del 1918, le truppe svedesi intervennero come forza di pace tra le \"truppe russe\", fino a allora stazionate sulle isole, e le \"truppe rosse e bianche\" che arrivavano sui ghiacci dalla Finlandia. Il 5 marzo 1918 in seguito al trattato di Brest-Litovsk gli svedesi vennero sostituiti da truppe d'occupazione tedesche giunte su richiesta del \"governo bianco\" della Finlandia indipendente.\nDal 1917 i residenti miravano alla restituzione delle isole alla madre patria svedese. Una petizione per la secessione dalla Finlandia venne firmata dal 96,2% degli adulti nativi delle \u00c5land (coloro che lavoravano o vivevano all'estero erano esclusi, anche se alcune serie domande sorsero successivamente su questi dati straordinariamente alti). Questi sentimenti crebbero forti, in particolar modo davanti alle tendenze anti-svedesi della Finlandia, al nazionalismo finlandese alimentato dalla lotta per il mantenimento dell'autonomia e alla resistenza finlandese alla \"russificazione\". Inoltre il conflitto tra la privilegiata minoranza svedese in Finlandia e la maggioranza finlandese, che dagli anni 1840 era preminente nella vita politica finlandese, contribuirono alle paure della popolazione delle \u00c5land circa il loro futuro in Finlandia.\nComunque, poich\u00e9 la Finlandia non era intenzionata a cedere le isole, a esse venne offerto uno statuto autonomo invece della riannessione. Nonostante ci\u00f2, i residenti non approvarono l'offerta e la disputa sulle isole venne sottomessa alla Lega delle Nazioni. Quest'ultima decise che la Finlandia poteva mantenere la sovranit\u00e0 sulla provincia, ma le Isole \u00c5land sarebbero state un territorio autonomo. Quindi la Finlandia fu obbligata a assicurare ai residenti delle \u00c5land il diritto di mantenere la loro lingua, cos\u00ec come la loro cultura e tradizioni locali. Allo stesso tempo, venne concluso un trattato internazionale sullo Stato neutrale delle \u00c5land, in base al quale fu vietato posizionare basi o forze militari sulle isole.\nNel corso del XX secolo, la sovranit\u00e0 finlandese \u00e8 stata percepita come benevola, e addirittura benefica, da un numero sempre maggiore di isolani. Assieme al disappunto sull'insufficiente supporto svedese nella Lega delle Nazioni, circa il mancato rispetto dello stato demilitarizzato delle \u00c5land negli anni trenta, e in certa misura al sentimento di destino comune con la Finlandia durante e dopo la seconda guerra mondiale, questo ha prodotto una diversa percezione delle relazioni tra Isole \u00c5land e Finlandia: da \"provincia svedese in possesso finlandese\" a \"parte autonoma della Finlandia\". Congiuntamente con l'ammissione finlandese nell'Unione europea, un protocollo sulle Isole \u00c5land prevede che: le misure del Trattato della Comunit\u00e0 Europea non possono forzare un cambiamento delle esistenti restrizioni per gli stranieri (ovvero persone che non godono della \"cittadinanza regionale\", \"hembygdsr\u00e4tt\", nelle \u00c5land) sulla possibilit\u00e0 di acquistare immobili.\nPolitica.\nNel 1634 le \u00c5land vennero rese parte della Contea di \u00c5bo e Bj\u00f6rneborg come parte delle grandi riforme amministrative iniziate dal conte Axel Oxenstierna, allorquando la Finlandia era una provincia della Svezia, e pertanto l'appartenenza amministrativa alla circoscrizione finnica per ragioni di prossimit\u00e0 geografica, non inficiava la naturale nazionalit\u00e0 delle isole. Durante le guerre napoleoniche tuttavia, la Russia conquist\u00f2 la Finlandia, e le isole furono quindi separate dalla madrepatria. Nel 1918, seguendo le dominanti opinioni separatiste, connesse all'indipendenza e alla Guerra civile finlandese, vennero separate e formarono una propria entit\u00e0 amministrativa. La risoluzione della Societ\u00e0 delle Nazioni del 1921 lasci\u00f2 le \u00c5land sotto sovranit\u00e0 finlandese, ma con un alto grado di autonomia e alcuni diritti esclusivi per i nazionali delle \u00c5land.\nLe \u00c5land hanno la loro bandiera nazionale, emettono valori postali, hanno una loro forza di polizia, e sono un membro del Consiglio Nordico. Le isole sono demilitarizzate e la popolazione maschile \u00e8 esentata dalla leva. Il parlamentarismo, Lagting, \u00e8 in vigore dal 1988. I liberali e gli agrari sono le maggiori forze politiche, generalmente in competizione, ma attualmente (2002) coalizzate. L'autonomia delle \u00c5land precedette la creazione delle regioni finlandesi, ma il governo autonomo delle \u00c5land ha competenza anche sulle stesse materie dei consigli regionali.\nAmministrazione.\nL'Ufficio provinciale di Stato delle \u00c5land ha funzioni in qualche modo differenti dalle altre province finlandesi, a causa dell'autonomia. Generalmente un Ufficio provinciale di Stato \u00e8 una autorit\u00e0 regionale congiunta di sette differenti ministeri del governo finlandese. Nelle \u00c5land l'Ufficio provinciale di Stato rappresenta anche un insieme di altre autorit\u00e0 del governo centrale, che nella Finlandia continentale hanno burocrazie separate. D'altro canto compiti che in Finlandia sono gestiti dagli uffici provinciali, sono trasferiti al governo autonomo delle \u00c5land.\nGeografia fisica.\nLe Isole \u00c5land occupano una posizione di grande interesse strategico, controllano infatti uno degli ingressi al porto di Stoccolma e gli approcci al Golfo di Botnia, inoltre sono situate in prossimit\u00e0 del Golfo di Finlandia. Il gruppo consiste di quasi trecento isole abitabili, delle quali circa ottanta sono abitate, il resto sono scogli desolati. Queste isole formano un prolungamento dell\"'\u00c5bo sk\u00e4rg\u00e5rd\" (in finlandese, \"Turunmaan saaristo\"), l'arcipelago adiacente alla costa sud-est della Finlandia.\nLa superficie delle isole \u00e8 generalmente sabbiosa, il terreno sottile e il clima mite. Ci sono diversi approdi eccellenti, particolarmente quello di Yttern\u00e4s. La massa delle isole occupa una superficie totale di 1.512\u00a0km\u00b2.\nL'isola pi\u00f9 grande \u00e8 Fasta \u00c5land, dove vive il 90% della popolazione, e sulla quale si trova la capitale, Mariehamn. Quest'isola conta per il 70% dell'area della provincia e si estende per 50\u00a0km da nord a sud e per 45\u00a0km da est a ovest. L\u00e5ngn\u00e4s \u00e8 un porto sulla costa orientale dell'isola principale delle \u00c5land.\nEconomia.\nL'abolizione delle vendite esenti da imposte sui traghetti con destinazione all'interno dell'Unione europea ha fatto s\u00ec che la Finlandia chiedesse un'eccezione per le \u00c5land. Questa eccezione consente il mantenimento di tali vendite sui traghetti che viaggiano tra Svezia e Finlandia, ma ha reso le \u00c5land una differente zona tariffaria, il che significa che le imposte devono essere applicate ai beni importati sulle isole.\nLingue e cultura.\nLa maggior parte degli abitanti \u00e8 di madre lingua svedese: il 93,5% nel 2001. Lo svedese \u00e8 l'unica lingua ufficiale della provincia, mentre il resto della Finlandia adotta ufficialmente sia il finlandese sia lo svedese. La maggioranza della popolazione, 78,3%, appartiene alla chiesa evangelica luterana.\nLe \u00c5land emettono francobolli propri sin dal 1984."}
{"id": "10362", "revid": "110157", "url": "https://it.wikipedia.org/wiki?curid=10362", "title": "XEmacs", "text": "XEmacs \u00e8 un editor di testo derivato da GNU Emacs, che pone l'accento su un buon supporto per l'interfaccia grafica, principalmente per il sistema a finestre X. XEmacs funziona per la maggior parte dei sistemi operativi Unix (sotto X o in un terminale di testo), oltre che sotto Windows. Funziona anche sotto macOS con un server X, ma ne esiste anche una versione \"alpha\" nativa (che usa Carbon).\nCome Emacs (da qui in poi inteso come \"GNU Emacs\", per indicare genericamente entrambi si usa il termine in minuscolo \"emacs\"), XEmacs \u00e8 software libero disponibile sotto la GNU General Public License.\nXEmacs fu creato nel 1991 come Lucid Emacs da Lucid inc. per supportare il loro ambiente proprietario Energize. Gli sviluppatori presso Lucid effettuarono un \"fork\" del codice, sviluppando e mantenendo la propria versione di Emacs, perch\u00e9 non erano soddisfatti del metodo di mantenimento dell'Emacs originale. La loro versione di Emacs divenne molto popolare, tanto che quando Lucid chiuse nel 1994 il codice fu preso da un'altra squadra di sviluppatori e mantenuto sotto il nome correntemente usato, \"XEmacs\".\nDifferenze tra Emacs e XEmacs.\nEmacs e XEmacs hanno una filosofia di sviluppo differente. XEmacs \u00e8 pi\u00f9 aperto alla sperimentazione e spesso \u00e8 il primo ad offrire nuove funzionalit\u00e0, come le immagini nel testo, font di grandezza variabile e i colori a terminale. I detrattori di questo sistema fanno notare che a causa di questo approccio aggressivo e motivato dall'introdurre nuove funzionalit\u00e0, le funzioni interne di XEmacs sono spesso meno consistenti e meno documentate rispetto a quelle di Emacs.\nXEmacs funzion\u00f2 subito anche con i terminali a caratteri (o emulatori come xterm). In effetti, XEmacs ebbe da prima alcune funzionalit\u00e0 da terminale, come la colorazione dei caratteri, che a Emacs mancavano.\nXEmacs integra spesso direttamente codice di pacchetti sviluppati indipendentemente, laddove il progetto Emacs effettua test su ogni singolo pacchetto distribuito con esso. Come risultato, i pacchetti sotto XEmacs sono solitamente pi\u00f9 aggiornati.\nStoricamente, XEmacs ha sempre avuto un sistema di sviluppo pi\u00f9 aperto, incluso accesso CVS anonimo e mailing list ad accesso pubblico. Con il rilascio di Emacs 21 nel 2001 il progetto Emacs ha per\u00f2 fornito entrambe le funzioni. I modelli di sviluppo dei due progetti sono ora molto simili.\nXEmacs ha ancora in qualche maniera un miglior supporto grafico, come ad esempio le barre di scorrimento orizzontali, anche se le differenze di funzionalit\u00e0 sono meno marcate rispetto a prima (anche Emacs ha ottenuto supporto per GTK+ ad esempio). Il supporto multi-lingua \u00e8 inferiore rispetto a quello di Emacs, ma \u00e8 opzionale, mentre in Emacs l'internazionalizzazione \u00e8 codificata al suo interno.\nProgrammatori che desiderano fare in modo che i loro pacchetti Emacs Lisp funzionino con entrambi gli emacs devono fare attenzione ad evitare caratteristiche specifiche di entrambi. Per esempio, XEmacs introduce il concetto di \"extents\", ad una regione di testo possono essere assegnati attributi come colori e font. Una cosa simile ma non identica, \"overlays\", \u00e8 stata aggiunta in seguito ad Emacs. \u00c8 prassi del progetto XEmacs mantenere la compatibilit\u00e0 con le API di Emacs, fornendo per esempio uno strato di compatibilit\u00e0 implementando gli \"overlays\" con funzionalit\u00e0 native.\nLo scisma tra Emacs e XEmacs \u00e8 uno dei pi\u00f9 conosciuti esempi di \"fork\" (un altro famoso fu la divisione di BSD dallo Unix di AT&amp;T). Entrambi gli emacs sono distribuiti sotto la GPL (in effetti, il copyright di molto del codice XEmacs \u00e8 posseduto dalla Free Software Foundation) quindi il codice potrebbe essere scambiato tra i due progetti in linea di principio. Il progetto Emacs ha per\u00f2 la prassi di includere solo contributi il cui copyright sia stato assegnato alla FSF, con lo scopo di applicare il copyleft. Questo non \u00e8 sempre possibile con il codice di XEmacs.\nEsiste una rivalit\u00e0 significativa fra i due gruppi, che \u00e8 il motivo per cui nuove funzionalit\u00e0 in uno dei due editor appaiono prima o poi nell'altro. D'altro canto, molti sviluppatori contribuiscono ad entrambi i progetti; in particolare svariati sottosistemi lisp come Gnus e Dired sono sviluppati per funzionare con entrambi.\nStato del progetto.\nLo sviluppo di XEmacs si verifica in tre rami: stabile (\"stable\"), gamma e beta, quest'ultima \u00e8 la prima a ricevere nuove funzionalit\u00e0, ma l'ultima a essere testata. A novembre 2003 le versioni in questi rami sono 21.4.14 e 21.5.16, senza nessuna versione gamma. Il numero delle versioni segue uno schema simile a quello del kernel Linux, con il secondo numero dispari per segnalare una versione di sviluppo e pari per le versioni stabili.\nLa versione 20.0 \u00e8 stata pubblicata il 9 febbraio 1997, la versione 21.0 il 12 luglio 1998."}
{"id": "10365", "revid": "767487", "url": "https://it.wikipedia.org/wiki?curid=10365", "title": "Claudio Fucci", "text": "Biografia.\nHa studiato musica presso la Civica Scuola di Musica di Milano. Si \u00e8 interessato ai canti popolari, nel 1968 ha iniziato a scrivere canzoni di \"protesta\". Ha collaborato con \"Yu Kung\" e \"Come le foglie\".\nIl suo vero e proprio debutto come cantautore fu come supporter al Banco del Mutuo Soccorso a Milano nel 1972. Da quel giorno ha partecipato a numerosi feste, festival e concerti stringendo una collaborazione con \"Re Nudo\" e Andrea Valcarenghi (festival Pop di Re Nudo di Alpi del Vice Re e del Parco Lambro, feste al Pierlombardo).\nCon Eugenio Finardi come produttore, nel 1974 esce \"Claudio Fucci\" per la Trident Records.\nUn piccolo tour con Battiato, e tre come \"guest star\" per i Pooh.\nHa scritto spettacoli colonne sonore canzoni.\nNel 2006 il suo CD \"Synkretiko\" che vede la partecipazione di Eugenio Finardi e Marco Ferradini.\nClaudio Fucci \u00e8 a capo della casa editrice Vololibero Edizioni, che si occupa prevalentemente di saggistica di ambito musicale."}
{"id": "10369", "revid": "125070866", "url": "https://it.wikipedia.org/wiki?curid=10369", "title": "Guy Steele", "text": "\u00c8 autore di \"Common Lisp: The Language\" (1984) e l'editore di \"The Hacker's Dictionary\" (1983).\nCome ricercatore senior alla compagnia di supercomputer Thinking Machines ha aiutato a definire e promuovere una versione parallela di Lisp chiamata *Lisp (Star Lisp). Nel 1994 entr\u00f2 nella Sun Microsystems e fu invitato da Bill Joy a divenire uno dei primi membri della squadra di Java.\nGuy Steele, nativo del Missouri, ricevette il bachelor's degree dall'Universit\u00e0 di Harvard nel 1975 e il master's degree, oltre che il PhD in informatica presso il Massachusetts Institute of Technology rispettivamente nel 1977 e nel 1980. Prima di lavorare per Thinking Machines, svolse il ruolo di assistente di informatica presso l'Universit\u00e0 Carnegie Mellon.\nNel 1988 ha ricevuto il Grace Murray Hopper Award dalla Association for Computing Machinery. \u00c8 stato nominato ACM Fellow nel 1994."}
{"id": "10370", "revid": "37", "url": "https://it.wikipedia.org/wiki?curid=10370", "title": "The Hacker's Dictionary", "text": ""}
{"id": "10371", "revid": "1872303", "url": "https://it.wikipedia.org/wiki?curid=10371", "title": "Famiglia linguistica", "text": "Nel loro studio sistematico, la maggior parte dei dialetti e delle lingue umane pu\u00f2 essere ricondotta a determinate famiglie linguistiche. Una famiglia accuratamente identificata \u00e8 un'unit\u00e0 filogenetica ossia i cui membri sono considerati come derivanti da un antenato comune. L'antenato \u00e8 molto raramente una lingua conosciuta, poich\u00e9 molte lingue hanno una storia registrata molto breve. Comunque \u00e8 possibile ricostruire molte delle caratteristiche dell'antenato comune a varie lingue e dialetti usando il metodo comparativo, una procedura di ricostruzione sviluppata dai linguisti a partire dal XIX secolo. Grazie a tale metodo \u00e8 possibile dimostrare l'appartenenza a una determinata famiglia per molti dei raggruppamenti sotto elencati.\nLe famiglie linguistiche possono essere suddivise in unit\u00e0 pi\u00f9 piccole chiamate \"rami\" (perch\u00e9 la storia di una famiglia \u00e8 spesso rappresentata da un diagramma ad albero). Gli antenati comuni di una famiglia (o ramo) vengono detti protolingue. Ad esempio, la protolingua ricostruibile per la ben nota famiglia indoeuropea si chiama proto-indoeuropeo (della quale non si hanno tracce scritte, in quanto parlata prima dell'invenzione della scrittura). Talvolta una protolingua pu\u00f2 essere identificata con una lingua storicamente nota. Ad esempio le variet\u00e0 dialettali del latino parlato (latino volgare) hanno dato origine alle moderne lingue romanze, e quindi il protoromanzo va considerato pi\u00f9 o meno identico al latino (anche se non esattamente al latino letterario degli autori classici), mentre i dialetti del norreno rappresentano la protolingua di norvegese, svedese, danese e islandese.\nLingue naturali.\nPrincipali famiglie (raggruppate geograficamente senza riguardo per le relazioni interfamiliari).\nNella lista seguente ogni elemento \u00e8 una famiglia ben nota. L'indicazione geografica \u00e8 intesa solo come strumento per raggruppare le famiglie in insiemi pi\u00f9 comprensibili, rispetto a una lista non strutturata con dozzine di famiglie indipendenti. La relazione geografica \u00e8 utile a questo scopo, ma le intestazioni non suggeriscono nessuna \"superfamiglia\" correlante filogeneticamente le famiglie elencate.\nFamiglie delle Americhe.\nLe seguenti famiglie spesso sono raggruppate sotto l'unica famiglia delle Lingue amerinde mentre qui si tengono separate:\nLingue diverse da quelle naturali.\nOltre alle lingue di cui sopra, che sono sorte spontaneamente dalle capacit\u00e0 di comunicazione vocale, ci sono anche lingue che condividono molte delle loro propriet\u00e0."}
{"id": "10375", "revid": "31789", "url": "https://it.wikipedia.org/wiki?curid=10375", "title": "Isole del Mar dei Coralli", "text": "Le isole del Mar dei Coralli (in inglese \"Coral Sea Islands\"), a nord-est dell'Australia, costituiscono un territorio esterno dal 1969; precedentemente erano parte integrante del Queensland. Comprende un raggruppamento di piccole isole tropicali del mar dei Coralli, attorno ai 18\u00b0 S e 152\u00b0 E, disperse su un'area di circa 780 000 chilometri quadrati. Willis Island \u00e8 l'unica abitata. In totale sommano oltre 3000 chilometri di linea costiera ma meno di tre chilometri quadrati di terreno, non hanno porti o approdi, ma solo ancoraggi al largo. Sono un'importante zona di nidificazione per uccelli e tartarughe.\nIl territorio \u00e8 amministrato da Canberra tramite il MInistero delle infrastrutture, che ha il controllo sulle attivit\u00e0 dei visitatori. La difesa \u00e8 responsabilit\u00e0 dell'Australia e il territorio \u00e8 visitato regolarmente dalla Marina Reale Australiana. L'Australia mantiene delle stazioni meteorologiche automatiche su molte delle isole e dichiara una zona di pesca esclusiva di 200 miglia nautiche. Non esiste una popolazione permanente, ma solo tre o quattro persone incaricate per il funzionamento delle stazioni meteorologiche e nessuna attivit\u00e0 economica."}
{"id": "10376", "revid": "873537", "url": "https://it.wikipedia.org/wiki?curid=10376", "title": "Schio", "text": "Schio (\"Schio\" in veneto) \u00e8 un comune italiano di abitanti della provincia di Vicenza in Veneto. Per numero di abitanti \u00e8 il decimo comune della regione e il terzo della provincia, dopo il capoluogo e Bassano del Grappa.\nGeografia fisica.\nSchio \u00e8 situato all'imboccatura della Val Leogra, nell'Alto vicentino, ed \u00e8 attraversato da alcuni corsi d'acqua a carattere torrentizio: il Leogra, il Timonchio, il Livergon presso Magr\u00e8 e vari altri affluenti minori; il centro urbano \u00e8 invece attraversato da un canale artificiale, la Roggia Maestra. Il centro abitato di Schio, posizionato a una quota altimetrica di 200\u00a0m s.l.m., \u00e8 attorniato da un anfiteatro montagnoso, che ha sfavorito lo sviluppo di una cultura dedita al commercio, favorendo per contro lo sviluppo di numerose attivit\u00e0, artigianali prima, industriali poi (specialmente dell'arte laniera), come mezzo di sostentamento. L'antica cultura rurale, comunque ancora presente in questa cittadina, \u00e8 testimoniata soprattutto dalla presenza di molte contrade nei suoi colli e nelle sue montagne.\nIl territorio \u00e8 caratterizzato da un'ampia presenza mineraria nel sottosuolo, sfruttata dall'uomo fin dall'antichit\u00e0, richiamando quindi numerose popolazioni e favorendone l'insediamento. Queste popolazioni bonificarono il territorio e vi impiantarono numerose colture, dagli ortaggi alle granaglie, dalla frutta ai pascoli.\nIl territorio comunale, compreso entro una fascia altimetrica che va dai 141\u00a0m s.l.m. ai 1694\u00a0m s.l.m., pu\u00f2 essere idealmente suddiviso in quattro ambienti principali:\nOrigini del nome.\nIl nome \"Schio\" deriva da \"scledum\", termine latino medioevale, indicante una pianta della famiglia della quercia (gli \"ischi\", che \u00e8 un termine volgare per indicare la quercia) o un luogo piantato a querce.\nNome degli abitanti.\nIl nome dei suoi abitanti - \"scledensi\" - ugualmente deriva da \"scledum\"; in forma volgare desueta, diventa \"schiotti\".\nStoria.\nEpoca antica.\nLe prime tracce della presenza dell'uomo in questo territorio risalgono all'epoca preistorica e vengono documentate da una vasta serie di reperti archeologici rinvenuti in zona.\nSebbene i Romani abbiano colonizzato la pianura veneta, la zona di Schio non fu sottoposta alla centuriazione, tranne che per una piccola porzione di territorio nei pressi di Giavenale, la loro presenza in zona \u00e8 comunque documentata da numerosi reperti.\nMedioevo.\nL'insediamento urbano si svilupp\u00f2 a partire dall'XI secolo: il \"vicus\" di Schio si svilupp\u00f2 in seguito alla bonifica del territorio, operata dai Benedettini.\nIl Comune nacque forse nel 1228. Risale certamente a questo periodo lo scavo della Roggia Maestra. Il periodo medioevale, da un punto di vista politico, fu caratterizzato dal susseguirsi di numerosi dominanti: Schio fu dei conti Maltraversi fino alla signoria di Ezzelino III da Romano (1236-1259), poi degli Scrovegni e dei Lemici.\nAgli inizi del Trecento Schio pass\u00f2 sotto la dominazione scaligera (1311-1387): la zona di Schio divenne feudo dei Nogarola.\nVerso la met\u00e0 del Trecento, durante la dominazione scaligera, Schio divenne sede di Vicariato civile, che comprendeva nella sua giurisdizione amministrativa diversi paesi del territorio.\nIn questo periodo in citt\u00e0 fu instaurata la signoria di Giorgio Cavalli, appartenente a una nobile famiglia veronese.\nRepubblica veneta (1406-1797).\nQuando nel 1406 la famiglia Cavalli rinunci\u00f2 al feudo Schio entr\u00f2 a fare parte dei Domini di Terraferma della Serenissima Repubblica. Da allora Schio ebbe un vicario, eletto nel consiglio comunale di Vicenza.\nDurante il lungo periodo di dominio della Repubblica di Venezia, Schio conobbe un grande sviluppo economico e sociale: la citt\u00e0 divent\u00f2 infatti, con il tempo, il principale luogo di produzione laniera della Serenissima, fino a ottenere nel 1701 il privilegio della produzione dei \"panni alti\".\nA partire dagli anni trenta del Settecento il settore laniero locale ebbe un eccezionale sviluppo, soprattutto grazie all'iniziativa imprenditoriale di Nicol\u00f2 Tron, il quale introdusse le moderne tecniche di produzione, apprese in Inghilterra.\nA Schio si era quindi avviato un vero e proprio processo di industrializzazione: comparvero grandi tessiture, come quelle dei Garbin e dei Conte.\nL'Ottocento.\nDopo la caduta la Repubblica di Venezia a Schio si succedettero i domini francese (1797-1815) e austriaco (1815-1866). A quell'epoca l'economia scledense si basava principalmente sulla lavorazione della lana, ma durante questo periodo essa sub\u00ec una stagnazione.\nIn seguito, quando Alessandro Rossi prese il controllo della fabbrica laniera del padre, complice il mutato clima economico riusc\u00ec a farla divenire la maggior azienda laniera italiana e favor\u00ec lo sviluppo, a Schio, di altri lanifici e di altre attivit\u00e0 collaterali (produzione di navette, industria meccanica, eccetera). Schio, in seguito a questo grande sviluppo dell'industria laniera, fu definita la \"Manchester d'Italia\".\nRossi non si limit\u00f2 a fare prosperare le proprie industrie, ma diede un decisivo contributo allo sviluppo sociale e urbanistico di Schio.\nPrima e seconda guerra mondiale.\nSchio, essendo fin dall'inizio nelle immediate retrovie del fronte del Pasubio, era in prima linea; nel maggio del 1916 gli austriaci portarono una improvvisa offensiva, la Strafexpedition, ossia \"spedizione punitiva\" contro l'Italia.\nNel 1928 il comune di Magr\u00e8 viene annesso a quello scledense. Durante il periodo fascista vennero effettuati numerosi interventi edilizi, in linea con la modernizzazione del Paese fortemente voluta dal regime.\nDurante la seconda guerra mondiale, nel 1943, le forze tedesche misero sotto assedio la citt\u00e0. Nel 1945 le forze alleate diedero il via al bombardamento della Lanerossi. A Schio si svilupp\u00f2 un movimento partigiano di una certa importanza, organizzato nelle formazioni \"Ateo Garemi\" e \"Martiri della Val Leogra\": le forze della Resistenza liberarono Schio il 29 aprile 1945.\nDue mesi dopo la fine della guerra si verific\u00f2 l'eccidio di Schio, nel quale (ex)partigiani uccisero 54 persone custodite nel carcere cittadino.\nIl secondo dopoguerra.\nCon il boom economico del secondo dopoguerra anche Schio fu interessata da un notevole incremento demografico; ne segu\u00ec l'espansione edilizia, spesso avvenuta in maniera caotica.\nNel 1969 venne aggregato a Schio il comune di Tretto.\nSimboli.\nI monumenti pi\u00f9 rappresentativi di Schio sono il duomo di San Pietro, il castello e l'Omo.\nStemma.\nLo stemma di Schio \u00e8 rintracciabile in alcuni documenti gi\u00e0 dal 1520, anche se il primo riconoscimento ufficiale da parte di Ferdinando I, imperatore d'Austria, risale al 19 settembre 1843. Nel 1817 il governo del Regno Lombardo-Veneto aveva concesso a Schio il titolo di Citt\u00e0, confermato poi implicitamente nel decreto del 1870.\nDopo che il Veneto fu unito all'Italia, nel 1867, venne richiesta al nuovo governo la conferma dello stemma; essa arriv\u00f2 con decreto del Ministero dell'Interno del 29 agosto 1870, che include la blasonatura dello stemma:\n \u00abd'oro alla croce di rosso, cimato dalla corona propria della citt\u00e0 cio\u00e8 un cerchio di muro aperto di tre porte e due finestre, sostenente cinque torri merlate alla guelfa. Lo scudo, inoltre, sar\u00e0 accostato da due rami di olivo fruttati al naturale, decussati sotto la punta e legati di rosso.\u00bbIl decreto era accompagnato dal disegno ufficiale dello stemma, in cui apparivano per\u00f2 un ramo di ulivo e uno di quercia. Da qui nacque la controversia su quale fosse l'interpretazione corretta e, per molti anni, fu utilizzato quello con il ramo di quercia. In seguito, la Citt\u00e0 ha deciso di porre fine alla questione, usando in maniera definitiva quello con i due rami di ulivo.\nIl gonfalone fu concesso invece con decreto del presidente della Repubblica 3 febbraio 1989.\nOnorificenze.\nSchio \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:La citt\u00e0 \u00e8 inoltre insignita della Croce al merito di guerra concessa per i sacrifici patiti durante il primo conflitto mondiale del 1915-1918:\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero il 13,11% della popolazione. Di seguito sono riportati i gruppi pi\u00f9 consistenti:\nCultura.\nL'elemento culturale probabilmente pi\u00f9 importante di Schio \u00e8 il laboratorio della civilt\u00e0 industriale. Esso propone ai visitatori la scoperta del un vastissimo patrimonio di archeologia industriale dell'area di Schio. La scoperta del patrimonio storico-artistico del territorio viene realizzata grazie alla possibilit\u00e0 di coinvolgere le persone interessate nell'osservazione diretta dell'ambiente storico locale. Il percorso guidato prevede inizialmente un momento introduttivo di presentazione di materiale audiovisivo e storico, cui segue la visita diretta per lo studio attivo del territorio storico cittadino, con possibilit\u00e0 di scelta tra i diversi itinerari specifici.\nNel museo naturalistico entomologico \"nel Regno delle Farfalle\" sono esposte oltre diecimila farfalle, rappresentanti tutte le duecentocinquanta specie diurne conosciute in Italia. L'esposizione \u00e8 suddivisa in ben quarantotto stazioni disposte a loro volta a formare cinque percorsi itineranti: temporale, ambientale, geografico, scientifico ed ecologico. Completano il percorso undici intervalli, dove sono esposti gli insetti amici e nemici delle farfalle, le farfalle della notte e le farfalle del mondo.\nIl museo geomineralogico e del caolino raccoglie una collezione di minerali del territorio, nazionali ed esteri e oggetti, attrezzi, documenti relativi all'industria estrattiva del caolino, caratteristica della zona del Tretto.\nMerita una menzione Il mondo del treno in miniatura, l'esposizione permanente allestita dal \"Gruppo Fermodellisti Alto Vicentino\" presso alcune sale della \"C.A.S.A.\", la casa di riposo cittadina: un plastico di circa 100\u00a0m\u00b2 (uno dei pi\u00f9 grandi d'Italia) curato in ogni dettaglio, con quattrocento metri di binari, scambi, passaggi a livello, gallerie, quattro stazioni ferroviarie, e naturalmente, moltissimi esemplari (circa un migliaio) di modelli di locomotive e vagoni.\nLa biblioteca civica Renato Bortoli ha sede presso l'antico Ospedale Baratto, in pieno centro cittadino. Fondata nel 1953, ha un patrimonio librario di circa 180.000 unit\u00e0 oltre che circa trecento periodici e una sezione bambini e ragazzi che conta circa 25.000 titoli. Custodisce inoltre archivi storici di interesse locale e nazionale.\nNell'aprile del 2013 si \u00e8 inaugurato lo spazio espositivo \"a shed\", nell'ex lanificio Conte, che si \u00e8 affiancato al gi\u00e0 preesistente sistema di poli espositivi del centro storico costituita da palazzo Toaldi Capra e palazzo Fogazzaro, quest'ultimo nel 2021 \u00e8 stato ufficialmente convertito in \"museo civico\" cittadino.\nIstruzione.\nIl comune di Schio ha promosso la formazione del \"CampuSchio\", nato come piattaforma di servizi basati sul web (CampuSchio.net) ed evolutosi come progetto urbanistico di creazione di spazi comuni alle scuole superiori, localizzate nella stessa area della citt\u00e0. I lavori per la realizzazione, per un costo preventivato di sette milioni di euro, hanno sub\u00ecto dei ritardi rispetto alla pianificazione prevista, iniziando di fatto solo nel 2016.\nGeografia antropica.\nStoricamente Schio, come indicato negli statuti comunali del 1393, era suddivisa in quattro quartieri (anticamente denominati anche \"colmelli\"): \"Castello\" o \"Sar\u00e8o\", (corrispondente alle attuali via Cavour, Castello, Conte e Pasubio), \"Oltreponte\" (oggi via Pasini), \"Porta di Sotto\" (le odierne vie San Gaetano, Porta di Sotto) e \"Passu\u00e8\" (oggi via Mazzini, Fusinato, Carducci ovvero sia il quadrivio detto \"Corobbo\"). A queste si aggiungevano ulteriori quattro contrade ubicate fuori dal centro del borgo: Poleo, Piane, Giavenale e Leguzzano. Nei secoli, nonostante l'aumento della popolazione, il tessuto urbano rimase sostanzialmente invariato: la mappatura censuaria austriaca del 1840 prevedeva una suddivisione in cinque zone: \"Oltreponte\" (via Pasini), \"Sar\u00e8o\" (via Pasubio), \"Corobbo\" (piazza Garibaldi e Rossi, via Cavour, Carducci, Baratto, Castello), \"Porta di Sotto\" (vie Porta di Sotto, San Gaetano, Della Pozza) e \"Codalunga\" (via Fusinato, Mazzini). Tuttavia, seppur con lentezza, anche l'area urbana era in espansione; a ci\u00f2 si deve la demolizione delle \"sbarre\", avvenuta verso la fine del Settecento: per esempio nel 1766 venne demolita la sbarra del \"Corobbo\", nel 1770 quelle di \"Porta di Sotto\" e di \"Sareo\".\nIl primo grande sviluppo del centro cittadino si registr\u00f2 nella seconda met\u00e0 dell'Ottocento, come conseguenza dell'industrializzazione dell'area: venne realizzato il quartiere operaio che and\u00f2 a raddoppiare come superficie l'estensione urbana di Schio. Durante il periodo fascista venne realizzato il \"Villaggio Pasubio\".\nAl comune di Schio vennero inoltre aggregati i comuni di Magr\u00e8 nel 1928 e di Tretto nel 1969.\nLo sviluppo dei quartieri periferici odierni ha avuto luogo nel secondo dopoguerra: Sacro Cuore di Ges\u00f9 (la parrocchia risale al 1958), Santa Croce (la parrocchia \u00e8 stata istituita nel 1963), Santissima Trinit\u00e0 (la parrocchia \u00e8 stata costituita nel 1970).\nAttualmente Schio \u00e8 suddivisa in sette Consigli di Quartiere ognuno dei quali comprende quartieri, zone e frazioni contigue o comunque omogenee tra loro. I Consigli di Quartiere hanno esclusivamente potere rappresentativo, propositivo e partecipativo e non sostituisce in alcun modo le attivit\u00e0 svolte dalle strutture comunali.\nEconomia.\nIn passato sorsero poche grandi imprese, che catalizzarono le attivit\u00e0 e l'economia non solo della citt\u00e0 ma anche di tutto il territorio circostante (per esempio la Lanerossi diede lavoro a generazioni di vicentini). In epoche pi\u00f9 recenti sono proliferate aziende di piccole e medie dimensioni, aziende famigliari e artigiane sparse in tutto il vasto territorio di cui Schio \u00e8 a capo.\nI settori economici trainanti restano sicuramente l'industria e l'artigianato, in particolare l'industria metalmeccanica, laniera, alimentare, dolciaria e delle confezioni oltre ad alcune prestigiose presenze (anche se numericamente meno rilevanti) legate all'industria farmaceutica, dei marmi, calzature e altro. Negli ultimi anni l'industria tessile ha attraversato una grave crisi che ha comportato la perdita di migliaia di posti di lavoro. Invece \u00e8 sempre diffusa e rinomata la produzione artigianale di ceramiche e porcellane.\nSchio, citt\u00e0 dalla forte vocazione imprenditoriale, possiede una vasta zona industriale ai margini del centro abitato (circa 4 milioni di metri quadrati complessivi), creata alla fine degli anni sessanta e poi espansa nei decenni fino alla conformazione attuale, fondendosi di fatto con le attigue e pi\u00f9 piccole zone industriali di Santorso e Zan\u00e8. Tradizionalmente viene suddivisa in tre parti: l'area degli stabilimenti Lanerossi, la prima zona adibita a uso industriale nel 1967; la \"Zona Industriale 1\", caratterizzate dalla nomenclatura delle strade con i nomi delle Regioni italiane; la \"Zona Industriale 2\" con la viabilit\u00e0 riportante i nomi dei laghi italiani, e di qualche capitano d'industria locale. Dagli anni novanta la zona industriale ha progressivamente lasciato spazio anche alle attivit\u00e0 legate al terziario a discapito di quelle manifatturiere, che restano comunque numerose.\nAttualmente \u00e8 ulteriormente diminuita l'importanza dell'agricoltura nel territorio, anche se \u00e8 notevolmente aumentata la qualit\u00e0 dei prodotti e la meccanizzazione del settore. Il turismo invece sta dimostrando un notevole sviluppo, grazie alla presenza di realt\u00e0 di grande interesse naturalistico e ambientale, essendo Schio immersa in un ambiente artistico, religioso, culturale, naturalistico e paesaggistico di grande pregio.\nInfrastrutture e trasporti.\nSchio \u00e8 servita dalla linea ferroviaria Schio-Vicenza a binario unico non elettrificata, frequentata soprattutto da studenti e pendolari.\nLa stazione \u00e8 in Via Baccarini.\nIl collegamento alla rete autostradale \u00e8 garantito dal casello Thiene-Schio dell'Autostrada A31 (Valdastico).\nIl centro abitato \u00e8 attraversato dalla ex strada statale S.P.46 \"del Pasubio\" che collega Vicenza a Rovereto. Da Schio prende il via inoltre la ex statale S.P.350 \"di Folgaria e Val d'Astico\". La logistica dei trasporti all'interno della citt\u00e0 e tra Schio e le citt\u00e0 confinanti \u00e8 in continuo sviluppo, da ricordare l'apertura del Traforo Schio-Valdagno, a pedaggio, lungo 4690 metri e scavato sotto il monte Zovo, traforo nato appunto per collegare queste due citt\u00e0 legate da intensi scambi commerciali.\nIl servizio di trasporto extraurbano \u00e8 gestito dalla SVT e mette in collegamento Schio al capoluogo e a tutti i principali centri della provincia.\nIl servizio di trasporto urbano, svolto dalla societ\u00e0 CONAM, \u00e8 strutturato in quattro linee che mettono in collegamento il centro della citt\u00e0, con la zona industriale, i quartieri periferici e con alcuni comuni limitrofi (Santorso, Marano Vicentino e Torrebelvicino).\nLa rete di piste ciclabili \u00e8 ben sviluppata e in continua espansione.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Magr\u00e8 Vicentino e nel 1969 aggregazione di territori del soppresso comune di Tretto.\nSport.\nGinnastica artistica.\nLa pi\u00f9 antica associazione sportiva scledense \u00e8 la Fortitudo, fondata nel 1875. Il nome \"Fortitudo\" fu attribuito alla societ\u00e0 a partire dal 1906. Fino al 1900 la societ\u00e0 comprendeva discipline quali il ciclismo, il calcio e l'alpinismo; fino al 1902 comprendeva anche la scherma, e successivamente solo la ginnastica maschile: dopo la fine della seconda guerra mondiale venne creata anche una sezione femminile. La prima sede occupata dalla costituzione della societ\u00e0 fino agli anni quaranta fu la chiesetta sconsacrata della Madonna della Neve, comunemente chiamata il castello; successivamente fu utilizzata la palestra delle scuole Marconi fino al 1987 quando la societ\u00e0 si trasfer\u00ec nell'attuale sede nel Palazzetto dello Sport in localit\u00e0 Campagnola.\nPallacanestro.\nLa squadra cittadina di basket femminile, il Famila Schio milita nella serie A1 del campionato nazionale e nelle stagioni 2004-2005, 2005-2006, 2007-2008, 2010-2011, 2012-2013, 2013-2014, 2014-2015, 2015-2016 e 2017-2018 si \u00e8 laureata Campione; ha vinto pi\u00f9 volte la Coppa Italia (nel 1996, 1999, 2004, 2005, 2010, 2011, 2013, 2014, 2015, 2017 e 2018), la Supercoppa Italiana (2005, 2006, 2011, 2012, 2013, 2014, 2015, 2016 e 2017), due Coppe Ronchetti (2001, 2002) e l'EuroCup (2008); gioca al Palasport Livio Romare. Da ricordare che nelle file del Famila dal 2003 al 2005 ha giocato la cestista scledense Nicoletta Caselin medaglia d'argento al Campionato Europeo 1995.\nCalcio.\nLa principale squadra di calcio della citt\u00e0, lo Schio Calcio 1905 A.S.D., in passato ha partecipato anche a due campionati di massima serie (nelle stagioni 1920-21 e 1921-22 (FIGC)) e a qualche campionato di Serie C. La societ\u00e0 si \u00e8 sciolta e fusa con altre societ\u00e0 del circondario nel 2012 dando origine alla A.C. Schio Torre Valli, salvo poi ridiventare Calcio Schio. Tra le altre squadre calcistiche cittadine spiccano il Poleo Aste, la P.G.S. Concordia, il Sanvitocatrenta, l'A.C. Giavenale altalenanti tra i campionati di 1\u00aa e 3\u00aa categoria.\nPallavolo.\nDa segnalare anche che la squadra di pallavolo maschile scledense (con sponsor Jockey - Deroma e in seguito Wuber) ha militato in serie A1 dalla stagione 92-93 fino alla stagione 95-96, conquistato un quarto posto nella finale di Coppa Italia 1993 giocata a Napoli e un Italian Open nella stagione 94-95. La stagione 1995-96 doveva essere l'anno della consacrazione tra le prime cinque squadre in Italia, ma la squadra retrocesse in serie A2. Attualmente, dopo avere ceduto i diritti sportivi, la societ\u00e0 scledense milita in serie C1.\nPattinaggio artistico.\nA Schio c'\u00e8 inoltre una forte squadra di pattinaggio artistico, il GPS. Nel marzo del 2005 una formazione di dodici ragazze, il Metropolis, ha partecipato e vinto la medaglia d'oro ai campionati nazionali tenutasi a Reggio Emilia aggiudicandosi il titolo di campionesse italiane; lo stesso anno ha pertanto partecipato ai campionati europei in Danimarca.\nKarate.\nA Schio \u00e8 presente dal 1981 la scuola Bushido Karate Club del maestro Daniela De Pretto, gi\u00e0 atleta di spicco del panorama nazionale e internazionale, ora eccellente DT della societ\u00e0; da segnalare tra i numerosi titoli conquistati dalla societ\u00e0 scledense: nel 2009, il titolo di Campione del Mondo (del circuito WUKO, World Union of Karate-do Organization) dell'atleta Francesco Dellai con la nazionale FESIK in Messico (Kata); nel 2010, i titoli tricolore di kumit\u00e8 ippon con Longo Luca, di kata a squadre (Buraglio, Buzzolan, Dellai), nonch\u00e9 il primo posto di Francesco Dellai, il secondo posto a squadre (Buraglio, Buzzolan, Dellai) e il primo posto a squadre nella cat. cadetti (Catania, Bortoloso, Martini) alla WUKO World Cup for Clubs.\nCiclismo.\nLa societ\u00e0 Veloce Club Schio 1902 vanta una lunga tradizione a livello provinciale e regionale.\nIl 29 maggio 1998 la 13\u00aa tappa del Giro d'Italia 1998 si \u00e8 conclusa a Schio con la vittoria di Michele Bartoli del team Asics.\nImpianti sportivi.\nI principali impianti sportivi di Schio sono:"}
{"id": "10377", "revid": "1543377", "url": "https://it.wikipedia.org/wiki?curid=10377", "title": "Cavallino (costellazione)", "text": "Il Cavallino (in latino Equuleus) \u00e8 la seconda costellazione pi\u00f9 piccola del cielo tra le 88 definite in epoca moderna, pi\u00f9 grande solo della Croce del Sud.\nNonostante la sua piccolezza e la mancanza di stelle luminose (nessuna supera la quarta magnitudine), \u00e8 conosciuta fin dall'antichit\u00e0 ed era compresa tra le 48 costellazioni di Tolomeo.\nCaratteristiche.\nLa costellazione del Cavallino \u00e8 una delle pi\u00f9 sfuggenti della volta celeste, sia a causa delle sue ridotte dimensioni che per la scarsa brillantezza delle sue stelle principali; pu\u00f2 essere individuata a partire dal Delfino, la cui forma caratteristica \u00e8 facilmente distinguibile nei cieli estivi boreali, e spostandosi di una decina di gradi in direzione sudest. La sua stella principale, Kitalpha, \u00e8 solo di quarta magnitudine, mentre le altre stelle visibili ad occhio nudo sono quasi tutte di quinta e sesta grandezza.\nIl periodo pi\u00f9 propizio per la sua osservazione nel cielo serale ricade nei mesi compresi fra giugno e dicembre; la posizione della costellazione, molto prossima all'equatore celeste, fa s\u00ec che essa sia facilmente osservabile da tutte le aree popolate della Terra. Dall'emisfero nord \u00e8 visibile alta nel cielo nelle sere e nottate tardo-estive, quando transita sopra l'orizzonte sud.\nStelle doppie.\nL'unica stella doppia di facile osservazione \u00e8 la , la quale \u00e8 composta da du stelle di quinta e settima magnitudine, entrambe gialle; la componente primaria \u00e8 a sua volta una doppia molto stretta e non risolvibile con uno strumento amatoriale.\nUna coppia apparente \u00e8 invece formata dalla stella e dalla vicina 6 Equulei, risolvibile con un binocolo.\nStelle variabili.\nLe ridotte dimensioni della costellazione non le consentono di contenere un gran numero di stelle variabili; la pi\u00f9 luminosa \u00e8 la una variabile pulsante che oscilla solo di pochi decimi di magnitudine nel giro di pochi minuti. Al binocolo \u00e8 possibile apprezzare le oscillazioni della stella S Equulei, una variabile a eclisse nel cui minimo principale cala di ben due magnitudini.\nOggetti del profondo cielo.\nL'unico oggetto di facile osservazione nel Cavallino \u00e8 la galassia NGC 7015, di dodicesima magnitudine e visibile con un potente telescopio come una macchia chiara di forma circolare.\nMitologia.\nQuesta piccola costellazione \u00e8 collocata di fianco a Pegaso e rappresenta il puledro che il dio Hermes o Mercurio per i Romani, il messaggero degli dei, don\u00f2 al Dioscuro (figlio di Zeus) Castore, famoso cacciatore e domatore di cavalli."}
{"id": "10378", "revid": "2106858", "url": "https://it.wikipedia.org/wiki?curid=10378", "title": "Lira (costellazione)", "text": "La Lira (in latino Lyra) \u00e8 una costellazione dell'emisfero nord, una delle 88 costellazioni moderne, e faceva parte anche delle 48 elencate da Tolomeo. La Lira non \u00e8 molto grande, ma pu\u00f2 essere trovata facilmente grazie alla sua stella \u03b1, Vega, che \u00e8 una delle stelle pi\u00f9 luminose del cielo e fa parte del Triangolo Estivo.\nCaratteristiche.\nLa costellazione \u00e8 individuabile con estrema facilit\u00e0, grazie alla sua stella principale, Vega, che costituisce il vertice occidentale e pi\u00f9 luminoso del noto asterismo del Triangolo Estivo. Ad est della Lira corre la scia luminosa della Via Lattea, molto ben evidente in questo tratto anche in una notte non completamente oscura.\nLa Lira \u00e8 una costellazione ben osservabile dall'emisfero boreale e da gran parte di quello australe, specialmente nei mesi compresi fra giugno e settembre; nell'emisfero nord inoltre \u00e8 ben osservabile anche durante tutto l'autunno e parte della primavera.\nCirca 14.000 anni fa in direzione della Lira si trovava il polo nord celeste: la stella polare dell'epoca era Vega, che si trovava a pochi gradi dal polo, e l'intera costellazione era circumpolare da quasi tutto l'emisfero nord; fra 12.000 anni l'asse di rotazione terrestre punter\u00e0 nuovamente nella sua direzione.\nStelle principali.\n \u00e8 una coppia di stelle molto ben conosciuta; visibile ad occhio nudo come una stellina allungata, nel pi\u00f9 piccolo dei binocoli gi\u00e0 \u00e8 risolta in due componenti pressoch\u00e9 uguali, entrambe azzurre. Con strumenti maggiori si pu\u00f2 notare che entrambe le componenti sono a loro volta doppie, caratteristica che ha valso alla coppia il nome di \"doppia doppia\".\nRR Lyrae \u00e8 una stella variabile pulsante di colore rosso vivo, che ha dato il suo nome ad un'intera classe di stelle, le Variabili RR Lyrae; al suo massimo \u00e8 ben visibile anche ad occhio nudo.\nStelle doppie.\nLe stelle doppie della costellazione della Lira sono spesso facili da risolvere; alcune di esse sono pure particolarmente conosciute ed ammirate.\nStelle variabili.\nMoltissime sono le stelle variabili presenti nella costellazione, nonostante le sue ridotte dimensioni; molte di queste sono pure alla portata di piccoli strumenti e le loro variazioni possono essere apprezzate con molta facilit\u00e0.\nFra le Mireidi spicca , che in circa sei mesi e mezzo varia fra la settima e la tredicesima grandezza, sparendo anche dalla vista dei piccoli telescopi; un'altra Mireide \u00e8 , che in poco meno di un anno oscilla fra l'ottava e la quattordicesima magnitudine.\nUna stella molto importante \u00e8 , il prototipo di una classe di variabili pulsanti note proprio come variabili RR Lyrae: questo tipo di stelle \u00e8 estremamente comune negli ammassi globulari e sono utilizzate come riferimenti (candele standard) per determinarne la distanza.\nUn'altra stella che ha svolto il ruolo di prototipo \u00e8 , una variabile a eclisse le cui oscillazioni sono apprezzabili anche ad occhio nudo, se si prende come riferimento la luminosit\u00e0 delle stelle vicine; le variabili \u03b2 Lyrae sono dei sistemi in cui le stelle sono a contatto fisico fra di loro.\nFra le molte variabili irregolari \u00e8 da notare , una stella al carbonio che oscilla fra la settima e la nona magnitudine; anche la compie delle oscillazioni simili.\nOggetti del profondo cielo.\nLa vicinanza della Via Lattea, che corre nell'adiacente costellazione del Cigno, fa s\u00ec che alcuni oggetti galattici siano presenti entro i confini della Lira.\nTra gli ammassi aperti l'unico di una certa entit\u00e0 \u00e8 NGC 6791, che pur essendo relativamente debole \u00e8 composto da diverse centinaia di stelle. Quest'ammasso \u00e8 molto interessante per gli studi sulle dinamiche degli ammassi stellari, poich\u00e9 \u00e8 uno dei pi\u00f9 antichi che si conoscano all'interno della nostra Galassia.\nM56 \u00e8 invece un ammasso globulare poco concentrato, menzionato dal Messier (che lo inser\u00ec nel suo catalogo); \u00e8 posto ad una distanza di 32.900 anni luce ed ha un diametro di 85 anni luce. La sua magnitudine apparente \u00e8 di 8,3.\nM57, conosciuta come la \"Nebulosa Anello\", \u00e8 una delle nebulose planetarie pi\u00f9 conosciute, grazie alla sua luminosit\u00e0 e alla sua forma molto regolare. Ha un'et\u00e0 stimata tra i 6.000 e gli 8.000 anni e la sua magnitudine apparente di 8,8 le permette di poter essere individuata con un piccolo telescopio, in cui si mostra come un dischetto chiaro con una piccola macchia al centro.\nSistemi planetari.\nLa Lira contiene alcuni sistemi planetari noti; il pi\u00f9 ricco (prima delle scoperte di Kepler) e conosciuto in questa costellazione \u00e8 quello di HD 177830, che contiene due pianeti, il pi\u00f9 interno dei quali ha una massa pari a un quinto di quella di Giove e orbita a mezza UA dalla sua stella madre, mentre il secondo ha una massa di poco superiore a quella di Giove e si trova mediamente poco oltre 1\u00a0UA. WASP-3 \u00e8 una nana gialla che possiede un pianeta gioviano caldo, ossia un corpo celeste (probabilmente un gigante gassoso) estremamente vicino ad essa. Il telescopio spaziale Kepler, che osserva le stelle di queste costellazione ( e di quelle del Cigno), ha scoperto tramite il metodo del transito numerosi sistemi planetari. I pi\u00f9 ricchi sono quelli di Kepler-20, Kepler-33 e Kepler-80, stelle con 5 pianeti confermati al seguito.\nMitologia.\nUna costellazione piccola ma appariscente, contenente la quinta stella del cielo in quanto a grandezza, Vega. In termini mitologici, Lira era la lira del grande musicista Orfeo, la cui impresa rischiosa nel mondo dell'oltretomba costituisce una delle storie greche pi\u00f9 famose. Fu la prima lira a essere costruita, inventata da Ermes, il figlio di Zeus e di Maia (una delle Pleiadi). Ermes fece la lira dal guscio di una testuggine che aveva trovato a brucare fuori dalla sua grotta sul Monte Cillene in Arcadia. Ermes pul\u00ec il guscio, fece dei buchi lungo il bordo e vi leg\u00f2 diagonalmente sette corde fatte di budello di mucca, tante quanto il numero delle Pleiadi. Invent\u00f2 anche il plettro con cui suonare lo strumento.\nGrazie a quella lira Ermes si tir\u00f2 fuori dai guai in cui s'era cacciato per un'impresa giovanile, che l'aveva portato a rubare del bestiame di propriet\u00e0 di Apollo. Infuriato Apollo si present\u00f2 a reclamare la sua restituzione, ma quando sent\u00ec la bella musica che proveniva dalla lira lasci\u00f2 che Ermes si tenesse le bestie e in cambio si prese la lira. Eratostene riferisce che pi\u00f9 tardi Apollo diede la lira a Orfeo per accompagnare con essa le sue canzoni.\nOrfeo fu il pi\u00f9 grande musicista del suo tempo, in grado di incantare le pietre e i corsi d'acqua con la magia che emanava dai suoi canti. Si dice persino che con il suono armonioso della sua lira abbia attirato file di querce gi\u00f9 dai monti fino alle coste della Tracia. Orfeo si un\u00ec alla spedizione di Giasone e degli Argonauti alla ricerca del vello d'oro. Quando gli Argonauti udirono il canto tentatore delle sirene, ninfe marine che avevano adescato ed eliminato generazioni di marinai, Orfeo inton\u00f2 un controcanto che copr\u00ec le loro voci.\nPi\u00f9 tardi Orfeo spos\u00f2 la ninfa Euridice. Un giorno, Euridice fu vista da Aristeo, un figlio di Apollo, che, in preda a un raptus passionale, l'assal\u00ec. Mentre tentava di sfuggirgli, la donna inciamp\u00f2 in un serpente che la uccise con il suo morso velenoso. A Orfeo si spezz\u00f2 il cuore; incapace di vivere senza la sua giovane sposa, discese nell'oltretomba a chiedere che gliela restituissero. Questa era una richiesta senza precedenti. Ma il suono della sua musica affascin\u00f2 persino Ade, il dio di quel mondo sotterraneo, che alla fine accondiscese a che Euridice ritornasse con Orfeo nel mondo dei vivi, ma a una condizione: Orfeo non doveva girarsi a guardare indietro fin quando i due non fossero di nuovo sani e salvi all'aperto. Un'altra versione indica che con la sua lira incant\u00f2 il traghettatore Caronte il custode Cerbero (cane a tre teste) calm\u00f2 la ferocia della condanna di Issione e la crudelt\u00e0 della tortura di Tantalo, raggiunse poi il cuore dell'oltretomba ma non incontr\u00f2 Ade, bens\u00ec la moglie Persefone che conquist\u00f2 con una canzone quindi non incontr\u00f2 mai Ade ma la condizione rimase sempre la stessa.\nOrfeo accett\u00f2 prontamente e fece strada a Euridice lungo l'oscuro passaggio che portava al mondo soprastante, strimpellando la lira per guidarla. Ma quella di essere seguito da un fantasma era per lui una sensazione snervante. Non poteva essere perfettamente sicuro che la sua amata fosse dietro a lui, ma non osava voltarsi per accertarsene. Alla fine, quando sent\u00ec il calore del sole sul suo volto, ritenendo di aver superato la prova, si gir\u00f2 finalmente verso Euridice. Ella per\u00f2 non era del tutto fuori del cunicolo e cos\u00ec fu risucchiata nelle profondit\u00e0 del Regno dell'Oltretomba, perduta per sempre. Orfeo fu inconsolabile. Vag\u00f2 per la campagna suonando musiche malinconiche sulla sua lira. Molte donne si offrirono di sposarlo, ma il grande musicista prefer\u00ec starsene in compagnia di giovanetti.\nCi sono due racconti a proposito della morte di Orfeo. Una versione, quella di Ovidio nelle \"Metamorphoses\", dice che le donne che gli si erano offerte, offese dal suo rifiuto, si coalizzarono contro di lui un giorno, mentre era seduto a cantare. Cominciarono a lanciargli contro sassi e lance. In un primo tempo la sua musica incant\u00f2 quelle armi che caddero inoffensive ai suoi piedi, ma le donne fecero un tale strepito che alla fine riuscirono a coprire la musica magica e a fare arrivare a bersaglio i loro missili.\nEratostene, invece, dice che Orfeo provoc\u00f2 le ire del dio Dioniso per non aver compiuto sacrifici in suo onore. Orfeo reputava Apollo, il dio del Sole, la divinit\u00e0 massima e se ne stava spesso seduto sulla sommit\u00e0 del Monte Pangeo in attesa dell'alba per essere il primo a salutare il Sole con le sue melodie. Per ripagarlo di quest'affronto, Dioniso mand\u00f2 i maniaci suoi seguaci a farlo a pezzi. Comunque siano andate le cose, alla fine Orfeo raggiunse la sua adorata Euridice nel Mondo dell'Oltretomba e le Muse posero la lira fra le stelle con l'approvazione di Zeus, loro padre.\nTolomeo conosceva la stella pi\u00f9 brillante di questa costellazione con il semplice nome di Lira. Il nome che invece le viene dato oggi, Vega, viene dalle parole arabe al-nasr al-waki' che significano sia \u00abl'aquila che attacca\u00bb sia \u00abavvoltoio\u00bb, poich\u00e9 in questa posizione gli Arabi vedevano un'aquila o un avvoltoio. Negli atlanti celesti questa costellazione era spesso rappresentata da un uccello sistemato dietro a una lira. Sembra che gli Arabi abbiano visto Vega e le due stelle a lei vicine, Epsilon e Zeta della Lira, come un'aquila con le ali chiuse, che piomba sulla preda, laddove nella costellazione dell'Aquila la stella Altair e le due sue compagne davano l'impressione di un'aquila in volo con le ali spiegate.\nBeta della Lira si chiama Sheliak, un nome che in arabo significa \u00abarpa\u00bb in riferimento alla costellazione nel suo insieme. Beta della Lira \u00e8 una famosa stella variabile. Gamma della Lira \u00e8 chiamata Sulafat, dall'arabo \u00abtestuggine\u00bb, l'animale dal cui guscio Ermete fece la lira. Fra Beta e Gamma della Lira c'\u00e8 la Nebulosa Anello che spesso compare nei libri di astronomia; si tratta di un involucro di gas espulso da una stella morente."}
{"id": "10381", "revid": "1543377", "url": "https://it.wikipedia.org/wiki?curid=10381", "title": "Pesce Australe", "text": "Il Pesce Australe (in latino Piscis Austrinus o, molto pi\u00f9 raramente, Piscis Australis) \u00e8 una delle 48 costellazioni elencate da Tolomeo, ed \u00e8 anche una delle 88 costellazioni moderne.\nCaratteristiche.\nIl Pesce Australe ha delle dimensioni molto ridotte, ma nonostante ci\u00f2 \u00e8 identificabile con facilit\u00e0, a sud del Capricorno e dell'Aquario, grazie alla brillante Fomalhaut, una stella di magnitudine 1,16; questa stella, considerata una delle quattro \"stelle regali\" dell'astrologia (assieme a Aldebaran, Regolo e Antares), possiede un sistema planetario e un disco di detriti, e inoltre, grazie alla precessione degli equinozi, si trover\u00e0 nell'emisfero boreale celeste fra circa 6000 anni. La luminosit\u00e0 di Fomalhaut viene esaltata inoltre dal fatto che si trova in una regione di cielo priva di stelle luminose. Se si considera che anticamente la coda del Pesce Australe cadeva nell'attuale costellazione del Microscopio, creata in epoca moderna, l'asterismo riproduce abbastanza fedelmente l'idea di un pesciolino stilizzato.\nNonostante la sua declinazione attuale sia piuttosto bassa (mediamente -30\u00b0), la costellazione \u00e8 ben visibile da gran parte dell'emisfero nord; il periodo migliore per la sua osservazione nei mesi serali ricade nel periodo compreso fra settembre e gennaio. La presenza della stella Fomalhaut sopra l'orizzonte meridionale dopo il tramonto indica l'avvicinarsi della stagione autunnale. Dall'emisfero australe, di contro, la costellazione appare nei cieli serali della fine dell'inverno, e il suo progressivo abbassarsi sopra l'orizzonte occidentale dopo il tramonto indica l'arrivo dell'alta stagione.\nStelle principali.\nTra le altre stelle, Lacaille 9352 \u00e8 la decima stella pi\u00f9 vicina al Sole, nonch\u00e9 quella con il quarto pi\u00f9 alto moto proprio conosciuto.\nStelle doppie.\nAlcune delle stelle doppie della costellazione sono visibili anche con piccoli strumenti amatoriali.\nStelle variabili.\nLe stelle variabili visibili nella costellazione sono in genere molto deboli e difficili da osservare.\nFra le Mireidi la pi\u00f9 semplice \u00e8 la , che per\u00f2 in fase di massimo raggiunge solo la magnitudine 8,0.\nLa \u00e8 la variabile pi\u00f9 luminosa della costellazione; oscilla fra le magnitudini 7,0 e 7,5 con un periodo irregolare.\nOggetti del profondo cielo.\nLa costellazione \u00e8 priva di oggetti del profondo cielo alla portata di piccoli strumenti; sono presenti qui solo delle galassie remote e poco appariscenti.\nSistemi planetari.\nFra le stelle del Pesce Australe con un sistema planetario spicca Fomalhaut, che oltre a un disco di detriti possiede un pianeta di tipo gioviano, situato a 115 UA dalla stella madre; \u00e8 anche uno dei pochi pianeti che estrasolari che sono stati osservati direttamente. Anche nelle restanti stelle, il sistema planetario \u00e8 composto da un pianeta gioviano.\nMitologia.\nEratostene lo chiam\u00f2 il grande pesce e disse che era il genitore dei due pesci pi\u00f9 piccoli della costellazione dei Pesci. Come per quelli, la sua mitologia ha una collocazione Medio Orientale che rivela le sue origini babilonesi. Secondo il breve resoconto di Eratostene, si suppone che la dea siriana della fertilit\u00e0 Derceto (il nome greco di Atargati) sia caduta in un lago a Bambyce vicino al fiume Eufrate in Siria, e sia stata salvata da un grosso pesce. Igino dice, ripetendo il suo appunto a proposito dei Pesci, che a causa di questa circostanza i Siriani non mangiano pesce ma venerano l'immagine dei pesci come quelle degli d\u00e8i. Tutte le storie che riguardano la mitologia di questa costellazione sono molto scarne.\nBambyce pi\u00f9 tardi divenne nota ai Greci come Hieropolis (che significa citt\u00e0 sacra), e oggi si chiama Membij. Altre fonti classiche ci dicono che i templi di Atargati contenevano vasche di pesci. Si diceva che la dea punisse coloro che mangiavano pesce facendoli ammalare, ma i suoi sacerdoti lo mangiavano come rituale giornaliero.\nSecondo lo scrittore greco Diodoro Siculo, Derceto si lanci\u00f2 di sua spontanea volont\u00e0 in un lago ad Ascalona in Palestina in un tentativo di suicidio dovuto alla vergogna di avere avuto una relazione amorosa con un giovane siriano, Caistro, che la rese madre di una bambina, Semiramide. Derceto uccise il suo amante e abbandon\u00f2 la figlia, che fu cresciuta da colombe e pi\u00f9 tardi divenne regina di Babilonia. Nel lago Derceto fu tramutata in sirena, met\u00e0 donna e met\u00e0 pesce.\nIn cielo il Pesce Australe \u00e8 pi\u00f9 visibile dei Pesci perch\u00e9 contiene la stella di I grandezza Fomalhaut. Questo nome viene dall'arabo e significa \u00abbocca del pesce\u00bb, che \u00e8 dove Tolomeo la descrisse. Il Pesce Australe \u00e8 raffigurato nell'atto di bere l'acqua che scorre dalla brocca di Aquario, cosa strana per un pesce."}
{"id": "10382", "revid": "647919", "url": "https://it.wikipedia.org/wiki?curid=10382", "title": "Piscis Australis", "text": ""}
{"id": "10385", "revid": "1448629", "url": "https://it.wikipedia.org/wiki?curid=10385", "title": "Legge di Murphy", "text": "La Legge di Murphy \u00e8 un insieme di paradossi pseudoscientifici a carattere ironico e caricaturale. \nSi possono idealmente riassumere nel primo assioma, che \u00e8 in realt\u00e0 la \"Legge di Murphy\" vera e propria, che ha dato il titolo a tutto il pensiero \"murphologico\":\nL'autore e stilatore della \u201csumma\u201d sulla \"murphologia\" \u00e8 Arthur Bloch.\nSi tratta di un compendio di frasi umoristiche il cui intento \u00e8 essenzialmente quello di deridere ogni negativit\u00e0 che il quotidiano propone.\nIl meccanismo \u00e8 ogni volta lo stesso: immagini e scenette frustranti, nelle quali \u00e8 facile per molti ritrovarsi, vengono descritte da Bloch con frasi didascaliche, confezionate spesso e volentieri in forma statistico-matematica, cos\u00ec da liberare il vissuto dal contingente, dal personale e donargli un rilievo di \"validit\u00e0 universale\", nei fatti tuttavia inesistente. \nNegli Stati Uniti la legge di Murphy \u00e8 talmente famosa da trovare posto nel \"Funk and Wagnalls Standard College Dictionary\".\nStoria.\nIl primo postulatore della \"legge\" fu lo scienziato Edward Aloysius Murphy, militare dell'United States Army Air Corps, ma l'attuale formulazione \u00e8 dovuta al medico militare John Paul Stapp.\nEdward Murphy era uno degli ingegneri degli esperimenti con razzo-su-rotaia compiuti dalla USAF nel 1949 per verificare la tolleranza del corpo umano alle violente accelerazioni (\"USAF project MX981\"). Un esperimento prevedeva un gruppo di 16 accelerometri montati su diverse parti del corpo del soggetto. Erano possibili due modi in cui ciascun sensore poteva essere agganciato al suo supporto, e metodicamente i tecnici li montavano tutti e 16 nella maniera sbagliata.\nMurphy pronunci\u00f2 la sua storica frase che lo rese celebre:\nche fu riportata dal soggetto del test (il maggiore medico John Paul Stapp) a una conferenza stampa pochi giorni pi\u00f9 tardi.\nNel romanzo del 1889 dello scrittore umoristico inglese Jerome Klapka Jerome, \"Tre uomini in barca (per tacere del cane)\", si fa un largo uso di espressioni simili, tanto da poter essere considerato un precursore della \"legge di Murphy\".\nPostulati e corollari.\nAlla principale enunciazione della Legge di Murphy hanno poi fatto seguito tutta una serie di altre sarcastiche considerazioni (molte delle quali editate direttamente dall'autore Arthur Bloch) che, per dare loro un'umoristica parvenza di scientificit\u00e0, passano sotto il nome di postulati o corollari I principali sono i seguenti:\nAderenza alla realt\u00e0.\nL'assioma di Murphy, in senso stretto e in questa formulazione presunta \"originale\", riassume intuitivamente un fatto statistico-matematico noto a chiunque abbia a che fare, ad esempio, con la prevenzione e la sicurezza: per quanto sia improbabile che si verifichi un certo evento, entro un numero elevato di occasioni (concettualmente tendente all'infinito) questo finir\u00e0 molto probabilmente per verificarsi. In effetti la stessa teoria della probabilit\u00e0 afferma che il fatto che un evento sia improbabile non vuol dire che esso non possa verificarsi gi\u00e0 nel corso dei primi tentativi, e che non possa poi ripetersi a distanza di breve tempo (legge di mancanza di memoria della probabilit\u00e0).\nTuttavia il senso che assumono le Leggi di Murphy successivamente diffuse, del tutto ironico e paradossale, \u00e8 diverso: in queste si afferma infatti che l'evento considerato inizialmente improbabile, alla prova dei fatti si verifica spesso o addirittura sempre, ovverosia al primo tentativo o esperimento. In questo si riassume l'effetto ironico delle frasi, ove quasi sempre l'evento in oggetto \u00e8 considerato inizialmente improbabile proprio perch\u00e9 \u00e8 un evento spiacevole e sgradito dal quale si tenta di proteggersi, ma che nei fatti si verifica nonostante la opposta valutazione iniziale che era sbagliata ma apparentemente non tale (per ragioni di soggettivit\u00e0 della valutazione).\nPertanto queste leggi sono affermazioni caricaturali sulla realt\u00e0, che distorcono tanto la reale frequenza o probabilit\u00e0 di un fatto (dichiarandolo pi\u00f9 probabile di quanto non sia veramente), tanto le valutazioni preventive operabili sul fatto stesso (confondendo la sgradevolezza e l'indesiderabilit\u00e0 di un fatto con la sua probabilit\u00e0, che viene presunta essere alta in modo del tutto ingiustificato).\nApplicazioni pratiche.\nNel 2004 la British Gas ha commissionato al Dr. David Lewis, psicologo ufficiale, al Dr Keylan Leyser, economista e consulente aziendale, ed a Philip Obadya, un matematico, l'ideazione di una formula che applichi i principi della Legge di Murphy (nota in Regno Unito come Sod's Law).\nLa probabilit\u00e0 formula_1 che qualcosa vada male \u00e8 stata individuata pari a:\nformula_2 \nLa formula esamina cinque fattori relativi a qualsiasi evento o azione: urgenza (U), complessit\u00e0 (C), importanza (I), abilit\u00e0 (S) e frequenza (F).\nUn punteggio compreso tra uno e nove viene applicato a ciascuno di questi fattori, con un punteggio di 0,7 per l'aggravamento (A), comunemente considerato una costante.\nLa formula ha origine statistica ed i punteggi di verosimiglianza si basano su un sondaggio nazionale, condotto da Taylor Nelson Sofres (TNS) su 1023 adulti tipici, che il team della British Gas ha utilizzato per verificare il proprio lavoro."}
{"id": "10386", "revid": "1543377", "url": "https://it.wikipedia.org/wiki?curid=10386", "title": "Telescopio (costellazione)", "text": "Il Telescopio (in latino Telescopium, abbreviato in Tel) \u00e8 una costellazione meridionale minore, identificata e cos\u00ec chiamata da Nicolas Louis de Lacaille, astronomo francese del XVIII secolo, noto studioso del cielo meridionale.\nCaratteristiche.\nIl Telescopio \u00e8 una piccola costellazione che si estende a sud del Sagittario e della Corona Australe, sul bordo orientale della Via Lattea in prossimit\u00e0 del suo bulge centrale. Le sue stelle sono poco luminose, al punto che la sua stella principale, la , \u00e8 di magnitudine 3,5; oltre a questa sono presenti solo alcuni astri di quarta e qualche altro di quinta. Le sue stelle principali sono raccolte nella parte nordoccidentale, e la presenza di altre stelle pi\u00f9 luminose, come la , contribuisce a rendere ancora pi\u00f9 oscuro questo angolo di cielo.\nIl periodo migliore per la sua osservazione nel cielo serale coincide coi mesi estivi dell'emisfero boreale; tuttavia, la declinazione fortemente australe del Telescopio fa s\u00ec che esso sia visibile per intero dall'emisfero nord solo a partire dalla fascia temperata pi\u00f9 meridionale, a ridosso del tropico; dall'emisfero australe invece la costellazione si presenta circumpolare in gran parte della sua fascia temperata ed \u00e8 pertanto osservabile per la gran parte dell'anno.\nStelle doppie.\nLa costellazione presenta alcune stelle doppie di facile risoluzione.\nStelle variabili.\nLe stelle variabili nella costellazione del Telescopio sono tutte piuttosto deboli.\nFra le Mireidi l'unica rilevante \u00e8 la , che oscilla fra la settima e la quattordicesima magnitudine in oltre 460 giorni.\nLa \u00e8 invece un'interessante variabile a eclisse di lungo periodo ed ampia escursione: il periodo del ciclo orbitale \u00e8 di oltre due anni, in cui la stella scende dalla magnitudine 7 alla magnitudine 9.\nOggetti non stellari.\nLa costellazione ospita pochi oggetti non stellari di rilievo, i quali sono comunque difficili da osservare.\nFra gli oggetti interni alla nostra Galassia vi \u00e8 un ammasso globulare, catalogato come NGC 6584; si tratta di un oggetto relativamente poco concentrato per questa classe di ammassi ed \u00e8 visibile con un piccolo telescopio in una notte buia.\nFra le galassie, sono presenti due ellittiche disposte vicine fra loro, NGC 6861 e NGC 6868, visibili con un potente telescopio amatoriale."}
{"id": "10388", "revid": "964", "url": "https://it.wikipedia.org/wiki?curid=10388", "title": "Fotosintesi", "text": ""}
{"id": "10389", "revid": "169529", "url": "https://it.wikipedia.org/wiki?curid=10389", "title": "Alderney", "text": "Alderney (\"Aurigny\" in francese) \u00e8 una delle Isole del Canale. Fa parte del baliato di Guernsey. \u00c8 lunga 5\u00a0km e larga 3\u00a0km, la terza per dimensioni tra le isole del canale.\nAlderney ha una popolazione di 2.400 abitanti. L'unica parrocchia dell'isola \u00e8 quella di Sant'Anna.\nOnomaturgia.\nLe Isole del Canale, note anche come Isole Normanne, venivano chiamate dai celti \"Ins Lenur\", e in quest'epoca storica quest'isola era nota come \"Riduna\". L'isola oggigiorno \u00e8 chiamata dagli inglesi Alderney, mentre i francesi la chiamano Aurigny; e secondo alcuni autori tali nomi dovrebbero essere un'evoluzione dell'antico nome Riduna, usato anche in periodo romano. Ma in realt\u00e0 al giorno d'oggi \u00e8 scomparsa la certezza della derivazione del nome; probabilmente \u00e8 una corruzione di un termine normanno: forse da Adreni o Alrene, che dovrebbero significare \"isola vicino alla costa\"; oppure da una combinazione di termini, sempre norreni, come \"alda\" (onda), \"renna\" (forte corrente) e \"oy\" o \"ey\" (isola).\nStoria.\nCome il resto delle isole del canale, Aldenery fu annessa al Ducato di Normandia nel 933. Nel 1042 il Duca William assegn\u00f2 l'isola all'abbazia di Mont-Saint-Michel. Nel 1057 il \"Bishop\" (carica assimilabile a quella di vescovo) di Coutances prese il controllo dell'isola.\nDopo il 1204, quando la Normandia fu incorporata nel Regno di Francia, Alderney rimase sotto il controllo del sovrano inglese nel suo ruolo di Duca di Normandia.\nEnrico VIII cominci\u00f2 la costruzione di alcune fortificazioni, ma i lavori si interruppero nel 1554. Il castello di Essex mantiene il nome del Conte dell'Essex che prese il controllo dell'isola nel 1591. Prima di venire processato e ucciso per tradimento, il conte affid\u00f2 l'isola a William Chamberlain e Alderney rimase alla famiglia Chamberlain fino al 1643. Dal 1612 fu apposto un giudice per assistere l'amministrazione dell'isola assieme a dei Giurati. Il ruolo del giudice \u00e8 simile a quello dei governatori del Guernsey e del Jersey e continu\u00f2 fino al 1949.\nDurante la Guerra dei tre regni, Alderney fu controllata da un presidio parlamentare diretto da Nicholas Ling. I De Carteret acquistarono il diritto di governare l'isola e successivamente lo trasmisero a Edmund Andros, imparentato con la famiglia dei Le Mesurier che successivamente lo ereditarono e lo tennero fino al 1825.\nIn particolare Henry Le Mesurier fu il primo dei Le Mesurier a ricevere il titolo nel 1729. Successivamente Henry lo vendette al fratello John Le Mesurier nel 1744, contestualmente a diversi passaggi di propriet\u00e0 nel Guernsey tra i due. Nel 1793 il fratello Peter Le Mesurier gli successe e trasmise il titolo al proprio figlio John Le Mesurier, l'ultimo governatore ereditario, il quale nel 1825 lo cedette al governo britannico in cambio di una pensione di 700 sterline all'anno.\nLa Regina Vittoria e il Principe Alberto di Sassonia-Coburgo-Gotha visitarono Alderney il 9 agosto 1854. L\"'Albert Memorial\" e i resti del \"Rue Grosnez\" nella Victoria Street commemorano la visita.\nDurante il XX secolo l'isola venne nuovamente alla ribalta in occasione della sua occupazione tedesca delle isole del Canale tra il 1940 e il 1945.\nAl largo dell'isola si \u00e8 registrato, il 21 gennaio 2019, l'inabissamento di un aereo da turismo, partito da Nantes e diretto a Cardiff, con a bordo il calciatore argentino Emiliano Sala.\nEconomia.\nAlderney \u00e8 annoverata tra i cosiddetti paradisi fiscali. Il sistema fiscale italiano, col Decreto Ministeriale 4 maggio 1999, l'ha inserita tra gli Stati o Territori aventi un regime fiscale privilegiato, la cosiddetta \"Lista nera\" o \"blacklist\", ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio.\nLa valuta ufficiale \u00e8 la sterlina di Alderney."}
{"id": "10391", "revid": "125891733", "url": "https://it.wikipedia.org/wiki?curid=10391", "title": "Orsa Maggiore", "text": "LOrsa Maggiore (in latino \"Ursa Major\") \u00e8 una costellazione tipica dei cieli boreali. Le sue sette stelle pi\u00f9 luminose, raggruppate nel famoso asterismo del Grande Carro, sono visibili per tutto l'anno nell'emisfero nord e non tramontano mai a nord del 41\u00b0N (la latitudine di Napoli, Madrid e New York).\nQuesto gruppo di stelle \u00e8 noto fin dai tempi pi\u00f9 remoti e le storie che ad esso si legano sono le pi\u00f9 svariate: il riferimento all'asterismo come un orso (le quattro stelle orientali) inseguito da tre cacciatori (le tre di coda) \u00e8 probabilmente il pi\u00f9 antico mito a cui l'umanit\u00e0 faccia ancora riferimento.\nIn altre parti del mondo vengono usati nomi diversi: in Nord America \u00e8 il \"Grande mestolo\", nel Regno Unito \u00e8 \"l'aratro\" mentre \"Septem triones\" (i sette buoi) \u00e8 il termine con cui gli antichi Latini definivano le sette stelle dell'Orsa Maggiore descrivendone il loro lento movimento attorno alla stella polare (da qui l'origine del termine \"settentrione\", cio\u00e8 nord).\nCaratteristiche.\nLe stelle del Grande Carro sono chiamate, in ordine da est ad ovest, Dubhe, Merak, Phecda, Megrez, Alioth, Mizar e Alkaid (o Benetnash), e sono state assegnate loro le lettere greche da \u03b1 ad \u03b7 (vedi nomenclatura di Bayer), nello stesso ordine. Mizar ha una stella compagna chiamata Alcor, appena visibile ad occhio nudo, che \u00e8 un tradizionale test della vista. Entrambe le stelle sono in realt\u00e0 doppie, e sono state, rispettivamente, la prima binaria visuale e la prima binaria spettroscopica scoperte.\nLa Stella Polare pu\u00f2 essere trovata disegnando una linea tra Dubhe e Merak, all'estremo del Gran Carro, e prolungandola di cinque volte. Altre stelle come Arturo (\u03b1 Bo\u00f6tis) e Spica (\u03b1 Virginis) possono essere trovate prolungando invece il lato lungo.\nNel 1869, Richard. A. Proctor not\u00f2 che, eccetto per Dubhe e Alkaid, le stelle del Gran Carro hanno tutte lo stesso moto proprio, che le porta verso un punto comune del Sagittario. Questo gruppo, noto ora come Associazione dell'Orsa Maggiore (Cr 285), del quale sono stati identificati alcuni altri membri, formava in passato un ammasso aperto.\nDa allora le stelle dell'ammasso si sono disperse in una regione di circa 30 per 18 anni luce, posta a circa 75 anni luce di distanza, che \u00e8 quindi il pi\u00f9 vicino oggetto simile ad un ammasso. Altre 100 stelle circa, inclusa Sirio, formano una \"corrente\" che ha lo stesso moto proprio, ma la loro relazione con l'ex-ammasso non \u00e8 chiara. Il nostro Sistema Solare si trova sul bordo esterno di questa corrente, ma non ne fa parte, avendo un'et\u00e0 40 volte superiore.\nOltre al Grande Carro, dalla cultura araba viene un altro antichissimo asterismo: il \"salto della gazzella\", una serie di tre paia di selle:\nQueste stelle si trovano lungo il bordo sudovest della costellazione, le zampe dell'orso.\nStelle principali.\nStelle principali della costellazione dell'Orsa Maggiore\nTra le altre stelle, si segnala 47 Ursae Majoris, nota per avere un sistema planetario con tre pianeti confermati, 2,54 e 0,76 volte la massa di Giove. Da segnalare anche Lalande 21185, che \u00e8 la quarta stella pi\u00f9 vicina alla Terra (escluso il Sole).\nStelle doppie.\nL'Orsa Maggiore contiene alcune stelle doppie, sebbene non tantissime date le dimensioni della costellazione. Alcune di esse sono particolarmente famose e semplici da risolvere.\nStelle variabili.\nLe dimensioni della costellazione favoriscono statisticamente la presenza di diverse stelle variabili; alcune di esse sono visibili anche con un semplice binocolo.\nOggetti del profondo cielo.\nLa costellazione dell'Orsa Maggiore giace lontano dalla Via Lattea e dai suoi ricchi campi stellari, dunque entro i suoi confini non sono visibili ammassi stellari.\nNei pressi della stella Merak si trova una nebulosa planetaria, M97, nota come Nebulosa Civetta a causa delle due macchie scure sul suo disco, che somigliano agli occhi sgranati di una civetta.\nInnumerevoli sono invece le galassie osservabili entro i suoi confini; tra la pi\u00f9 importanti, spicca la coppia formata da M81 (una delle pi\u00f9 brillanti del cielo) e M82, appartenenti al gruppo di galassie dell'Orsa Maggiore, uno dei gruppo pi\u00f9 vicini al nostro Gruppo Locale. Seguendo un facile asterismo che parte dalla stella Mizar, si raggiunge la galassia M101, anch'essa molto appariscente e vicina. Accanto alla stella Phecda, si individua la galassia spirale barrata M109; a breve distanza dalla stella Merak si osserva invece M108.\nTra le altre galassie, \u00e8 nota specialmente NGC 3184, una galassia spirale dai bracci molto luminosi e con due grandi regioni HII al suo interno.\nSono presenti infine anche due galassie nane satelliti della nostra Galassia: Ursa Major I e Ursa Major II, un Ammasso di galassie, il Gruppo di NGC 507, e gruppi di galassie, come il Gruppo di NGC 4051 e il Gruppo di NGC 5322.\nSistemi planetari.\nL'Orsa Maggiore contiene un gran numero di stelle con un sistema planetario accertato; il pi\u00f9 conosciuto di questi, nonch\u00e9 uno dei primi in assoluto ad essere scoperti, \u00e8 quello di : sono noti due pianeti di tipo gioviano con un'orbita che si viene a posizionare, come distanza dalla stella madre, fra quelle di Marte e Giove (rapportandole al nostro sistema solare).\nUn secondo sistema con due pianeti conosciuti \u00e8 quello di HD 68988; essa possiede un pianeta con una massa pari a quasi due masse gioviane estremamente vicino alla sua stella madre, pi\u00f9 un secondo pianeta posto a 5 UA con una massa di oltre 5 volte superiore a quella di Giove.\nFra i sistemi con un solo pianeta conosciuto, spicca GSC 03466-00819, una nana arancione con un pianeta che possiede 75 volte la massa terrestre. Di grande interesse scientifico anche il pianeta HD 8606 b, che nel gennaio del 2010 ha registrato uno strano aumento della sua temperatura superficiale di ben in appena sei ore.\nStoria.\nL'identificazione delle sette stelle principali con la figura di un orso \u00e8 presente in diverse e distanti civilt\u00e0 e, non avendo questo insieme di stelle alcuna particolare somiglianza con l'animale, una convergenza culturale casuale \u00e8 altamente improbabile.\nGli abitanti del Nord America condividevano questo mito prima dell'arrivo dei colonizzatori europei, probabilmente portato con s\u00e9 dai primi esseri umani che colonizzarono il continente circa 14.000 anni fa. Molti studiosi considerano comunque questo mito ancora pi\u00f9 antico, retrodatabile all'Europa di trentamila anni fa, quando, come diversi ritrovamenti testimoniano, era diffuso un culto dell'orso.\nL'Orsa era anche una delle quarantotto costellazioni elencate da Tolomeo ed \u00e8 sempre stata una delle pi\u00f9 conosciute, menzionata da poeti come Omero, Edmund Spenser, Shakespeare, Leopardi e Alfred Tennyson. Si trova inoltre nell'epica finnica \"Kalevala\" ed \u00e8 stata dipinta da Vincent van Gogh. Cara anche al poeta Gabriele D'Annunzio, \u00e8 raffigurata nell'emblema della Reggenza italiana del Carnaro e nello stemma della Provincia di Fiume."}
{"id": "10395", "revid": "1008732", "url": "https://it.wikipedia.org/wiki?curid=10395", "title": "Orsa Minore", "text": "L'Orsa Minore (in latino Ursa Minor) \u00e8 una costellazione del cielo settentrionale. \u00c8 una delle 88 costellazioni moderne, ma era gi\u00e0 tra le 48 costellazioni elencate da Tolomeo. \u00c8 particolarmente nota perch\u00e9 al suo interno si trova il polo nord celeste, anche se la sua posizione \u00e8 soggetta ad un continuo, lento spostamento a causa della precessione dell'asse di rotazione terrestre.\nCaratteristiche.\nL'Orsa Minore \u00e8 individuabile con facilit\u00e0, sia perch\u00e9 le sue stelle pi\u00f9 brillanti sono di seconda magnitudine, sia perch\u00e9, una volta individuato il Grande Carro, si pu\u00f2 individuare la Stella Polare, la stella pi\u00f9 luminosa dell'Orsa Minore, utilizzando le due stelle pi\u00f9 occidentali dell'asterismo dello stesso Grande Carro. Dall'emisfero boreale \u00e8 una costellazione circumpolare, ossia non tramonta mai, restando visibile in ogni periodo dell'anno; dall'emisfero australe invece \u00e8 sempre invisibile, tranne che in prossimit\u00e0 dell'equatore (eccetto la Stella Polare).\nL'Orsa Minore contiene un asterismo chiamato colloquialmente \"Piccolo Carro\", perch\u00e9 le sue stelle pi\u00f9 brillanti formano un disegno simile a quello del Gran Carro nell'Orsa Maggiore. La stella all'estremo del Piccolo Carro \u00e8 la Stella Polare, che si trova in posizione quasi coincidente col polo nord celeste. Le sue stelle possono essere anche utilizzate come scala per determinare la magnitudine limite di una notte: due stelle sono infatti di seconda magnitudine, una \u00e8 di terza, tre di quarta e una di quinta; quando le stelle della costellazione sono tutte visibili, il cielo pu\u00f2 definirsi in condizioni molto buone per l'osservazione.\nStelle doppie.\nLa costellazione contiene alcune stelle doppie:\nStelle variabili.\nLe stelle variabili della costellazione sono relativamente poche e molte sono pure poco luminose.\nFra le variabili irregolari spicca Pherkad, una probabile variabile Delta Scuti; molte sono invece le variabili Mireidi, fra le quali spiccano e , entrambe di settima magnitudine al massimo dello splendore e di tredicesima nella fase di minimo.\nOggetti del profondo cielo.\nNon ci sono oggetti appartenenti alla Via Lattea, poich\u00e9 il piano galattico passa distante dalla costellazione. Si possono dunque osservare solo galassie esterne, ma non ve n'\u00e8 nessuna alla portata di piccoli strumenti. L'unico oggetto interessante \u00e8 la Galassia Nana dell'Orsa Minore, una galassia nana ellittica che orbita come satellite attorno alla nostra Via Lattea.\nSistemi planetari.\nNell'Orsa Minore \u00e8 presente la stella HD 150706, attorno alla quale orbita un gigante gassoso dalla massa minima pari a quella di Giove; la sua orbita \u00e8 situata a circa .\nStoria.\n, ed .\nMitologia.\nUna delle compagne di Artemide, Callisto, perse la sua verginit\u00e0 con Zeus, che si era avvicinato sotto le mentite spoglie della stessa Artemide. Arrabbiata, Artemide la trasform\u00f2 in un'orsa. Il figlio di Callisto, Arcade, quasi uccise la madre mentre stava cacciando, ma Zeus e Artemide lo fermarono e posero Callisto e Arcas in cielo, come l'Orsa Maggiore e l'Orsa Minore.\nEra per\u00f2 non fu contenta del fatto che fossero stati assunti in cielo, e perci\u00f2 chiese aiuto a Teti. Questa, essendo una dea marina, rivolse alle costellazioni una maledizione affinch\u00e9 fossero costrette a girare per sempre in tondo nel cielo, e a non riposarsi mai sotto l'orizzonte, spiegando cos\u00ec il fatto che queste costellazioni sono circumpolari."}
{"id": "10400", "revid": "6923", "url": "https://it.wikipedia.org/wiki?curid=10400", "title": "Isole del Canale", "text": "Le isole del Canale (Isole normanne, in inglese \"Channel Islands\"; in normanno: \"\u00celes d'la Manche\"; in francese: \"\u00celes Anglo-Normandes\" o \"\u00celes de la Manche\", in bretone \"Inizi Angl-ha-Norman\" o \"Inizi Mor Breizh\") sono un gruppo di isole nel Canale della Manica.\nStoria.\nLe isole erano originariamente parte del Ducato di Normandia; nel 1066 il duca Guglielmo il Conquistatore invase e conquist\u00f2 l'Inghilterra, divenendone il monarca. Alla conclusione della guerra dei cent'anni la Corona inglese perse tutti i possedimenti francesi, conservando solo le isole del Canale.\nVictor Hugo pass\u00f2 molti anni in esilio su Guernsey e vi scrisse \"I miserabili\". Guernsey \u00e8 anche l'ambientazione di un altro romanzo di Hugo, \"I lavoratori del mare\".\nDurante la seconda guerra mondiale le isole subirono l'occupazione tedesca fin dal 1940. Furono le ultime zone occupate ad arrendersi, il 16 maggio 1945.\nTradizionalmente i governi delle isole rispondevano alla regina in Consiglio (dove ella veniva tradizionalmente affiancata dal Segretario agli Interni) fino al 2001, quando la responsabilit\u00e0 per le Isole del Canale e l'Isola di Man pass\u00f2 al Dipartimento del Lord Cancelliere; nel 2003 questo fu sostituito da un Dipartimento degli Affari costituzionali.\nSuddivisione amministrativa.\nPoliticamente sono divise tra i baliati di Guernsey e di Jersey, entrambe dipendenze della Corona britannica, pur non essendo parte del Regno Unito. Esse fanno parte del Ducato di Normandia, perci\u00f2 Elisabetta II del Regno Unito \u00e8 spesso salutata come duca di Normandia (anche se \u00e8 una donna).\nComunque, conformemente al Trattato di Parigi del 1763 e alla Legge salica, essa non \u00e8 tecnicamente il duca e governa in qualit\u00e0 di regina.\nNessuna delle isole ha una rappresentanza nel Parlamento britannico, e gli atti del Parlamento sono estesi alle isole solo per ordine del concilio, dopo consultazione locale.\nI loro cittadini posseggono passaporto britannico con la dicitura \"British Islands\" anzich\u00e9 \"United Kingdom\".\nIn base all'Interpretation Act del 1978, sono considerate parte delle \"British Islands\", da non confondersi con le \"British Isles\", delle quali fanno parte per ragioni storiche.\nLe isole abitate delle Isole del Canale sono: Jersey, Guernsey, Alderney, Sark, Herm, Jethou, Brecqhou e Lihou. Tutte queste, ad eccezione di Jersey, compongono il baliato di Guernsey; esiste anche una piccola isola abitata, Chausey, a sud di Jersey, che appartiene alla Francia ed \u00e8 poco conosciuta.\nIsole.\nGeneralmente col termine \"isole del Canale\" ci si rifersce alle dipendenze della Corona britannica, ovvero ai due baliati di Jersey e di Guernsey; tuttavia, a livello geografico, vi rientrano anche le isole francesi Chausey (appartenenti al comune di Granville)."}
{"id": "10403", "revid": "301156", "url": "https://it.wikipedia.org/wiki?curid=10403", "title": "Jan Mayen", "text": "L'isola di Jan Mayen \u00e8 un territorio appartenente alla Norvegia, costituito da un'isola situata al limite tra l'oceano Atlantico e il Mar Glaciale Artico. \u00c8 sotto l'amministrazione della Contea di Nordland. Dopo la scoperta avvenuta nel XVII secolo da parte di alcuni cacciatori di balene, l'isola \u00e8 stata contesa da vari stati per costruirvi una base per la caccia alle balene o per la caccia alle volpi artiche.\nNonostante tutto, l'isola divent\u00f2 un centro per gli studi scientifici dopo la vincita del premio dell'Anno polare internazionale durante l'inverno tra il 1882 e il 1883. Nel 1929 la Norvegia occup\u00f2 l'isola e ne fece una stazione meteorologica. Venne utilizzata fino al 1959, quando cadde in disuso; le principali attivit\u00e0 sull'isola si svolgevano in una stazione necessaria per la radionavigazione.\nCaratterizzata da un clima artico, l'isola ospita vari uccelli di mare e ha un territorio composto perlopi\u00f9 da tundra. La principale sommit\u00e0 di Jan Mayen \u00e8 costituita da un vulcano, denominato Beerenberg, la cui altezza \u00e8 di 2 277 metri. Jan Mayen \u00e8 una piccola isola dalla forma allungata; gli unici villaggi presenti sul territorio sono Olonkinbyen, che conta solo 28 abitanti (gli operatori della stazione meteorologica e di quella per la radionavigazione) e la stazione di Puppebu, con una popolazione massima di 9 persone.\nGeografia fisica.\nUbicazione.\nJan Mayen \u00e8 un'isola situata tra l'oceano Atlantico (a sud) e il Mar Glaciale Artico (a nord), in Europa, e pi\u00f9 precisamente al limite tra il Mare di Norvegia (a sud-est) e il Mare di Groenlandia (a nord-ovest), a nord del parallelo 66\u00b033'39\" o circolo polare artico.\nJan Mayen fa parte di un arcipelago costituito dall'isola stessa e da altre isole secondarie e isolotti. Essa \u00e8 piuttosto piccola (misura 377\u00a0km\u00b2) e isolata: la costa groenlandese si trova a nord-ovest e dista poco meno di 500\u00a0km dall'isola; l'Islanda dista circa 550\u00a0km a sud-ovest; la Norvegia \u00e8 lontana all'incirca a sud-est e l'arcipelago delle isole Svalbard dista circa a nord-est da Jan Mayen.\nGeografia fisica.\nJan Mayen \u00e8 un'isola dalla forma allungata la cui superficie \u00e8 di 377\u00a0km\u00b2. Essa misura 53,6 chilometri di lunghezza per 15,8 chilometri di larghezza e, nella sua parte centrale, presenta un istmo largo 2,5 chilometri. Il punto pi\u00f9 settentrionale di Jan Mayen \u00e8 capo nord (in lingua norvegese \"nordkapp\"), che si \u00e8 formato in seguito a un'eruzione del Beerenberg, la maggiore vetta dell'isola; il punto pi\u00f9 meridionale \u00e8 capo sud (\"S\u00f8rkapp\").\nLa parte nord-orientale di Jan Mayen prende il nome di \"Nord-Jan\", e presenta una forma tondeggiante e un po' schiacciata a est, al centro della quale \u00e8 situato il vulcano attivo denominato Beerenberg, alto , che costituisce la sommit\u00e0 pi\u00f9 elevata dell'isola. \"Nord-Jan\" si \u00e8 formata in seguito all'eruzione di questo vulcano avvenuta alcuni milioni di anni fa. La parte sud-occidentale dell'isola, invece, \u00e8 chiamata \"S\u00f8r-Jan\", ed \u00e8 costituita da un massiccio montagnoso allungato, poco elevato, la cui principale sommit\u00e0 \u00e8 il Rudolftoppen (). La catena montuosa \u00e8 costituita da vulcani attivi, anche se eruttano sempre meno di frequente. Le coste dell'isola, di natura rocciosa, presentano due baie: la parte di costa sud-orientale presenta nella sua parte centrale un istmo, al cui interno \u00e8 presente un golfo denominato \"Engelskbukta\" (\"baia degli inglesi\") che si apre sull'Oceano Atlantico (qui mare di Norvegia); la \"Rekvedbukta\" (\"baia del legno alla deriva\") si trova nella parte sud-occidentale dell'isola e fa parte del Mar Glaciale Artico (qui Mare di Groenlandia).\nIl litorale, lungo 124,1 chilometri, \u00e8 formato per gran parte da falesie e da coste alte e rocciose. Fa eccezione l'istmo, che \u00e8 costituito da un cordone litorale: qui la costa \u00e8 quindi bassa. In questo punto si trovano due lagune: \"Nordlaguna\", nella zona settentrionale dell'istmo, e \"S\u00f8rlaguna\", nella zona meridionale, la maggiore. Ci sono altre piccole baie come la \"Guinea-bukta\" (\"baia di Guinea\") o la \"Kvalrossabukta\" (\"baia dei trichechi\"). Esse si trovano nella parte meridionale dell'isola. Jan Mayen si trova al limite della banchisa artica della Groenlandia. Tuttavia, questi ghiacci arrivano sempre pi\u00f9 raramente alle coste di Jan Mayen a causa del riscaldamento globale.\nBench\u00e9 a Jan Mayen non scorrano veri corsi d'acqua, l'acqua dolce \u00e8 presente grazie a piccoli laghi, formati dallo scioglimento dagli strati della calotta ghiacciata che copre i rilievi dell'isola. Due terzi di essi sono presenti nella parte settentrionale. Questi laghi vengono continuamente alimentati da piccoli ghiacciai e sono in costante accrescimento a causa del riscaldamento globale, che provoca una maggior fusione del ghiaccio. Dai laghi l'acqua fluisce al mare per rivoli e ruscelletti.\nGeologia.\nJan Mayen \u00e8 un'isola vulcanica situata sulla placca euroasiatica, di et\u00e0 estremamente recente: risale a circa 700.000 anni fa e su un punto caldo che copre gran parte della dorsale medio atlantica. Una parte di questa dorsale, denominata dorsale Mohns, termina in prossimit\u00e0 delle coste settentrionali dell'isola e prolunga la zona di frattura di Jan Mayen di 170\u00a0km verso nord-est, costituendo una faglia orientata a nord-ovest/sud-est dell'isola.\nUn centinaio di crateri per lo pi\u00f9 formati da trachite e una decina di fessure eruttive, hanno emesso durante il Pleistocene, lava basaltica, che oggi compone la maggior parte delle rocce presenti sull'isola. Il resto della formazione rocciosa presente su Jan Mayen \u00e8 stato formato dai detriti trasportati dalla corrente oceanica. Quest'ultima, in particolare, ha formato vari piccoli cordoni pianeggianti situati per lo pi\u00f9 nella parte centrale dell'isola.\nBeerenberg, lo stratovulcano che domina l'isola con i suoi 2.277 metri di altezza, \u00e8 ricoperto da 115 km\u00b2 di ghiaccio, e forma la maggior parte di \"Nord-Jan\", la parte settentrionale di Jan Mayen. Esso non \u00e8 solo il vulcano pi\u00f9 elevato dell'isola, ma \u00e8 anche il vulcano attivo pi\u00f9 settentrionale della Terra. Grazie alle eruzioni avvenute tra il 1970 e il 1985, l'isola ha avuto modo di ingrandirsi, soprattutto nella sua parte nord-orientale.\n\"S\u00f8r-Jan\", la parte meridionale dell'isola, presenta un numero elevato di crateri vulcanici, alcuni dei quali sono attivi, altri dormienti e altri ancora spenti. In alcuni crateri si sono conservate le ceneri prodotte nelle precedenti eruzioni.\nIl 30 agosto 2012 \u00e8 stata colpita da un terremoto di magnitudo 6.6.\nClima.\nJan Mayen \u00e8 un'isola situata a una latitudine elevata per l'uomo (), sopra tali zone scorrono correnti marine e masse d'aria, che influenzano il clima: la corrente della Groenlandia Orientale, una corrente fredda, che trasporta nei pressi di quest'isola gli iceberg e la corrente nord-atlantica, che proviene da sud e quindi \u00e8 un importante fattore che determina l'umidit\u00e0 atmosferica. Questa situazione sottomette l'isola a un clima polare, riscaldato di tanto in tanto dalle correnti calde. Il sole di mezzanotte \u00e8 presente da met\u00e0 maggio a luglio; quindi d'inverno \u00e8 luogo di fenomeni astrofisici come la notte polare, pi\u00f9 precisamente di tipo artico, (mai con completa oscurit\u00e0 ma anzi con chiarore pi\u00f9 o meno accennato per qualche ora) e le aurore boreali che si hanno da met\u00e0 novembre a gennaio. Questo perch\u00e9 l'isola \u00e8 situata oltre il circolo polare artico.\nLe temperature medie variano da +4,9\u00a0\u00b0C in luglio a -6,1\u00a0\u00b0C in gennaio; in marzo la temperatura media \u00e8 invece di -1,4\u00a0\u00b0C. I record di temperature che sono stati raggiunti sono stati quello del febbraio 1965 (-28,4\u00a0\u00b0C) e quello di giugno 1953 (+18,1\u00a0\u00b0C). Le precipitazioni (nel diagramma climatico sono segnate in blu) sono nel complesso moderate (il totale annuo \u00e8 di 683\u00a0mm) e distribuite in tutto l'arco dell'anno. Il mese meno piovoso \u00e8 giugno (36\u00a0mm); quello che presenta pi\u00f9 precipitazioni \u00e8 ottobre (83\u00a0mm). Queste precipitazioni, spesso associate a climi freddi, contribuiscono alla formazione della calotta polare su Beerenberg.\nIsolata nell'oceano, Jan Mayen \u00e8 protetta da un vento catabatico proveniente da una zona nella Groenlandia settentrionale. Questo vento, essendo molto frequente, abbassa la temperatura dell'isola causando una bassa temperatura percepita. Questo vento \u00e8 infatti molto freddo (-20\u00b0 circa), ma anche molto veloce (102,6\u00a0km/h). Esso d\u00e0 origine a un sollevamento orografico da parte di cumulonubi seguendo il movimento della scia di von K\u00e1rm\u00e1n.\nFauna.\nJan Mayen non ospita alcun mammifero terrestre dal 1990, poich\u00e9 le volpi polari sono state cacciate per il loro pelo dai norvegesi nel corso del XX secolo, fino a estinguerle sull'isola; gli orsi polari, invece, sono fuggiti altrove, migrando sulla banchisa invernale. Fanno comunque eccezione i cani, che vivono, addomesticati dall'uomo, con lui nella stazione meteorologica.\nLa fauna marina di Jan Mayen \u00e8 costituita per la maggior parte da pesci e cetacei (balene della Groenlandia, megattere, balenottera minore, balenottere comuni, balenottere azzurre, balenottere boreali, balene dal naso a bottiglia, orche, delfini dal rostro bianco), da trichechi e da un gran numero di uccelli di mare. Qui, circa 500\u00a0000 individui di questi ultimi, nidificano e depongono.\nIn tutto, sull'isola sono presenti pi\u00f9 di 120 specie di uccelli marini. Le specie pi\u00f9 diffuse sono gli edredoni comuni, le sterne codalunga, le pulcinelle di mare, i fulmari e i gabbiani tridattili.\nFlora.\nA causa del clima polare, il solo bioma di Jan Mayen \u00e8 la tundra, principalmente costituita dunque da erbe, arbusti nani, muschi e licheni. Sull'isola sono presenti 74 specie vegetali (4 di pteridofite, 53 di dicotiledoni e 17 di monocotiledoni), tra cui vanno segnalate tre specie endemiche di dente di leone (\"Taraxacum brachyrhynchum\", \"Taraxacum recedens\" e \"Taraxacum torvum\"); e inoltre nove specie di funghi.\nTra i fiori di Jan Mayen, i pi\u00f9 frequenti sono i ranuncoli (perlopi\u00f9 ranuncoli dei ghiacci), i \"Rumex\", i \"Carex\", i \"Luzula\", le \"sassifraghe\", le \"Silene\" e le \"veroniche\". Molto diffusi anche gli equiseti.\nSu Jan Mayen \u00e8 presente anche il genere \"Salix\", le cui specie hanno normalmente l'aspetto di alberi. Ma qui anche le due specie di \"Salix\" (\"Salix herbacea\" e \"Salix arctica\") sono piccole piante erbacee, o arbusti alti pochi centimetri.\nStoria.\nScoperta.\nLa scoperta di Jan Mayen \u00e8 incerta. Si dice che nel VI secolo d.C., durante uno dei suoi viaggi, il monaco irlandese Brendano di Clonfert approd\u00f2 sulle coste dell'isola dopo una tempesta. Nonostante l'isola, secondo la leggenda, ospitasse le porte dell'inferno, non fece passare nell'aldil\u00e0 il monaco.\nL'isola \u00e8 stata anche probabilmente una tappa nella rotta dei Vichinghi. Questo perch\u00e9, in alcune carte geografiche da loro disegnate, oltre che la Groenlandia, la Norvegia, l'Islanda e le isole F\u00e6r \u00d8er, \u00e8 comparsa anche Jan Mayen.\nL'isola di Jan Mayen \u00e8 stata con certezza scoperta nel XVII secolo da alcuni cacciatori di balene olandesi e inglesi alla ricerca di nuove zone di pesca. Il navigatore e comandante inglese di alcune spedizioni a nord, Henry Hudson, approd\u00f2 sull'isola nel 1607 e la battezz\u00f2 \"Hudson's Tutches\" o \"Touches\". Il merito della prima esplorazione dell'isola approfondita e dettagliata, comunque, va all'esploratore olandese Jan Jacobs May van Schellinkhout, che la visit\u00f2 nel 1614. Fu egli a battezzarla con l'attuale nome, \"Jan Mayen\", e a inserirla in modo corretto nelle carte geografiche, costituendo una certa prova della scoperta dell'isola.\nPrime occupazioni.\nJan Mayen non era allora rivendicata da nessuna nazione, ed era scarsamente abitata; ha cominciato a venire popolata quando divenne una base scientifica per gli studi meteorologici durante l'Anno Polare Internazionale, nel 1882.\nDurante la prima met\u00e0 del XVII secolo, alcuni cacciatori di balene si stabilirono sull'isola per produrre olio dal grasso di balena. Dopo la scoperta della grande popolazione di balene a Jan Mayen, molti di essi si trasferirono sull'isola durante la stagione estiva. L'olio di balena era a quei tempi molto pregiato, e per questo furono costruite molte strutture sull'isola per ospitare i cacciatori e i lavoratori. Una prima permanenza invernale su Jan Mayen fu svolta nel 1633: alcuni dei sette uomini rimasti tornarono alla loro terra, e tornarono l'estate successiva. L'isola fu abbandonata tra il 1640 e il 1650, e fu nuovamente occupata da abitanti nei 230 anni seguenti.\nL'inverno tra il 1882 e il 1883 fu dichiarato primo Anno Polare Internazionale, un gruppo di scienziati austro-ungarici scelsero Jan Mayen come luogo di studio, in una base chiamata \"Maria Muschbukta\" (letteralmente \"Baia Maria Musch\"); inaugurata l'organizzazione scientifica, Jan Mayen ritorn\u00f2 piena d'attivit\u00e0 come secoli prima. Dal 13 luglio 1882 al 6 agosto 1883, gli scienziati si occuparono di importanti ricerche (test sull'equipaggiamento per le spedizioni polari, salinit\u00e0 e temperatura del mare, magnetismo, ma anche su elementi dell'ecosistema, come piante, animali e rocce).\nNei primi anni del XX secolo, i commercianti norvegesi iniziarono spedizioni di caccia sull'isola Jan Mayen, trascorrendovi anche l'inverno. Le prede pi\u00f9 ambite erano le renne, pregiate per il loro pelo, e gli orsi polari. Con la caccia intensiva gli animali vennero sterminati, e con la loro scomparsa resero Jan Mayen priva di ogni attrattiva economica, a tal punto che venne nuovamente abbandonata nel 1920.\nSovranit\u00e0 norvegese.\nConquista.\nIl bisogno di una stazione meteorologica situata tra la Groenlandia e il Polo nord che favorisse alla Norvegia la conoscenza delle varie perturbazioni si \u00e8 sentito nel 1914, quando il professore Kristian Birkeland di Oslo reclam\u00f2 la costruzione di un edificio specializzato su Jan Mayen. A causa della morte di 125 cacciatori per il freddo tra il 1917 e il 1920, egli attese l'estate del 1921 per costruire la stazione meteorologica, che oggi si chiama \"Eldstemetten\". Essa fu costruita nel sud dell'isola, \"S\u00f8r Jan\".\nL'anno dopo l'istituto meteorologico norvegese proclam\u00f2 l'isola territorio della Norvegia ai fini di rinforzare la sua presenza e un decreto reale dell'8 maggio 1929 conferm\u00f2 la sovranit\u00e0 norvegese su di essa. Infine, il giorno 27 febbraio 1930 il Regno di Norvegia permise ad altri Stati di utilizzare le risorse dell'isola. Qui nacque una contesa riguardo alla questione dell'appartenenza di Jan Mayen.\nLa riconosciuta sovranit\u00e0 norvegese dell'isola \u00e8 stata (ed \u00e8) molto importante per la Norvegia, dato che questo le permette di estendere fino, ed oltre, l'isola la zona di esclusivo diritto di sfruttamento di risorse, come quello della pesca.\nSeconda guerra mondiale.\nLa sovranit\u00e0 norvegese su Jan Mayen fu interrotta nel 1941 e durante la seconda guerra mondiale. Quando i tedeschi occuparono buona parte della Norvegia a partire dal 9 aprile 1940, la famiglia reale norvegese organizz\u00f2 una resistenza. Il re Haakon VII, preoccupato dei territori indifesi della Norvegia, mand\u00f2 dei soldati a Jan Mayen nel 1941, che oltre a difendere l'isola dai tedeschi, avrebbero proseguito le ricerche scientifiche. Questo distaccamento abbandon\u00f2 la stazione meteorologica di Eldstemetten verso la fine del 1941, lasciando cos\u00ec via libera ai tedeschi, che riuscirono a conquistarla, e in tale occasione incendiarono la stazione, che fu ricostruita dai norvegesi ai piedi di Beerenberg.\nLa nuova stazione funzion\u00f2 durante la guerra, sotto controllo norvegese, nonostante i bombardamenti aerei tedeschi. Durante questi attacchi, nel 1942, due aerei tedeschi si schiantarono contro il Beerenberg causando a un primo rilievo nove morti. Nel 1950, dei geologi britannici ritrovarono uno dei due aerei con a bordo altri membri dell'equipaggio morti. Date le sue buone condizioni, l'aereo fu riparato, per poi essere riutilizzato, a Narvik, nel 1959.\nNel 1943, gli americani costruirono una stazione per la radionavigazione su Jan Mayen, situata nel nord-ovest dell'isola. Questa stazione ha oggi come principale obiettivo il contatto con le stazioni meteorologiche tedesche installate in Groenlandia.\nSviluppo di attivit\u00e0 meteorologiche e radiofoniche.\nDopo la seconda guerra mondiale, i meteorologi norvegesi non utilizzarono la stazione di \"Atlantic City\", costruita dagli americani pochi anni prima ma caduta in disuso per la posizione geografica non conveniente, e perci\u00f2 la sostituirono a quella di \"Gamlemetten\", che fu costruita nel 1949. Nei decenni successivi l'unica attivit\u00e0 che si svolse sull'isola fu lo studio meteorologico e radiofonico. La stazione aveva infatti il ruolo di trasmettere alla Norvegia continentale le informazioni sulle perturbazioni, per poi informare i naviganti.\nL'attivit\u00e0 su Jan Mayen \u00e8 presente in buona parte grazie alla NATO che ha costruito una stazione per la radionavigazione LORAN-C nel 1959 con un'antenna a onde radio con 190 metri d'altezza. Questa stazione, sotto la responsabilit\u00e0 dell'amministrazione norvegese della comunicazione e della difesa (NORECA), \u00e8 collegata a quelle dell'Islanda, delle isole F\u00e6r \u00d8er, della Norvegia continentale e della Germania. In quest'occasione fu costruito un nuovo sito nel sud-est dell'isola: una stazione tecnica e una energetica, a Olonkinbyen, unico centro abitato di Jan Mayen, in onore di un famoso scienziato precedentemente vissuto sull'isola. L'anno dopo, sull'isola fu costruito un nuovo trasmettitore radio, pi\u00f9 moderno, e perci\u00f2 quello vecchio cadde in disuso. Quando Olonkinbyen fu costruita non aveva un porto, quindi era priva di comunicazioni marine, e perci\u00f2 fu costruita una pista d'atterraggio sull'istmo dell'isola. Questa pista permise di adoperare l'aereo come l'unico mezzo abbastanza sicuro per arrivare all'isola.\nIl primo volo si tenne nel 1961. Nonostante tutto, il carburante non si poteva trasportare via aereo, e ancora oggi si porta sull'isola per via marittima.\nDopo il trasloco della stazione meteorologica, denominata \"Metten\", in prossimit\u00e0 della pista d'atterraggio, nel 1962, gli impianti e le attivit\u00e0 umane si concentrarono sui cinque chilometri della costa sud-est dell'isola.\nMalgrado la guerra fredda e la posizione strategica di Jan Mayen, situata su una rilevante rotta commerciale dell'Oceano Atlantico settentrionale, la stazione LORAN-C costituisce l'unica installazione della NATO, visto che questa organizzazione, oltre che della meteorologia, si occupava principalmente di servizi militari. In effetti basi della NATO esistevano gi\u00e0 da tempo in territori vicini, come in Groenlandia, in Islanda e in Norvegia, quindi installazioni militari sull'isola non furono considerate necessarie od opportune.\nFurono intraprese per questi territori a partire dal 1980, alcune decisioni per l'aspetto commerciale marittimo: \nGeografia antropica.\nAmministrazione.\nJan Mayen \u00e8 un territorio appartenente alla Norvegia, e pi\u00f9 precisamente alla contea di Nordland, ufficialmente dal 27 febbraio 1930. Dall'agosto del 1994, l'isola \u00e8 governata da un \"fylkesmann\", ossia un governatore, residente a Oslo. La persona che invece dirige i lavori sull'isola e vi abita \u00e8 anche il comandante della stazione meteorologica.\nSecondo il codice ISO 3166-1, Jan Mayen dovrebbe essere amministrata dalle isole Svalbard e comandata dal \"sysselmann\", governatore che vi abita, ma questa legge \u00e8 stata abrogata dal Governo norvegese.\nPresenza di attivit\u00e0 umane.\nJan Mayen \u00e8 un'isola abitata permanentemente da persone lavoranti nella stazione meteorologica e in quella per la radionavigazione. Secondo i dati del 1948 gli abitanti erano 79, ma nel corso del tempo si sono ridotti; secondo i dati del 2007, infatti, erano solo 18. Nonostante questo, nei mesi pi\u00f9 caldi, ossia da aprile a ottobre, gli abitanti diventano circa cinquanta. Tra i 18 abitanti permanenti, 4 persone lavorano alla stazione meteorologica e 14 in quella di radionavigazione. Queste persone vivono a Olonkinbyen, il solo centro dell'isola, situato nella parte nord-occidentale di \"S\u00f8r-Jan\". L'unica strada presente su Jan Mayen collega Olonkinbyen alla stazione meteorologica situata tre chilometri pi\u00f9 a nord, e alla pista d'atterraggio, cinque chilometri pi\u00f9 a sud. L'isola non possiede un porto, n\u00e9 un molo, perci\u00f2 a Jan Mayen le navi non sono il mezzo di trasporto pi\u00f9 utilizzato; se si naviga, infatti, lo si fa con piccole barche, canoe o motoscafi. Il personale estivo, per spostarsi dalla nazione di origine a Jan Mayen, usa l'aereo, che atterra sull'apposita pista. Oltre alla stazione meteorologica e quella per la radionavigazione LORAN-C, Jan Mayen possiede un centro per gli studi sulla sismografia commissionato di recente dall'Universit\u00e0 di Bergen, un magnetometro dell'Universit\u00e0 di Troms\u00f8 e, dal 1995, una stazione radiofonica amministrata dalla citt\u00e0 di Bod\u00f8.\nLa stazione meteorologica \u00e8 situata a 3 chilometri a sud da Olonkinbyen e realizza previsioni meteorologiche per la Norvegia. La stazione trasmette da due a otto segnali al giorno alla nazione, che li riceve e trasmette via televisione o radio gli studi sul tempo realizzati. Jan Mayen costituisce inoltre un luogo di studio della geologia e delle correnti oceaniche. Questa zona \u00e8 infatti punto di passaggio della corrente della Groenlandia Orientale e della corrente nord-atlantica.\nLa stazione LORAN-C \u00e8 uno dei pi\u00f9 importanti centri per la radionavigazione dell'Oceano Atlantico settentrionale e fa parte della rete di rilevazione LORAN. L'emittente, costituito da un'antenna di 190 metri d'altezza. emette otto pulsazioni ogni 0,07 secondi sul primo canale, e 8 pulsazioni ogni 0,09 secondi sul secondo canale.\nL'isolamento e il clima rigido offrono poche possibilit\u00e0 di svago per il personale dell'isola: la pesca, l'alpinismo e la navigazione. Il personale della stazione meteorologica, com'era d'uso tra i primi scienziati vissuti sull'isola, ospita dei cani, che vengono utilizzati per il traino delle slitte dalla stazione meteorologica a Olonkinbyen e alla pista d'atterraggio.\nJan Mayen non costituisce una meta turistica, n\u00e9 \u00e8 facilmente accessibile, sia per l'assenza di un porto sia per la pista d'atterraggio ridotta; inoltre non vi sono alberghi, non \u00e8 possibile fare visite guidate, i voli commerciali o privati non sono autorizzati, a parte quelli del personale estivo. Inoltre, le navi da crociera partite dall'Islanda o dalla Norvegia e dirette in Groenlandia o alle isole Svalbard, passano in prossimit\u00e0 di Jan Mayen ma non l'accostano. Una sola compagnia turistica norvegese organizza viaggi sull'isola."}
{"id": "10405", "revid": "219110", "url": "https://it.wikipedia.org/wiki?curid=10405", "title": "PDP-10", "text": "Il PDP-10 (\"Programmed Data Processor model 10\") era un computer fabbricato da Digital Equipment Corporation (DEC) a partire dagli inizi del 1970. Fu la macchina che rese il time sharing comune; \u00e8 famoso nel folklore degli hacker a causa della sua adozione a met\u00e0 degli anni settanta da parte di molte universit\u00e0 nei loro laboratori di ricerca, inclusi il Laboratorio AI del MIT e il Project MAC sempre del MIT, il Laboratorio AI di Stanford e la Carnegie Mellon University.\nDescrizione.\nIl PDP-10 era basato ampiamente sul precedente PDP-6; usava anch'esso word lunghe 36 bit. Alcuni aspetti del suo set di istruzioni (principalmente le istruzioni \"bit-field\") sono ancora considerate insuperate.\nIl processore originale del modello era il KA10, che usava transistor discreti racchiuso nella tecnologia Flip chip di DEC, non includeva hardware per il paging, solo due insiemi di registri \"base and bounds\", che permettevano ad ogni met\u00e0 dello spazio di indirizzamento dell'utente di essere limitato ad una frazione della memoria principale, creando quindi il modello tipico di Unix che separava il segmento a sola lettura del codice dal segmento di lettura/scrittura dei dati. Alcune macchine KA10 (ad esempio quella del MIT e presso BBN) furono modificate per aggiungere il supporto al paging.\nIl processore KA10 fu rimpiazzato dal KI10, che usava circuiti integrati a tecnologia TTL e non supportava il paging; questo a sua volta fu rimpiazzato dal KL10, che usava la tecnologia ECL. In pi\u00f9 il KA10 aveva una capacit\u00e0 di memoria massima di 256 Kword (circa 1150 Kbyte); i processori seguenti rimossero questa limitazione. Le ultimi versioni del KL10 rimossero anche la limitazione di 256 Kword per lo spazio di indirizzamento dell'utente.\nIl PDP-10 fu infine eclissato dai computer supermini VAX (discendenti del PDP-11 a 16 bit) quando DEC riconobbe che le linee di prodotti PDP-10 e VAX erano in competizione fra di loro e decise di concentrare i propri sforzi di sviluppo sul pi\u00f9 redditizio VAX. La macchina fu infine rimossa dalla produzione di DEC nel 1983, seguendo il fallimento del progetto Jupiter di DEC mirato a costruire un nuovo modello. Alcuni tentativi da parte di altre compagnie di vendere dei cloni come Foonly e Mars ebbero solo un successo limitato.\nQuesto evento decret\u00f2 il destino del sistema operativo ITS e la cultura tecnica che gener\u00f2 il Jargon File originale. Negli anni novanta il fatto di aver potuto lavorare sui PDP-10 divenne una sorta di segno di onorificenza dei vecchi tempi fra gli hacker.\nLe istruzioni dell'assembly del PDP-10 LDB e DPB (load/deposit byte, carica/deposita byte) esistono tuttora come funzioni nel linguaggio di programmazione Common Lisp.\nWill Crowther cre\u00f2 Adventure, il primo prototipo dei giochi di ruolo su computer, per il PDP-10. Esiste la leggenda che il film di fantascienza della Disney \"Tron\" abbia una (presumibilmente non autorizzata) connessione con il PDP-10; l'istruzione TRON (Test Right-halfword Ones and skip if Not masked) \u00e8 in effetti l'istruzione numero 666...\nCuriosit\u00e0.\nNel film \"\" del 2001 con John Travolta, Hugh Jackman, Halle Berry, l'hacker Stanley Jobson (Hugh Jackman) va a prendere il suo vecchio worm in un PDP10 connesso ad internet presso la sua universit\u00e0."}
{"id": "10406", "revid": "224230", "url": "https://it.wikipedia.org/wiki?curid=10406", "title": "Fran\u00e7ois Villon", "text": "Studente dell'Universit\u00e0 di Parigi, laureatosi alla facolt\u00e0 di Lettere a 21 anni, in un primo tempo condusse al Quartiere latino una vita allegra da studente indisciplinato. Divenuto chierico come studente di teologia, ricevette gli ordini minori, ma riprese la sua vita disordinata: per cinque volte fu arrestato per episodi di malavita, fino ad essere condannato a morte, ma riusc\u00ec sempre a farsi rilasciare. La sua vita, in parte misteriosa, \u00e8 da sempre oggetto di varie speculazioni, anche originali.\nSi sa, da documenti ritenuti dai pi\u00f9 attendibili, che a 24 anni uccise un prete in una rissa a causa di una donna, molto probabilmente per autodifesa, e fugg\u00ec da Parigi per sottrarsi all'arresto e al processo, sotto il falso nome di \"Michel Mouton\". Amnistiato, dovette esiliarsi nuovamente l'anno successivo, dopo lo svaligiamento del Coll\u00e8ge de Navarre assieme ad alcuni complici. Accolto a Blois alla corte di Carlo d'Orl\u00e9ans, il principe poeta, non riusc\u00ec a farvi carriera; condusse allora una miserabile vita errante, sulle strade. Imprigionato a Meung-sur-Loire, liberato all'avvento di Luigi XI, ritorn\u00f2 a Parigi dopo sei anni d'assenza. Nuovamente arrestato dopo una rissa, a cui aveva preso parte marginalmente ma in cui era stato ferito un notaio, venne condannato all'impiccagione come recidivo. Dopo l'appello, il Parlamento cass\u00f2 il giudizio ma lo band\u00ec e lo esili\u00f2 per dieci anni dalla citt\u00e0. Aveva allora 30-31 (o forse 32) anni; a quel punto se ne persero completamente le tracce, non potendosi ricostruire una sua possibile vita ulteriore a causa della totale mancanza di documenti originali che l'attestino.\nVillon non conobbe una celebrit\u00e0 immediata. \"Le Lais\" (\"Il lascito\"), poema giovanile, e \"Le Testament\" (\"Il testamento\"), sua opera principale, furono stampati a partire dal 1489, quando Villon avrebbe avuto circa 58 anni, se fosse stato ancora in vita. Trentaquattro edizioni si susseguirono fino alla met\u00e0 del XVI secolo.\nLe uniche fonti contemporanee di cui si dispone circa la sua vita, oltre alle sue opere, sono sei documenti amministrativi relativi ai processi cui fu sottoposto, scoperti da Marcel Schwob a fine Ottocento. \u00c8 quindi necessario \u2013 nell'analizzare la complessa figura di questo poeta \u2013 separare i fatti stabiliti con una certa attendibilit\u00e0 dalla \u00ableggenda Villon\u00bb, che ben presto prese vita, alimentata dall'autore medesimo attraverso la sua produzione letteraria e fatta, a seconda delle epoche, di immagini differenti: dal burlone truffatore al poeta maledetto..\nLa sua opera non \u00e8 di facile comprensione senza note o commenti. La sua lingua non \u00e8 sempre accessibile. Le allusioni alla Parigi del suo tempo e la sua arte del doppio senso e dell'antifrasi rendono spesso difficili i suoi testi, sebbene l'erudizione contemporanea abbia chiarito molte delle sue oscurit\u00e0. In carcere scrisse le sue opere maggiori.\nNelle parole di Charles Augustin Sainte-Beuve, uno dei maggiori critici letterari del XIX secolo, Villon pu\u00f2 essere considerato\nLa sua opera pi\u00f9 conosciuta \u00e8 \"La ballata degli impiccati\" (\"Ballade des pendus\" 1462; tuttavia, il titolo autentico di questo testo, come risulta dai manoscritti, \u00e8 \"L'\u00c9pitaphe Villon\").\nVillon ebbe grande notoriet\u00e0 nel XVI secolo, quando le sue opere furono raccolte e pubblicate da Cl\u00e9ment Marot. Il famoso verso \"\u00abMais o\u00f9 sont les neiges d'antan?\u00bb\" (\u00abDove sono le nevi di un tempo?\u00bb, una tipica domanda retorica da \"ubi sunt\"), tratto dalla \"Ballata delle dame del tempo che fu\", \u00e8 probabilmente uno fra i pi\u00f9 tradotti e citati della letteratura.\nBiografia.\nDella vita di Villon, nonostante la voluminosa biografia pubblicata nel 1982 da Jean Favier, non si sa in definitiva molto, eccetto che nacque a Parigi da umile famiglia, probabilmente l'8 aprile del 1431; ma la data di nascita \u00e8 comunque dibattuta (1431 o 1432); quella di morte, poi, \u00e8 addirittura sconosciuta, poich\u00e9 dopo i 31 anni non si hanno notizie certe sulla vita del poeta.\nLa prima giovinezza.\nNato nel 1431, sotto l'occupazione inglese, orfano di padre, fu affidato dalla madre, povera donna analfabeta e pia \u2013 per la quale avrebbe poi scritto una delle sue pi\u00f9 famose \"ballate\":\n&lt;poem&gt;\n\"Femme je suis povrette et ancienne,\"\n\"Qui riens ne scay; oncques lettre ne leus\"\n&lt;/poem&gt;\nad un benefattore, mastro Guillaume de Villon (del quale avrebbe pi\u00f9 tardi assunto il nome, nel 1456), cappellano di Saint-Beno\u00eet-le-B\u00e9tourn\u00e9, chiesa sul ciglio della popolosa rue Saint-Jacques, nei pressi del Coll\u00e8ge de Sorbonne, nel cuore del quartiere universitario, cos\u00ec chiamata perch\u00e9 il suo coro, mal realizzato, in origine non era orientato a est bens\u00ec a ovest.\nIl suo tutore\n&lt;poem&gt;\n\"Qui m'a est\u00e9 plus doulx que mere\"\n\"A enfant lev\u00e9 de maillon\" (privato delle fasce)\n&lt;/poem&gt;\nera una personalit\u00e0 importante nella comunit\u00e0 di Saint-Beno\u00eet. Laureato in Lettere (\"Maitre \u00e8s art\"), baccelliere in diritto, titolare di una delle cappelle e beneficiario dei relativi introiti (possedeva varie case, che concedeva in fitto), era anche docente di diritto e rappresentava la comunit\u00e0 come procuratore. Le sue conoscenze e il suo credito aiutarono Villon a tirarsi fuori da \u00abmolte agitazioni\u00bb. S'incaric\u00f2 della sua istruzione primaria; poi, quando ebbe all'incirca vent'anni, lo mand\u00f2 a studiare alla Facolt\u00e0 di Lettere (\"facult\u00e9 des Arts\") di Parigi, affinch\u00e9 accedesse allo \"status\" privilegiato di chierico. All'epoca v'erano quattro facolt\u00e0 a Parigi: Teologia, Diritto (\"Decret\"), Medicina e Lettere (\"Arts\"); quest'ultima serviva da introduzione alle prime tre, dette \"superiori\". Nel 1449, Villon ottenne il \"baccalaur\u00e9at\", primo grado della \"facult\u00e9 des Arts\", e nel 1452, a 21 anni, il secondo grado, la \"Ma\u00eetrise \u00e8s arts\", che fece di lui un chierico, \"Dominus Franciscus de Montcorbier\" (\u00e8 questo il titolo iscritto sul registro dell'Universit\u00e0) portatore di tonsura; pu\u00f2 cos\u00ec godere di un beneficio ecclesiastico e accedere alle altre facolt\u00e0. Non ci sono notizie certe sulle sue attivit\u00e0 tra il 1452 e il 1455. All'epoca l'Universit\u00e0 di Parigi era un vero e proprio Stato con numerosi privilegi (i suoi membri potevano essere giudicati solo da un tribunale ecclesiastico). I chierici comprendevano quasi tutta la nazione intellettuale; ma i diplomati, troppo numerosi, vivevano nella miseria e prendevano cattive strade: era anche la classe per eccellenza degli scapestrati e talvolta dei vagabondi. L'epoca in cui Villon studiava era un periodo di grandi turbolenze universitarie, nel contesto di un contrasto tra l'Universit\u00e0 (che sostenne prima i borgognoni, poi gli Inglesi) e il re Carlo VII di Francia. I disordini studenteschi si moltiplicavano. Ci furono scontri con la polizia, fino a giungere, tra il 1453 e il 1454, alla soppressione pura e semplice dei corsi, dovuta a un lungo sciopero dei docenti. Villon trascur\u00f2 allora i suoi studi (probabilmente studiava teologia, aspirando a un titolo pi\u00f9 alto rispetto a quello di \"ma\u00eetre es-arts\") per affrontare l'avventura. Pi\u00f9 tardi avrebbe parlato con rimpianto di quest'epoca nel suo \"Testament\":\n&lt;poem&gt;\n\"Bien s\u00e7ay, se j'eusse estudi\u00e9\"\n\"Ou temps de ma jeunesse folle\"\n\"Et a bonnes meurs dedi\u00e9,\"\n\"J'eusse maison et couche molle.\"\n\"Mais quoy ! je fuyoi\u00eb l'escolle\"\n\"Comme fait le mauvaiz enffant\"\n\"En escripvant cette parolle\"\n\"A peu que le cueur ne me fent !\"\n&lt;/poem&gt;\nAttorno a Saint-Beno\u00eet, tra le famiglie dei canonici imparentati con i borghesi parigini che esercitavano cariche nell'amministrazione delle finanze, al Parlamento e allo Ch\u00e2telet (conosce di persona il prevosto di Parigi, Roberto VII d'Estouteville, e sua moglie), frequentava chierici di buona famiglia ma scapestrati, pi\u00f9 fortunati di lui, coloro che pi\u00f9 tardi defin\u00ec i \u00ab\"gracieus galans\"\u00bb\n&lt;poem&gt;\n\"Si bien chantans, si bien parlans,\"\n\"Si plaisans en faiz et en dis.\"\n&lt;/poem&gt;\ncome Regnier de Montigny, parente di due canonici di Saint-Beno\u00eet, e Colin de Cayeux, i quali sarebbero stati in seguito impiccati, o Guy Tabarie, che pi\u00f9 tardi avrebbe denunciato il furto al coll\u00e8ge de Navarre.\nPrime opere e primi misfatti.\nIl 5 giugno 1455, sera del Corpus Domini, avvenne l'episodio che gli cambi\u00f2 la vita: Villon uccise un prete in una rissa. L'avvenimento \u00e8 storicamente provato, grazie alle narrazioni contenute nelle lettere di condono che il poeta ottenne nel gennaio del 1456 (le quali tuttavia le riprendono nei termini delle sue suppliche, dunque nella propria versione dei fatti). Seduto con un prete di nome Giles e una donna chiamata Isabeau su una panca in pietra di Saint-Beno\u00eet nella rue Saint-Jacques, Villon venne aggredito, per ragioni ignote, da un altro prete, Philippe Sermoise (o Chermoye, o Sermaise), che a sua volta era in compagnia di un bretone, il \"ma\u00eetre \u00e8s-Arts\" Jean le Hardi. Sermoise estrasse per primo la daga che portava sotto il mantello e lo colp\u00ec al viso, fendendogli il labbro. Per evitare il furore del prete che lo inseguiva, Villon estrasse a sua volta la daga e la infisse nell'inguine del suo aggressore; inoltre, gli lanci\u00f2 al viso una pietra che teneva in mano. Sermoise rotol\u00f2 per terra; Villon, sotto il falso nome di Michel Mouton, si fece medicare da un barbiere-chirurgo. Mentre Sermoise a causa delle ferite, mor\u00ec il giorno seguente, dopo avergli perdonato. Per timore della giustizia, Villon lasci\u00f2 Parigi e si nascose per sette mesi. Grazie alle conoscenze di Guillaume de Villon, nel gennaio del 1456 ottenne dalla cancelleria reale delle lettere di condono. In esse si legge che fino a quel momento s'era \u00ab\"bien et honorablement gouvern\u00e9 (...) comme \u00e0 homme de bonne vie\"\u00bb, \u00abcomportato bene e onorevolmente (...) come uomo retto\u00bb; era dunque la prima volta che aveva a che fare con la giustizia. Esistono due versioni di questo condono formale: in una viene chiamato \u00ab\"Fran\u00e7ois des Loges, autrement dit Villon\"\u00bb e nell'altra \u00ab\"Fran\u00e7ois de Montcorbier\"\u00bb; in entrambe viene tuttavia confermata la sua data di nascita, giacch\u00e9 viene citata la sua et\u00e0 di circa ventisei anni. Villon ritorn\u00f2 a Parigi e riprese possesso della sua stanza al chiostro di Saint-Beno\u00eet; tuttavia, a causa del crimine che aveva notoriamente commesso, non poteva riprendere la sua vita privilegiata di insegnante al Coll\u00e8ge de Navarre, o comunque ottenere un impiego dignitoso. Pertanto, dovette guadagnarsi la vita cantando nelle taverne.\nVillon trascorse l'anno 1456 a Parigi fino a circa il giorno di Natale, allorquando lasci\u00f2 di nuovo la citt\u00e0. Nel primo episodio dei suoi guai con la giustizia, \u00ab\"la femme Isabeau\"\u00bb viene solo citata di passaggio ed \u00e8 impossibile stabilire quale fosse il suo ruolo nell'innesco della rissa; stavolta, invece, Catherine de Vaucelles, da lui pi\u00f9 volte menzionata nelle sue poesie, fu la causa dichiarata di una zuffa nella quale Villon venne bastonato cos\u00ec duramente, da dover fuggire ad Angers, dove viveva un suo zio monaco, per evitare il ridicolo. Il poeta lasci\u00f2 dunque Parigi per sfuggire a un'amante \u00ab\"qui m'a est\u00e9 felonne et dure\"\u00bb, come scriveva ne \"Le Lais\" (\u00abIl Lascito\u00bb), conosciuto anche come \"Petit testament\" (\u00abPiccolo testamento\u00bb), poesia maliziosa e salace di 320 versi (40 ottave), nella quale si congeda dai suoi conoscenti, amici e nemici, facendo a ciascuno un lascito immaginario, ironico, pieno di sottintesi e di equivoci; una serie di doni che di sicuro suscitarono l'ilarit\u00e0 dei suoi amici parigini, ma il cui sale si \u00e8 oggi evaporato, malgrado gli sforzi interpretativi degli eruditi.\nOggi sappiamo, grazie alla scoperta fatta alla fine del XIX secolo da Auguste Longnon presso gli Archivi Nazionali di Francia del dossier relativo al furto del Coll\u00e8ge de Navarre e del resoconto dell'interrogatorio di Guy Tabarie, che pochi giorni prima della sua partenza Villon e vari altri malfattori, tra cui Colin de Cayeux, si erano introdotti nottetempo nel Coll\u00e8ge de Navarre per rubare 500 scudi d'oro dai forzieri della sacrestia. Il furto venne scoperto solo a marzo e fu aperta un'inchiesta senza che gli autori fossero identificati. Ma a giugno Guy Tabarie, complice troppo chiacchierone, fu arrestato su denuncia. Torturato allo Ch\u00e2telet, denunci\u00f2 i suoi complici.. \nI reali motivi della partenza di Villon sarebbero dunque quelli di sfuggire alla giustizia e preparare un nuovo furto ad Angers.\nUn'altra ipotesi \u00e8 stata formulata da Andr\u00e9 Burger; ipotesi non verificabile, ma che fornisce un buon esempio delle congetture suscitate dalle troppo estese zone d'ombra nella biografia del poeta.. Il poeta non sarebbe dunque stato un ladro di professione; egli avrebbe voluto soltanto procurarsi una certa somma di denaro per poter realizzare uno dei suoi sogni: cercare di entrare a far parte, ad Angers, della corte del re Renato d'Angi\u00f2, mecenate che s'interessava alle arti e alle belle lettere, e diventare poeta di corte. Avrebbe raccontato ai suoi complici la storia del furto da preparare ad Angers per consolarli, fornendo loro una nuova prospettiva, per distoglierli dal saccheggiare completamente il tesoro del Coll\u00e8ge. Il re Renato non l'avrebbe accolto bene, secondo un'interpretazione possibile dei versi 1457-1460 del \"Testament\".\nDi certo c'\u00e8 che Villon non pot\u00e9 pi\u00f9 tornare a Parigi dopo l'arresto di Tabarie, e che fu costretto a condurre una vita errante e miserevole sulle strade. Questo esilio dur\u00f2 sei anni, durante i quali si persero le sue tracce. I nomi dei luoghi citati nel \"Testament\" non costituiscono indicazioni certe.\nAlla corte di Carlo d'Orl\u00e9ans.\nUn fatto \u00e8 sicuro: le sue peregrinazioni lo condussero, nel dicembre 1457-gennaio 1458, a Blois, alla corte del duca d'Orl\u00e9ans. Carlo d'Orl\u00e9ans, nipote di Carlo V, aveva all'epoca 63 anni e non era ancora padre del futuro Luigi XII. Era rimasto prigioniero degli Inglesi per venticinque anni, aveva scritto poesie per distrarsi ed era divenuto il primo poeta della sua epoca. Tornato in Francia, fece della sua corte il punto di riferimento di tutti i fini rimatori dell'epoca, che da lontano vi si recavano con la certezza di essere bene accolti. Alcuni tomi raccolgono le composizioni del duca, dei suoi cortigiani e dei suoi ospiti. In uno di questi manoscritti si trovano tre ballate di Villon, ritrascritte probabilmente dall'autore in persona: la \"Ballade franco-latine\", la \"Ballade des contradictions\" (nel manoscritto preceduta dal nome, in parte corroso, dell'autore) e \"L'\u00c9p\u00eetre \u00e0 Marie d'Orl\u00e9ans\", che comprende una poesia composta per celebrare la nascita, il 19 dicembre 1457, della figlia del duca, e un'altra di ringraziamento per essere stato tratto in salvo (dalle erranze e dai tormenti di esiliato? dalla prigione?).\nLa \"Ballade des contradictions\", detta anche \"du concours de Blois\", \u00e8 la terza di una serie di dieci ballate composte da diversi autori su un tema dato da Carlo d'Orl\u00e9ans imponendo il gioco delle contraddizioni: \u00ab\"Je meurs de soif en couste la fontaine\"\u00bb (\u00abMuoio di sete presso la fontana\u00bb). La ballata di Villon tradurrebbe il suo disagio nel ritrovarsi in un ambiente molto diverso da quelli che aveva conosciuto fino a quel momento:&lt;poem&gt;\n\"En mon pays suis en terre loingtaine (...)\"\n\"Je riz en pleurs et attens sans espoir (...)\"\n\"Bien recueully, debout\u00e9 de chascun.\"\n&lt;/poem&gt;\nInfine, l'ultimo contributo di Villon al manoscritto di Carlo d'Orl\u00e9ans fu la \"Ballade franco-latine\" che riecheggia due poesie bilingui del manoscritto, dialogo tra Carlo stesso e Fredet, uno dei suoi favoriti. La \"Ballade franco-latine\" \u00e8, come dimostrato da Gert Pinkernell, un attacco in piena regola nei confronti di Fredet. Villon \u00e8 a sua volta rimproverato da Carlo e da uno dei suoi paggi che, senza nominarlo, lo accusano di menzogna e di arrivismo in due ballate. Molto probabilmente, egli abbandon\u00f2 la corte di Blois poco dopo questo episodio.\nSempre secondo Pinkernell, nell'ottobre-novembre 1458 Villon avrebbe tentato invano di riprendere i contatti col suo effimero ex mecenate, approfittando del suo arrivo a Vend\u00f4me per assistere al processo per tradimento di suo genero Giovanni II d'Alen\u00e7on. Avrebbe fatto pervenire in quell'occasione a Carlo la \"Ballade des proverbes\" e la \"Ballade des Menus Propos\" (\u00abLa ballata delle cose da niente\u00bb), ma non sarebbe pi\u00f9 stato ricevuto a corte.\nDalla decadenza alla leggenda.\nLo si ritrova a Meung-sur-Loire, imprigionato durante l'estate 1461 nella segreta della prigione del vescovo di Orl\u00e9ans Thibault d'Aussigny, \u00ab\"la dure prison de Mehun\"\u00bb (\u00abla dura prigione di Meung\u00bb, nutrito\n&lt;poem&gt;\n\"\u2026 d'une petite miche\"\n\"Et de froide eaue tout ung est\u00e9.\"\n&lt;/poem&gt;\nSi ignora cosa avesse commesso (probabilmente, un altro furto in una chiesa). Per l'occasione, sarebbe stato privato della sua qualit\u00e0 di chierico dal vescovo (il quale non ne aveva il diritto, giacch\u00e9 Villon dipendeva dal solo vescovo di Parigi, infatti non fu una revoca ufficiale).\nEgli chiede aiuto nella \"\u00c9p\u00eetre \u00e0 ses amis\" (\u00abEpistola ai suoi amici\u00bb):\n&lt;poem&gt;\n\"Aiez picti\u00e9, aiez picti\u00e9 de moi\"\n\"A tout le moins, s'i vous plaist, mes amis !\"\n\"En fosse giz (non pas soubz houz ne may)\" (non sotto gli agrifogli delle feste di maggio)\n\"(...) Bas en terre - table n'a ne trestaux.\"\n\"Le lesserez l\u00e0, le povre Villon ?\"\n&lt;/poem&gt;\nVillon riteneva profondamente ingiusta ed eccessivamente severa la sanzione e la pena inflittagli da Thibault d'Aussigny; \u00e8 dalla prigionia di Meung che occorre datare tutte le sue disgrazie. Egli consider\u00f2 il vescovo responsabile del suo decadimento fisico e morale e ne fece l'oggetto del suo odio nel \"Testament\":\n&lt;poem&gt;\n\"Synon aux traitres chiens mastins\"\n\"Qui m'ont fait ronger dures crostes,\"\n\"(...)Je feisse pour eulx pez et roctes\u2026\"\n\"(...)C'on leur froisse les quinze costes\"\n\"De groz mailletz, fors et massiz\"\n&lt;/poem&gt;\nIl 2 ottobre 1461, il nuovo re Luigi XI fece il suo ingresso a Meung-sur-Loire. Come usanza richiedeva, allorch\u00e9 un sovrano faceva il suo primo ingresso in una citt\u00e0 si liberavano alcuni prigionieri che non avessero commesso delitti troppo gravi, in segno di gioioso avvenimento. Villon ritrov\u00f2 la libert\u00e0 in questa occasione (la lettera di remissione non si \u00e8 conservata). Egli ringrazi\u00f2 il re nella \"Ballade contre les ennemis de la France\" (\u00abBallata dei nemici di Francia\u00bb) e domand\u00f2 nella \"Requeste au prince\" (\u00abRichiesta al principe\u00bb) un aiuto finanziario a un principe di sangue, che potrebbe essere Carlo d'Orl\u00e9ans. Egli decise di raggiungere Parigi, stimando che il suo esilio fosse ormai durato abbastanza.\nTornato a Parigi, obbligato a nascondersi giacch\u00e9 la faccenda del furto al Coll\u00e8ge de Navarre non era stata dimenticata, probabilmente redasse la \"Ballade de bon conseil\", che lo presentava come delinquente redento, e poi la \"Ballade de Fortune\", che sembra esprimere la sua crescente delusione verso il mondo dei benpensanti che esita a reintegrarlo. E soprattutto, alla fine del 1461, inizi\u00f2 la sua opera principale, \"Il Testamento\":\n&lt;poem&gt;\n\"En l'an de mon trent\u00efesme aage,\"\n\"Que toutes mes hontes j'euz beues,\"\n\"Ne du tout fol, ne du tout saige...\"\n&lt;/poem&gt;\nLa poesia intitolata \"Il Testamento\" (talvolta \"Le grand Testament\") \u00e8 un'opera molto pi\u00f9 variegata rispetto al \"Lais\" (spesso detto il \"Piccolo Testamento\"). Comprende 186 stanze di 8 versi (1488 versi totali) che costituiscono la parte propriamente narrativa alla quale s'aggiungono 16 ballate e 3 \"rondeau\" (535 versi) sia anteriori, sia scritti per la circostanza. Il testamento faceto e satirico, nel quale il nullatenente Villon parla come un uomo ricchissimo e immagina i pi\u00f9 comici lasciti alle persone che detesta, comincia solo al verso 793. Una prima parte, spesso chiamata \"Les Regrets\" (\u00abI rimpianti\u00bb), esprime un giudizio su s\u00e9 stesso (\u00e8 solo, povero, prematuramente invecchiato) e sul suo passato: una straziante meditazione sulla vita e sulla morte.\nVillon venne nuovamente arrestato il 2 novembre 1462 per un furtarello e imprigionato nella fortezza del Grand Ch\u00e2telet de Paris (distrutta nel 1808, si trovava nel punto dell'attuale Place du Ch\u00e2telet a Parigi). In mancanza di prove, venne allora ripresa la questione del coll\u00e8ge de Navarre. La Facolt\u00e0 di Teologia si oppose alla sua rimessa in libert\u00e0 e deleg\u00f2 uno dei suoi maestri, Laurens Poutrel, cappellano di Saint-Beno\u00eet (che dunque conosceva bene Guillaume de Villon) per negoziare con il prigioniero. Questi dovette promettere di rimborsare la sua parte del bottino, ossia 120 libbre, nel termine di tre anni (documenti rinvenuti da Marcel Schwob). Verosimilmente, egli ritorn\u00f2 allora alla sua stanza nel chiostro di Saint-Beno\u00eet.\nCondanna a morte, grazia ed esilio definitivo.\nQuesto periodo di libert\u00e0 fu di breve durata, giacch\u00e9 alla fine di quello stesso mese venne implicato in una rissa di strada nel corso della quale venne ferito con un colpo di daga Ma\u00eetre Ferrebouc, notaio pontificio, che aveva partecipato all'interrogatorio di mastro Guy Tabarie (documenti rinvenuti da Auguste Longnon) nel processo per il furto al Collegio. Villon e quattro compagni risalivano per la rue Saint-Jacques una sera dopo cena. Uno dei suoi compagni, un chierico litigioso, vedendo una luce dalla persiana dello scrittoio di Ferrebouc (i notai erano autorizzati a lavorare la sera malgrado il regolamento del coprifuoco), si ferm\u00f2 alla finestra, insult\u00f2 gli scrivani che lavoravano e sput\u00f2 nella stanza. I chierici uscirono nella notte insieme al notaio e ci fu una mischia. Pare che Villon si fosse tenuto in disparte, ma venne ugualmente arrestato l'indomani e incarcerato allo Ch\u00e2telet. Col nuovo re era cambiato anche il personale: il suo vecchio protettore, Robert d'Estouteville, non c'era pi\u00f9. Visti i suoi precedenti e dato il prestigio di Ferrebouc, la questione era di una gravit\u00e0 estrema. Rimase in prigione dalla fine del novembre 1462 all'inizio di gennaio 1463. Destituito ufficialmente dal suo status di chierico, Villon (indicato con questo nome nei documenti) venne interrogato per strappargli una confessione, sottoposto alla tortura dell'acqua, poi condannato a essere \u00abstrangolato e impiccato alla forca di Parigi\u00bb. La Pr\u00e9v\u00f4t\u00e9 intendeva stavolta sbarazzarsi del recidivo; Villon present\u00f2 appello al Parlamento di Parigi nei confronti della sentenza, che considerava ingiusta, un \u00abimbroglio\u00bb (\u00ab\"tricherie\"\u00bb). Attendendo nella sua cella la decisione della Corte, compose probabilmente la celebre \"Quartina\" (forse scritta subito dopo la condanna) e quel brano da antologia che \u00e8 \"La ballata degli impiccati\", poesie che sono sempre state fatte risalire a questo momento dominato pi\u00f9 dalla paura che dalla speranza giacch\u00e9 di norma il Parlamento confermava le pene della Pr\u00e9v\u00f4t\u00e9. Il prevosto di Parigi che fece condannare Villon era Jacques de Villiers, signore de L'Isle-Adam, vicino a Pontoise, da cui l'allusione nella breve \"Quartina\" a questa cittadina.\nIl 5 gennaio 1463, il Parlamento cass\u00f2 il giudizio reso in prima istanza (lo storico Pierre Champion nota che, fra le tre persone che a quel tempo potevano presiedere le assise criminali, v'era Henri Thiboust, canonico di Saint-Benoit, quindi potenzialmente favorevole a salvarlo) ma, \u00abcon riguardo alla mala vita del detto Villon\u00bb, lo bandisce per dieci anni dalla citt\u00e0. Villon indirizz\u00f2 allora al chierico della portineria dello Ch\u00e2telet (incaricato della tenuta del registro delle carcerazioni) la gioiosa e ironica \"Ballade de l'appel\" (\u00abBallata dell'appello\u00bb) e al Parlamento una magniloquente \"Louenge et requeste \u00e0 la court\" (\u00abLode e richiesta alla corte\u00bb), il suo ultimo testo conosciuto, nel quale egli ringrazia i magistrati e chiede un rinvio di tre giorni \u00ab\"pour moy pourvoir et aux miens \u00e0 Dieu dire\"\u00bb (\u00abPer me provvedere e ai miei cari dire addio\u00bb).\nVillon dovette lasciare Parigi l'8 gennaio 1463. A quel punto se ne persero le tracce. \u00abL'infelice che si dichiara pi\u00f9 volte compromesso dalla malattia, invecchiato anzitempo a causa delle sofferenze, giunse realmente alla fine? \u00c8 possibile\u00bb, scrive Auguste Longnon, \u00abgiacch\u00e9 non si pu\u00f2 concepire come un poeta di un simile talento sia potuto vivere a lungo senza produrre versi.\u00bb\nAl momento di lasciare questo mondo, scrisse Villon alla fine del \"Testament\":\nIpotesi sulla scomparsa.\nLa pi\u00f9 semplice spiegazione \u00e8 quindi la sua morte poco tempo dopo. Tuttavia non \u00e8 mai stato ritrovato alcun documento legale o biografico, e nessun certificato di morte o di sepoltura che faccia luce sulla scomparsa nel nulla di Villon. Vi sono state comunque 6-7 ipotesi sulla fine del poeta. Rabelais afferma, senza prove, che il poeta si sarebbe diretto in Inghilterra, poi nel Poitou, dove avrebbe fatto l'autore di teatro sotto falso nome, data la sua propensione a usare pseudonimi; egli racconta questa storia facendone uno dei personaggi dei suoi romanzi \"Pantagruel\" e \"Gargantua\". Altri affermano che and\u00f2 in Italia, o mor\u00ec solo ai margini di una strada, malato e povero.\nAnthony Bonner scrisse che il poeta, dopo la partenza da Parigi, era ormai \u00abpiegato nella salute e nello spirito\u00bb e ipotizz\u00f2 che \u00abegli potrebbe essere morto su una stuoia di paglia, in qualche povera osteria, o in una cella umida e fredda; o in una rissa con un \"coquillard\" in qualche strada buia, o forse, come ha sempre temuto, sul patibolo di qualche cittadina francese. Probabilmente non lo sapremo mai\u00bb.\nLa leggenda Villon.\nVillon \u2013 come altri personaggi del Medioevo: Du Guesclin, Giovanna d'Arco \u2013 entr\u00f2 ben presto nella leggenda. Alcune fra le sue ballate erano famose alla fine del XV secolo, ma di lui si sa solo ci\u00f2 che si pu\u00f2 apprendere dalla sua opera (che occorre guardarsi bene dal leggere come una semplice e sincera confidenza, giacch\u00e9 fu il poeta stesso ad elaborare il proprio mito \u2013 o meglio, i propri miti). Occorre attendere la fine del XIX secolo per avere maggiori informazioni sulla vita del poeta, grazie ad alcuni preziosi documenti ritrovati negli archivi. Restano ancora, tuttavia, importanti zone d'ombra che danno libero corso all'immaginazione. Di qui, a seconda delle epoche, le differenti immagini che costituiscono la \u00ableggenda Villon\u00bb. \nTeorie alternative sulla figura.\nAlcuni commentatori arrivano perfino a dubitare che sia davvero esistito un uomo chiamato Fran\u00e7ois Villon: Jean-Claude M\u00fchlethaler introduce la sua traduzione in francese moderno delle poesie di Villon con l'ipotesi che \u00abVillon\u00bb fosse lo pseudonimo di un dotto giurista bene informato sui pettegolezzi della Parigi a lui contemporanea. Anche Roger Dragonetti avanza un'ipotesi simile.\n\"Villon, villonner, villonnerie\".\nDopo la sua partenza da Parigi nel 1463, Villon scomparve misteriosamente, ma conobbe una celebrit\u00e0 immediata. A partire dal 1489 - avrebbe avuto 59 anni\u00a0\u2013 le sue opere vennero pubblicate da Pierre Levet e una ventina di edizioni successive riprodussero il testo di Levet fino al 1533. Su richiesta di Francesco I, Marot diede allora del \u00abmiglior poeta parigino che si trovi\u00bb una nuova edizione nella quale egli si sforz\u00f2 di correggere gli errori delle edizioni precedenti. Le allusioni satiriche dei lasciti erano gi\u00e0 divenute inintelligibili (\u00abbisognerebbe aver vissuto ai suoi tempi a Parigi, e aver conosciuto i luoghi, le cose e gli uomini di cui parla\u00bb, disse Marot) ma gi\u00e0 l'immaginario popolare aveva trasformato Villon, facendone il prototipo del truffatore per eccellenza, gran burlone e gran bevitore, sempre abile a ingannare il borghese per vivere di espedienti. Divenne l'eroe del \"Sermon des repues franches de maistre Fran\u00e7oys Villon\" (letteralmente: \u00abSermone delle mangiate a sbafo di mastro Fran\u00e7ois Villon\u00bb), una piccola raccolta sull'arte di vivere a spese altrui, il cui successo fu considerevole intorno ai primi anni del Cinquecento. Il poeta vi appare come un buffone che vive di imbrogli giornalieri con i suoi compagni. Immagine che Villon sembrava essersi rassegnato a lasciare di s\u00e9 nel \"Testament\":\n&lt;poem&gt;\n\"Au moins sera de moy m\u00e9moire\"\n\"Telle qu'elle est d'un bon follastre\".\n&lt;/poem&gt;\nIl suo desiderio \u00e8 stato esaudito, forse al di l\u00e0 delle sue speranze. Il suo nome divenne talmente popolare da entrare nella lingua francese: si diceva \"villonner\" per imbrogliare, ingannare, pagare con moneta falsa. \"Villon, villonner, villonnerie\" nel senso di truffatore, truffare, truffa figuravano ancora nel dizionario di Antoine Fureti\u00e8re (1702) e nel dizionario etimologico di Gilles M\u00e9nage (1694). Quest'ultima opera precisa che \u00abil poeta Villon fu chiamato Villon a causa dei suoi imbrogli: ch\u00e9 il suo nome era Fran\u00e7ois Corbeuil.\u00bb\nFran\u00e7ois Rabelais, che conosceva bene l'opera di Villon (lo cit\u00f2 pi\u00f9 volte nei suoi libri, cit\u00f2 a memoria la \"Quartina\" in \"Pantagruel\" cos\u00ec come il ritornello \u00ab\"mais o\u00f9 sont les neiges d'antan?\"\u00bb, \u00abma dove sono le nevi di un tempo?\u00bb), lo considerava, al pari della sua epoca, come un folle che diceva belle parole e giocava bei tiri. Raccont\u00f2 che Villon, \u00abnei suoi giorni tardi\u00bb, trov\u00f2 rifugio a Saint-Maixent-en-Poitou e narr\u00f2 di un tiro mancino giocato dall'incorreggibile cattivo soggetto al frate Tappecoue, sacrestano dei Cordiglieri.\nIl primo \u00abpoeta maledetto\u00bb.\nAltre immagini si sarebbero sovrapposte. Nel XIX secolo Villon acquis\u00ec lo status di primo \u00abpoeta maledetto\u00bb, ma era ancora una \u00abfigura senza carne\u00bb. A partire dal 1873, grazie alle ricerche intraprese da Auguste Longnon e Marcel Schwob, vennero scoperti i documenti relativi all'assassinio di Philippe Sermoise (lettere di remissione del 1455), al furto del coll\u00e8ge de Navarre (inchiesta del 1457-1458) e alla rissa Ferrebouc (arresto del Parlamento del 1463). Venne allora messo in risalto, e fino ai giorni nostri (si veda ad esempio la fiction televisiva del 2009 \"Je, Fran\u00e7ois Villon, voleur, assassin, po\u00e8te\"..) sul declassato sociale, sul ladro, sull'assassino condannato all'impiccagione, sul \"coquillard\".\nVillon era un criminale incallito o divenne assassino solo accidentalmente uccidendo Philippe Sermoise? Fece forse parte dei Coquillards, potente banda di malfattori che impervers\u00f2 in Borgogna, nello Champagne, nei dintorni di Parigi e di Orl\u00e9ans nel corso degli anni quaranta, cinquanta e sessanta del XV secolo? Essi erano cos\u00ec chiamati perch\u00e9 si facevano passare volentieri per falsi pellegrini di Santiago di Compostela sfoggiando delle conchiglie (\"coquilles\") sui cappelli. Non si dispone di alcuna prova che attesti la sua appartenenza a questa associazione di malfattori. Li ha forse frequentati vagabondando sulle strade? Conobbe almeno due di loro, Regnier de Montigny, segnalato a Digione nel 1455 come membro dei Coquillards, il quale era probabilmente un amico d'infanzia a Saint-Beno\u00eet, e Colin de Cayeux, figlio di un fabbro ferraio, poi divenuto famoso scassinatore, che partecip\u00f2 al furto del coll\u00e8ge de Navarre. Entrambi finirono al Gibet de Montfaucon, l'uno nel 1457, l'altro nel 1460. I Coquillards utilizzavano tra di loro un gergo, svelato dal processo contro di loro a Digione nel 1455. Villon conosceva questo gergo\n&lt;poem&gt;\n\"Je congnois quand pipeur jargonne\"\n&lt;/poem&gt;\ne lo utilizz\u00f2 in sei ballate riprodotte nell'edizione di Levet (1489) col titolo di \"Le jargon et jobellin dudit Villon\" (cinque altre vennero ritrovate nel XIX secolo, ma ne \u00e8 stata contestata l'autenticit\u00e0). Ma \u00abquesto gergo era corrente per le strade\u00bb, scrive Claude Thiry, \u00abcome i banditi che le razziavano, e gli erranti, che vivevano di espedienti pi\u00f9 o meno onesti, nelle taverne incrociavano i criminali incalliti\u00bb. Anche Jean Favier ha delle riserve: \u00abLa lingua non \u00e8 un argomento sufficiente per legare il poeta alla teppaglia organizzata\u00bb e pone l'accento sull'avventura verbale: \u00abRicco di due esperienze, quella del letterato e quella del mascalzone, Villon si diverte con le parole cos\u00ec come dei ragionamenti\u00bb. Il senso di queste ballate \u00abin gergo\u00bb \u00e8 controverso ed \u00e8 stato oggetto di numerose congetture. L'interpretazione pi\u00f9 sistematica \u00e8 quella di Pierre Guiraud il quale vi attribuisce tre sensi e tre pubblici sovrapposti (Villon si rivolgerebbe: 1) a differenti categorie di Coquillards; 2) a dei bari al gioco delle carte, 3) a degli omosessuali). L'interpretazione pi\u00f9 recente \u00e8 quella di Thierry Martin, che fa del gergo dei Coquillards uno slang gay, quindi di Villon una persona bisessuale oppure omosessuale.\nDiverse domande furono argomento fra gli storici:\n&lt;poem&gt;\n\"Riens ne hais que perseverance\".\n&lt;/poem&gt;\nSono tutte domande alle quali oggi non si sa rispondere e che continuano ad alimentare la leggenda di Fran\u00e7ois Villon.\nL'opera letteraria.\nVillon non ha tanto rinnovato la forma della poesia del suo tempo quanto il modo di trattare i temi poetici ereditati dalla cultura medievale, che egli conosceva perfettamente e che anim\u00f2 con la propria personalit\u00e0.. Cos\u00ec, egli prese in contropiede l'ideale cortese, rovesci\u00f2 i valori riconosciuti celebrando gli accattoni destinati alla forca, si concesse volentieri alla descrizione burlesca o alla licenziosit\u00e0 e moltiplic\u00f2 le innovazioni linguistiche. Tuttavia, la stretta relazione che Villon stabilisce tra gli avvenimenti della sua vita e la sua poesia lo porta parimenti a far s\u00ec che la tristezza e il rimpianto dominino i suoi versi. \"Le Testament\" (1461\u20131462), che si presenta come il suo capolavoro, s'iscrive sulla falsariga del \"Lais\", scritto nel 1456, che talvolta viene anche chiamato \"le Petit Testament\" (\u00abil Piccolo Testamento\u00bb). Questo lungo componimento di 2023 versi \u00e8 contrassegnato dall'angoscia per la morte e ricorre, con una singolare ambiguit\u00e0, a una miscela di riflessioni sul tempo, di derisione amara, d'invettive e di fervore religioso. Questa miscela di toni contribuisce a conferire all'opera di Villon una sincerit\u00e0 patetica che la rende unica rispetto a quella dei suoi predecessori.\nLa Biblioteca Storica della Citt\u00e0 di Parigi possiede una collezione di circa 400 opere e lavori del poeta, riunita da Rudolf Sturn, autore di un'importante bibliografia dell'autore.\nUn poeta del suo tempo.\nNonostante l'universalit\u00e0 delle preoccupazioni di Villon, bisogna ammettere che prima di tutto scrisse per la sua epoca. Le sue poesie si rivolgono talvolta ai gioviali del Quartiere latino, talvolta ai principi suscettibili di prenderlo sotto protezione.\nDa un punto di vista formale, egli non pare innovare e prende a suo conto, adattandoli, numerosi generi letterari gi\u00e0 vecchi. Tuttavia occorre ricollocare questa osservazione nel suo contesto storico. Il Medioevo \u00e8, dal punto di vista intellettuale, un periodo in cui i codici e il simbolismo sono talvolta pi\u00f9 importanti del discorso in s\u00e9. In letteratura, come in altre arti, le opere devono seguire quegli stereotipi che appartengono alla cultura comune e permettono al lettore di applicare una griglia di lettura abbastanza convenzionale.\nPer quanto riguarda i temi affrontati, anche in questo caso Villon \u00e8 ben lungi dal dare una grande prova di originalit\u00e0. La morte, la vecchiaia, l'ingiustizia, l'amore impossibile o deluso e perfino i tormenti dell'imprigionamento sono tra gli argomenti classici della letteratura medievale.\nPer cui, la domanda fatta spesso dai critici \u00e8 cosa rende differente Villon dai suoi contemporanei.\nUn'opera sottesa da una vita eccezionale.\nIn primo luogo, se le tematiche affrontate sono classiche, in pochi le hanno vissute cos\u00ec da vicino e, pur non avendo sempre percorsi facili, la maggior parte degli autori furono abbastanza presto integrati nelle corti di signori, a meno che non fossero essi stessi dei grandi del regno, come, ad esempio, Carlo d'Orl\u00e9ans (il quale, tenuto in ostaggio, conobbe certo un lungo esilio, ma \u00abdorato\u00bb). Villon, invece, bruci\u00f2 la sua vita in fondo alle taverne, in mezzo a mendicanti, banditi e prostitute. Fu pi\u00f9 volte imprigionato e sfior\u00f2 davvero la morte.\n\u00abNell'anno del [suo] trentesimo genetliaco\u00bb, come spossato da questa vita d'avventure, dalla prigionia, dalla tortura e dal decadimento, compose il suo \"Testament\". Vi traspare quella vita dissoluta che d\u00e0 ai suoi testi una profondit\u00e0 e una sincerit\u00e0 toccanti, e ci\u00f2 tanto pi\u00f9 che, coscientemente o no, noi leggiamo Villon col metro della sua storia personale.\nOltre all'intensit\u00e0 del suo eloquio, ci\u00f2 che differenzia radicalmente l'opera di Villon da tutta la produzione poetica medievale, \u00e8 il suo rivendicato carattere autobiografico (anche se, come si \u00e8 visto, la veracit\u00e0 dei fatti \u00e8 soggetta a cautela). Senza dubbio la prima persona \u00e8 correntemente utilizzata dai suoi contemporanei e predecessori; ma si tratta di un \u00abio\u00bb sempre attenuato, velato: il narratore eclissa l'autore. All'epoca era molto frequente che il narratore raccontasse un sogno nel corso del quale si svolgeva l'azione; \u00e8 il caso, per esempio, del \"Roman de la Rose\". Questo procedimento diluiva l'azione e la vera personalit\u00e0 dell'autore nelle brume del sonno e nei deliri onirici, creando una situazione \u00abfantastica\u00bb che manteneva a distanza il lettore. In compenso, quando Villon si serve del tema del sogno alla fine del \"Lais\", lo fa deviare dal suo impiego classico per meglio beffarsi del lettore. In effetti, l'azione che si suppone onirica \u00e8 qui la stessa scrittura del testo, pur concreto, che si \u00e8 appena finito di leggere... In tal modo si crea una mise en abyme e un paradosso che, lungi dal relativizzare l'\u00abio\u00bb, insiste al contrario sulla sincerit\u00e0 e sulla perfetta coscienza di Villon al momento della redazione del \"Lais\". Inoltre, l'\u00abio\u00bb di Villon \u00e8 possente e molto concreto. Laddove gli altri ammettono a fior di labbra: \u00abHo sentito dire che...\u00bb o \u00abHo sognato che... \u00bb, Villon si mostra affermativo: \u00abDico che... \u00bb e \u00abPenso che...\u00bb.\nInsomma, senza essere rivoluzionario, Villon riprese per suo conto la tradizione letteraria, se ne appropri\u00f2 e la pervert\u00ec per farne la portavoce della propria personalit\u00e0 e dei suoi stati d'animo.\nIl nome e la sua pronuncia.\nIl vero nome del poeta \u00e8 oggetto di controversia: fra i vari che gli sono stati attribuiti, i pi\u00f9 attendibili sono quelli di Fran\u00e7ois de Montcorbier o Fran\u00e7ois des Loges, senza contare il falso nome di \u00abMichel Mouton\u00bb che si dice avesse usato per nascondersi presso un barbiere dopo l'uccisione di Philippe Sermoise. Altri sostengono che il suo cognome fosse Corbeuil. Nella storia della poesia \u00e8 per\u00f2 rimasto unicamente con il nome di Villon, probabilmente acquisito dal benefattore che lo accolse in casa propria: Guillaume de Villon. Lo storico del XVI secolo Claude Fauchet sostiene invece che \"villon\" sia soltanto un nome comune che significa \u00abimbroglio\u00bb o \u00abfurfante\u00bb; ma sembra che tale ipotesi sia errata.\nIl nome Fran\u00e7ois Villon \u00e8 pronunciato, in francese moderno, . La prova \u00e8 data dal gioco di rime nella \"Ballade finale\" all'interno del \"Testament\", nella quale il poeta fa rimare il suo nome con \u00abcarillon\u00bb o \u00abvermillon\u00bb. Nel francese del XV secolo la pronuncia era invece .\nInfluenze.\nVillon venne pubblicato a stampa per la prima volta nel 1489, in un'edizione che venne seguita da parecchie altre. L'ultima edizione quasi contemporanea fu quella che Cl\u00e9ment Marot realizz\u00f2 nel 1533. A quell'epoca la leggenda villoniana era gi\u00e0 ben solida; si affievol\u00ec verso la fine del Rinascimento, tanto che Nicolas Boileau, menzionando Villon nel suo \"Art po\u00e9tique\", sembra conoscerlo solo per sentito dire. Solo nel XVIII secolo ricominci\u00f2 l'interesse per il poeta. Venne riscoperto nell'epoca romantica, durante la quale acquis\u00ec lo status di primo \u00abpoeta maledetto\u00bb. Da allora la sua fama non \u00e8 pi\u00f9 calata. Ispir\u00f2 i poeti dell'espressionismo tedesco e fu tradotto in numerose lingue (tedesco, inglese, russa, esperanto, spagnolo, giapponese, ceco, ungherese...), il che gli confer\u00ec una reputazione mondiale, tanto le sue preoccupazioni sono universali e trascendono le barriere del tempo e delle culture.\n\"Repues franches\", testo che racconta i tiri, spesso osceni, giocati a vari notabili da Villon e dai suoi compagni, contribuendo ad arricchire la \u00ableggenda Villon\u00bb.\nAttraverso Parigi.\nLa Parigi di Villon.\nRacchiusa da mura che delimitano uno spazio che corrisponde ai primi sei \"arrondissement\"municipali attuali, Parigi era a quel tempo abitata da pi\u00f9 di centomila abitanti. Citt\u00e0 universitaria per eccellenza, con la Sorbona, essa ospitava sulla riva sinistra della Senna quasi un centinaio di collegi e accoglieva circa cinquemila studenti.\nLa fontana Maubu\u00e9e.\nCantata da Villon nel suo \"Testament\", questa fontana esiste ancora al numero 129 della Rue Saint-Martin, all'angolo con la rue de Venise. Proprio di fronte al Centro Georges Pompidou si pu\u00f2 ammirare il suo tubo di piombo e la sua pietra decorata di spighe e di corni dell'abbondanza.\nFonti storiche.\nNessuna delle fonti qui sotto elencate contiene la produzione integrale delle poesie oggi attribuite a Villon. Inoltre, i documenti differiscono leggermente su alcuni versi, il che obblig\u00f2 gli editori, sin dalla prima edizione critica di Cl\u00e9ment Marot, a un lungo lavoro di compilazione, di comparazione e di attribuzione delle poesie ancora in corso ai nostri giorni. Cl\u00e9ment Marot gi\u00e0 scriveva, nel prologo della sua edizione del 1533:\nOpere.\nLista cronologica delle opere di Villon.\nQuesta lista vuol essere esaustiva; tuttavia, essa viene regolarmente messa in discussione, giacch\u00e9 l'attribuzione di questa o quella poesia viene messa in discussione o, al contrario, essa viene talvolta arricchita di \u00abnuove\u00bb opere. Ci\u00f2 nonostante, al momento essa sembra accettata dalla maggior parte degli specialisti di Villon.\nLe opere sono qui presentate e datate secondo la cronologia stabilita da Gert Pinkernell. Alcune non sono datate con precisione, e quelle incluse da Villon nel \"Testament\" sono qui posizionate sotto quest'ultimo anche se possono essere anteriori. I titoli sono quelli attribuiti nelle \"Po\u00e9sies compl\u00e8tes\", curate e commentate da Claude Thiry per l'edizione Le Livre de Poche.\nTemi.\nI temi pi\u00f9 ricorrenti nelle poesie di Villon sono:\nLe edizioni moderne di Villon.\nVillon ha fama di essere un autore impervio, per vari motivi. Il primo \u00e8 la barriera della lingua: il francese medio non \u00e8 agevole da comprendere per il lettore moderno, sia sul piano sintattico che lessicale. Tuttavia \u00e8 da notare che le regole grammaticali del francese avevano gi\u00e0 cominciato a stabilizzarsi nel XV secolo, escludendo progressivamente i residui pi\u00f9 fuorvianti della lingua romanza, in particolare le declinazioni. Davanti a questa difficolt\u00e0, gli editori francesi scelgono talvolta di apporre, a fianco del testo originale, una trascrizione in francese moderno, talaltra di annotare il testo originale; questa ultima soluzione presenta la caratteristica di \u00abcostringere\u00bb il lettore a immergersi nella ricca e poetica lingua di Villon.\nLa seconda difficolt\u00e0 risiede nella contestualizzazione: giacch\u00e9 personaggi e situazioni evocate sono spesso sconosciute al lettore moderno, la qualit\u00e0 delle note sar\u00e0 determinante, sebbene gli specialisti di Villon non abbiano ancora svelato tutti i suoi misteri. Allo stato attuale delle conoscenze, non si pu\u00f2 che rassegnarsi ad ammettere che alcuni rari aspetti dell'opera ancora ci sfuggono; per fortuna, queste lacune non impediscono di apprezzare le qualit\u00e0 comiche e l'inventiva della lingua di Villon."}
{"id": "10408", "revid": "125607111", "url": "https://it.wikipedia.org/wiki?curid=10408", "title": "Dracula (romanzo)", "text": "Dracula \u00e8 un romanzo epistolare scritto dall'irlandese Bram Stoker nel 1897, ispirato alla figura di Vlad III, principe di Valacchia, ed \u00e8 uno degli ultimi esempi di romanzi gotici.\nRiprendendo il mito del vampiro aristocratico, distante dall'immagine del vampiro presente nel folklore, lanciato nella letteratura da John William Polidori, Stoker realizza un romanzo dalle atmosfere cupe, in cui il terrore e la minaccia assillano i protagonisti, in un crescendo di emozioni che conduce alla scoperta dell'orrore rappresentato dal tetro vampiro.\nTrama.\nLa vicenda \u00e8 narrata con una raccolta epistolare dei vari personaggi principali che inizia il 3 maggio 1890 con il giovane avvocato Jonathan Harker, inviato in Transilvania dal suo capo, Peter Hawkins, per curare l'acquisto di un'abitazione a Londra fatto da un nobile transilvano, il Conte Dracula.\nL'inizio del viaggio del giovane \u00e8 per\u00f2 all'insegna del contatto con il mondo superstizioso e pauroso della gente locale, che cerca di scoraggiarlo dall'andare dal Conte, che tuttavia si rivela essere un distinto nobiluomo che ha deciso di trasferirsi in Inghilterra.\nCon il passare dei giorni alcuni particolari diventano terrificanti, fino alla scoperta dell'oscuro segreto del Conte: egli \u00e8 in realt\u00e0 un raccapricciante mostro che si nutre del sangue dei viventi. In una parola \u00e8 un vampiro, che si accinge ad azzannare la vecchia Inghilterra per prolungare ancora la sua insana esistenza.\nA questo punto, quando ormai sembra giunta l'ultima ora per Harker, l'azione si sposta in Inghilterra, con lo scambio di lettere tra Mina Murray e Lucy Westenra. Iniziamo a conoscere gli altri protagonisti: John Seward, direttore di un manicomio, Mina, fidanzata di Jonathan e la sua amica Lucy (corteggiata da Seward, dal texano Quincey P. Morris e da Sir Arthur Holmwood, col quale si fidanzer\u00e0).\nMina, quindi, in attesa del ritorno di Jonathan, va a soggiornare a Whitby con Lucy e la sua famiglia: \u00e8 questo l'inizio di una serie di fatti strani. Sul diario di Mina, infatti, vengono registrati, oltre ad una serie di comportamenti anomali da parte dell'amica, anche il rocambolesco arrivo a Whitby, in un giorno di tempesta, di una nave il cui capitano \u00e8 stato ritrovato morto e legato al timone.\nAl diario, per meglio descrivere l'accaduto, \u00e8 allegato il servizio di un anonimo giornalista che descrive l'arrivo nel porto della \"nave fantasma\", da cui esce un cane inferocito, e quindi un estratto dal diario di bordo, che sembra riecheggiare il romanzo di William Hodgson \"I pirati fantasma\", in cui si narra di un terribile demone che infesta la nave naufragata. Dal suo arrivo in poi, contemporaneamente, Renfield, paziente del dottore Seward, inizia a peggiorare, delirando di un fantomatico \"Signore\", mentre Lucy \u00e8 evidentemente la vittima di un vampiro (porta gli evidenti segni sul collo): tutti indizi dell'arrivo del Conte Dracula in Inghilterra.\nInaspettatamente Mina viene a sapere che Jonathan, riuscito a fuggire dal castello di Dracula, si trova ricoverato a Budapest e lo raggiunge sposandolo presso un ospizio gestito da suore, per poi tornare in Inghilterra. Intanto la salute di Lucy, che iniziava a peggiorare, subisce un terribile attacco. Seward, allora, non vede soluzione migliore se non quella di chiamare, da Amsterdam, il suo insegnante, l'esimio professore Abraham Van Helsing. All'inizio provano a fermare il deperimento con una serie di trasfusioni di sangue - tutti i protagonisti maschili si prestano alla delicata operazione - ma l'attacco finale di Dracula porta alla morte della ragazza e della madre, che in quella notte finale si trovava nella stanza della figlia e che era gi\u00e0 gravemente malata.\nLa minaccia, per\u00f2, \u00e8 solo all'inizio: come Van Helsing sa, Lucy \u00e8 ormai diventata un vampiro a sua volta e, infatti, inizia subito a \"cacciare\" bambini che giocano nei dintorni del cimitero dove il suo corpo \u00e8 stato sepolto. La notizia sarebbe passata quasi anonima se non fosse che le vittime sono bambini, ma le poche informazioni che giungono dalla stampa fanno interessare i due studiosi (Seward e Van Helsing), che esaminano le ferite dell'ultimo bambino: questa prova basta a Van Helsing per convincersi che \u00e8 ora di agire. Prima, per\u00f2, deve convincere dell'esistenza di un tale orrore sia il suo allievo che Quincey Morris e, cosa pi\u00f9 importante, il buon Arthur, ormai Lord Godalming dopo la morte del padre. Fatto ci\u00f2, in una terribile notte, rinchiudono nella sua tomba il corpo di Lucy, per poi tornare il giorno dopo e distruggere definitivamente la non morta mediante un paletto di legno piantato sul cuore.\nA questo punto, grazie al controllo sulle carte e la corrispondenza di Lucy, Van Helsing entra in contatto con Mina e ha la possibilit\u00e0 di leggere il diario del marito sul suo soggiorno in Transilvania. L'incontro con Mina non \u00e8 fondamentale solo per capire finalmente chi \u00e8 l'avversario che si deve affrontare, ma soprattutto per l'aiuto che lei e il marito daranno all'impresa: proprio grazie alla coraggiosa giovane, infatti, si inizieranno a mettere insieme tutti i piccoli segnali, i piccoli indizi che Stoker ha disseminato, primo fra tutti l'anomalo comportamento di Renfield, che in un ultimo momento di lucidit\u00e0 cercher\u00e0 di avvisare i nostri eroi del pericolo imminente. I protagonisti penetrano nella propriet\u00e0 di Dracula a Carfax e benedicono le casse di terra che il vampiro aveva portato dalla Transilvania per riposarvi. Ma quella stessa notte il Conte penetra nel manicomio, uccide Renfield e vampirizza Mina, per farla sua sposa per l'eternit\u00e0. Per vendetta Jonathan, con l'arrivo della notizia della vampirizzazione di Mina, decide di provare a uccidere Dracula ma non vi riesce.\nCos\u00ec Van Helsing, Harker, Seward, Lord Godalming e Morris stringono i tempi e, utilizzando delle ostie consacrate (che Van Helsing si era portato da Amsterdam), sterilizzano tutti gli altri nascondigli londinesi del Conte che si vede cos\u00ec costretto a fuggire con l'unica cassa di terra che aveva tenuto nascosta per s\u00e9.\nIl gruppo decide di mettersi all'inseguimento del Conte, per distruggerlo definitivamente e salvare l'anima di Mina e si recano a Varna, in attesa della nave su cui viaggia la cassa. Dracula, per\u00f2, riesce ad evitarli e risale lungo il fiume che costeggia da vicino il suo castello: per prenderlo in trappola i cacciatori si dividono in tre gruppi: Jonathan e Lord Godalming, Seward e Quincey Morris, Van Helsing e Mina.\nLa sfida finale si svolge sulle montagne dove sorge il castello, il 6 novembre 1890, ed \u00e8 narrata dal diario di Mina. Dopo che Van Helsing ha sterilizzato il luogo e ucciso le \"spose di Dracula\", il professore e Mina si ritrovano con il resto della compagnia ad assediare il gruppo di zingari che scorta la cassa del vampiro. Alla fine, dopo una strenua lotta con gli zingari, poco prima del tramonto, Jonathan e Quincey, morente, sferrano i colpi letali a Dracula, che diventa polvere, non senza un sorriso di sollievo sulle sue stesse labbra. Quest'episodio si conclude con la morte di Quincey Morris, dovuta a una ferita subita in combattimento.\nFonti storiche e letterarie.\nNel suo capolavoro, Stoker compie un'approfondita ricerca storica e folcloristica per creare un personaggio che doveva incarnare tutti gli stereotipi negativi dello \"straniero\".\nCos\u00ec, quando all'inizio del romanzo, il conte Dracula traccia la sua genealogia, in essa Stoker mette Attila, re degli Unni, i vichinghi \"giunti dall'Islanda\" (che permettono quindi a Dracula di invocare pi\u00f9 volte in suo aiuto le divinit\u00e0 nordiche di Thor e Odino), i Sz\u00e9kely, fiera nazione ungherese a cui era dato l'incarico di difendere i confini orientali del Regno d'Ungheria, e - naturalmente - Vlad \u021aepe\u0219 Dracul tanto denigrato dalla pubblicistica transilvana ungherese-sassone.\nStoker quindi stravolge l'origine etnica del Dracula valacco, storicamente esistito come Vlad \u021aepe\u0219 Hagyak, e ne fa un esponente di quel \"\"Nordicum\" barbarico, \"vagina gentium\"\" dominato da popolazioni, celtiche, turche, unne, ugro-finniche, iraniche, germaniche e slave, che tanto aveva impaurito nei secoli i popoli dell'Europa mediterranea. Si dice che il conte avesse degli eredi che hanno cambiato il nome.\nIl ritrovamento di alcuni articoli di giornale tra i documenti di Stoker, ha fatto presumere che in realt\u00e0 lo scrittore fosse stato ispirato non dalle vicende del principe Vlad III, bens\u00ec da un fatto accaduto, e documentato, alcuni anni prima della pubblicazione del romanzo, nel New England nella cittadina di Exeter, Rhode Island, US. Il cosiddetto Panico sui vampiri del New England.\nNel 1892 la morte della diciannovenne Mercy L. Brown sconvolse la famiglia e la cittadina di Exeter. La ragazza mor\u00ec per una malattia che colp\u00ec e port\u00f2 al decesso, qualche anno prima, sia della madre Mary che della sorella Mary Olive; tale malattia causava sintomi quale pallore e mancanza di appetito. In seguito quella malattia venne identificata come tubercolosi, ma allora si parl\u00f2 di vampirismo. Quando, subito dopo, anche il fratello di Mercy venne colpito dalla stessa malattia il paese inizi\u00f2 a credere che uno dei membri della famiglia si fosse trasformato in vampiro dopo il decesso; tale sospetto port\u00f2 alla riesumazione dei corpi delle tre donne e quello di Mercy venne trovato intatto, a differenza degli altri due che erano invece ormai decomposti, aveva lo stomaco gonfio, sangue alla bocca e unghie e capelli cresciuti; inoltre al momento dell'apertura della bara emise un suono gutturale. Considerando che Mercy era deceduta da pochissimo tempo, mentre la madre e la sorella erano morte qualche anno prima, tutto questo \u00e8 ampiamente spiegabile col processo di decomposizione: la pelle, seccandosi, si restringe e fa apparire le unghie pi\u00f9 lunghe, la decomposizione degli organi interni crea gas nella cassa toracica che si gonfia facendo risalire i liquidi attraverso l'esofago. L'apertura della bara cre\u00f2 una differenza di pressione che fece fuoriuscire i gas presenti all'interno del corpo attraverso la bocca, creando il suono gutturale. Il padre di Mercy, vedendo ci\u00f2, mise un paletto di legno nel petto e bruci\u00f2 il corpo facendo bere le ceneri al figlio, ma anche questo mor\u00ec qualche mese dopo. I fatti vennero riportati dai giornali dell'epoca e alcuni di questi ritagli sono stati trovati dagli appunti di Stoker. Considerando che la vicenda risale al 1892, ben 5 anni prima della scrittura del romanzo, si pu\u00f2 ragionevolmente pensare che questi, pi\u00f9 che la vita del principe Vlad III, abbiano influenzato lo scrittore..\nPer un personaggio come quello di Dracula nessuna regione d'Europa poteva meglio adattarsi che la Transilvania, terra che fino alle pulizie etniche del XX secolo era un crogiolo inestricabile di nazioni, popoli, religioni e credenze provenienti da tutti gli angoli del continente europeo e asiatico. Posta all'estremo confine della \"civilt\u00e0 occidentale\" ove si collocano molte delle pi\u00f9 orientali tra le citt\u00e0 in stile mitteleuropeo, con i tipici edifici romanici, gotici (vedi per esempio il Castello Hunyad o la citt\u00e0 di Segesv\u00e1r) e barocchi, con i suoi alti monti della catena dei Carpazi, abitata gi\u00e0 da nobili nazioni guerriere come i Daci, i Goti, gli Unni, gli Ungari, la Transilvania si adatta bene a fare da sfondo alle storie del romanzo gotico di Stoker.\nSul substrato storico e ambientale transilvano si innestano quindi bene gli elementi folclorici usati da Stoker, che sono molti perch\u00e9 il mito del vampiro \u00e8 vecchio quanto il mondo e le leggende sui \"succhiasangue\" e sui \"morti viventi\" sono antiche e terribili, alimentate dalla superstizione e spesso dall'ignoranza.\nL'innesto principale del Dracula di Stoker \u00e8 comunque sulla figura storica del principe Vlad III di Valacchia (2 novembre 1431-dicembre 1476), che governava la regione immediatamente a sud della Transilvania, la Valacchia appunto, terra di confine tra le terre della Corona di Santo Stefano e l'Impero ottomano.\nVlad III di Valacchia era figlio di Vlad II e sappiamo che fu investito dell'Ordine del Dragone da Sigismondo di Lussemburgo, re d\u00b4Ungheria e imperatore, di cui deriv\u00f2 l'appellativo del figlio \"Draculea\": figlio del Dragone (il termine 'drac' sta a significare anche 'demonio', pertanto Draculea pu\u00f2, a buona ragione, essere tradotto anche come 'figlio del demonio').\nLa figura di Vlad III, vissuto in un'epoca e in condizioni non certo facili, ha ereditato un'aura storica tutt'altro che lusinghiera, essendo divenuto famoso come il despota sanguinario Vlad \u021aepe\u0219 Hagyak, ovvero \"Vlad l'impalatore\".\nFurono soprattutto i Transilvani, ed in particolare i Sassoni, a ritrarre e diffondere un'immagine di Vlad III particolarmente macabra, a causa dei suoi ripetuti attacchi alle ricche citt\u00e0 della Transilvania e la sua instabilit\u00e0 nel rispettare le alleanze con il re d'Ungheria (che lo tenne prigioniero per dieci anni nei pressi di Budapest, a Visegr\u00e1d).\nSecondo le cronache dell'epoca, infatti, il supplizio, appreso durante la prigionia turca, che Vlad III preferenzialmente infliggeva ai nemici era quello dell'impalatura.\nPer quanto riguarda invece il tema del vampirismo, esso fu affrontato gi\u00e0 da Goethe nel 1797 nella sua ballata \"La sposa di Corinto\" (\"Die Braut von Korinth\"). Successivamente, nel 1819, su un periodico inglese (il \"New Monthly Magazine\") venne pubblicato un racconto intitolato \"The Vampire\", recante la firma di George Gordon Byron. In realt\u00e0 il vero autore era John William Polidori, medico personale e intimo amico di Lord Byron, e l'idea del racconto aveva preso forma gi\u00e0 nel 1816: nell'estate di quell'anno infatti Lord Byron ospitava a Villa Diodati (la sua villa sul Lago di Ginevra) Percy Bysshe Shelley, la sua futura moglie Mary Wollstonecraft Godwin e lo stesso John Polidori. La compagnia, costretta in casa dalla pioggia, si dilettava nel leggere storie tedesche di fantasmi, quando insieme decisero di scrivere ciascuno un racconto dell'orrore. Il maltempo non si protrasse a lungo, e gli unici a tener veramente fede al loro impegno furono Mary e Polidori: la prima col suo \"Frankenstein\"; il secondo dando vita al \"Vampire\" Lord Ruthven. Fu cos\u00ec che la figura di Lord Ruthven ispir\u00f2 largamente il Dracula di Stoker, soprattutto per quanto riguarda l'aspetto fisico.\nTra le altre fonti letterarie, o comunque tra i romanzi che stilisticamente si avvicinano all'opera di Stoker e che pertanto potrebbero averlo influenzato nella scelta dello stile e del racconto, \u00e8 da annoverare, innanzitutto \"La Pietra di Luna\" di Wilkie Collins, raccontato, come \"Dracula\", da un alternarsi di narratori che vanno, vengono e ritornano a pi\u00f9 riprese. Carmilla, un racconto del 1872 di Sheridan Le Fanu. La protagonista omonima \u00e8 il vampiro femminile pi\u00f9 conosciuto. La sua figura, ricca di fascino e sensualit\u00e0, ha anticipato di circa vent'anni la figura del \"Dracula\" di Stoker.\nIl romanzo, al pari del \"Frankenstein\" di Mary Shelley, si compone di passi tratti dai diari e dalle lettere dei protagonisti.\nLa storia, come molte storie di altri autori, nasce da un incubo che Stoker ebbe dopo una scorpacciata di gamberi fatta in compagnia dello storico e amico ungherese \u00c1rmin V\u00e1mb\u00e9ry, che lo guid\u00f2 e lo aiut\u00f2 durante la stesura, soprattutto nella descrizione dei luoghi, uno dei punti di forza del romanzo.\nAltri media.\nCinema.\nTra le numerose pellicole vi sono adattamenti - pi\u00f9 o meno fedeli - del romanzo di Stoker (come il \"Dracula di Bram Stoker\" di Francis Ford Coppola), storie originali (addirittura insieme ad altri \"mostri\", come in \"Dracula contro Frankenstein\" (1972), opere in cui compaiono personaggi a lui legati (come in \"La figlia di Dracula\" del 1936), \"Il figlio di Dracula\" (1943), \"Le spose di Dracula\" (1960), \"Mamma Dracula\" (1980) o addirittura \"Zoltan il cane di Dracula\" (1978), e molti altri), film in cui compare semplicemente come personaggio, generalmente come \"cattivo\" (come, per esempio, in \"La maschera del demonio\" del 1960) e addirittura parodie, tra le quali \"Fracchia contro Dracula\" (1985) e \"Dracula morto e contento\" (1995); non mancano le pellicole erotiche (\"Scarlet Countess\" del 2001) e hard (\"Dracula\" del 1994 regia di Mario Salieri). \nSecondo una stima approssimativa sono 160 i film (al 2004) in cui compare il vampiro ideato da Bram Stoker in un ruolo principale, un numero secondo solo a Sherlock Holmes. Il numero totale di pellicole che includono riferimenti a Dracula supera le 650 (sempre al 2004) secondo il portale online Internet Movie Database.\nGran parte delle storie su Dracula includono non solo il Conte, ma anche il resto dei personaggi ideati da Bram Stoker e delineati nel romanzo: Jonathan e Mina Harker, Van Helsing e Renfield (tra le altre cose, i ruoli di Jonathan Harker e Renfield sono spesso uniti, combinati tra loro o addirittura invertiti, cos\u00ec come quelli di Mina e Lucy, mentre Quincy Morris \u00e8 quasi sempre omesso completamente)."}
{"id": "10485", "revid": "7", "url": "https://it.wikipedia.org/wiki?curid=10485", "title": "Michel Mouton", "text": ""}
{"id": "10486", "revid": "7", "url": "https://it.wikipedia.org/wiki?curid=10486", "title": "Fran\u00e7ois des Loges", "text": ""}
{"id": "10487", "revid": "7", "url": "https://it.wikipedia.org/wiki?curid=10487", "title": "Fran\u00e7ois de Montcorbier", "text": ""}
{"id": "10516", "revid": "49", "url": "https://it.wikipedia.org/wiki?curid=10516", "title": "One Time Pad", "text": ""}
{"id": "10517", "revid": "1610933", "url": "https://it.wikipedia.org/wiki?curid=10517", "title": "Tinamo di Bonaparte", "text": ""}
{"id": "10518", "revid": "1610933", "url": "https://it.wikipedia.org/wiki?curid=10518", "title": "Tinamo pettofulvo", "text": ""}
{"id": "10519", "revid": "1610933", "url": "https://it.wikipedia.org/wiki?curid=10519", "title": "Tinamo dal cappuccio", "text": ""}
{"id": "10520", "revid": "1610933", "url": "https://it.wikipedia.org/wiki?curid=10520", "title": "Tinamo dal ciuffo", "text": ""}
{"id": "10521", "revid": "1610933", "url": "https://it.wikipedia.org/wiki?curid=10521", "title": "Tinamo nottivago", "text": ""}
{"id": "10522", "revid": "1610933", "url": "https://it.wikipedia.org/wiki?curid=10522", "title": "Pollo delle Pampas", "text": ""}
{"id": "10523", "revid": "1610933", "url": "https://it.wikipedia.org/wiki?curid=10523", "title": "Tinamo della puna", "text": ""}
{"id": "10527", "revid": "123177808", "url": "https://it.wikipedia.org/wiki?curid=10527", "title": "Anisotropia", "text": "L'anisotropia (opposto di isotropia) \u00e8 la propriet\u00e0 per la quale un determinato ente fisico ha caratteristiche che dipendono dalla direzione lungo la quale vengono considerate.\nDescrizione.\nPer esempio, la radiazione elettromagnetica di un'antenna pu\u00f2 essere anisotropa se il campo generato varia con la direzione di irradiamento; un materiale \u00e8 anisotropo se le sue caratteristiche fisiche (conducibilit\u00e0 elettrica e termica, propriet\u00e0 ottiche) o il suo comportamento meccanico (rigidezza, resistenza, tenacit\u00e0) sono differenti in direzione longitudinale e trasversale. In un certo senso, l'anisotropia rappresenta per la direzione quello che la disomogeneit\u00e0 rappresenta per lo spazio.\nNei materiali, spesso questa caratteristica riflette la struttura atomica del materiale stesso; come accade ad esempio per i cristalli e le rocce, dove essa determina la dipendenza delle propriet\u00e0 fisiche dalla direzione di propagazione dei campi elastici.\nAnche il legno \u00e8 un materiale anisotropo in quanto le sue variazioni dimensionali (ritiri, in special modo) variano a seconda della direzione delle fibre considerate :\nLe variazioni dimensionali, in questo caso, sono dovute soprattutto all'umidit\u00e0 e, in misura minore, alla temperatura.\nAnisotropie della radiazione di fondo.\nPur essendo quasi isotropa, la radiazione cosmica di fondo a microonde presenta, comunque, delle piccole anisotropie divise in primarie e secondarie:"}
{"id": "10528", "revid": "71155", "url": "https://it.wikipedia.org/wiki?curid=10528", "title": "Segreti di stato", "text": ""}
{"id": "10531", "revid": "125754706", "url": "https://it.wikipedia.org/wiki?curid=10531", "title": "Monete in euro", "text": "Le monete in euro, in circolazione nella zona euro dal 1\u00ba gennaio 2002, sono disponibili in 8 tagli, che spaziano da 1 centesimo a 2 euro. Ciascuna moneta ha sul rovescio una faccia comune a tutti i paesi dell'eurozona e sul dritto una faccia specifica per ciascuna nazione.\nGli Stati membri possono coniare monete metalliche in euro con l'approvazione della Banca centrale europea per quanto riguarda il volume del conio. \nFaccia comune a tutti gli Stati.\nSul lato comune a tutti i paesi che hanno adottato l'euro \u00e8 indicato il valore, il cui disegno \u00e8 opera del belga Luc Luycx, artista e grafico vincitore di un concorso europeo per il design delle nuove monete. Il disegno sulle monete da 1, 2 e 5 cent simboleggia il posto dell'Europa nel mondo. L'immagine sulle altre cinque rappresenta l'Europa come una massa omogenea di terra, e le righe verticali coprono esclusivamente le parti con il mare. Sono sempre presenti 12 stelle, simbolo dell'Unione europea. \nSolitamente ogni moneta riporta anche l'anno in cui fu coniata. Ci sono anche alcune monete datate 1999, l'anno in cui il valore dell'euro fu formalmente stabilito (solo in Francia, Spagna, Belgio, Paesi Bassi e Finlandia). In Italia, sebbene una certa quantit\u00e0 di monete sia stata coniata prima del 2002, nessuna reca la data antecedente a quest'ultima, che rappresenta l'anno di introduzione dell'euro.\nDal 2007 le monete da 10, 20, 50 centesimi e 1 e 2 euro hanno una nuova faccia comune. La Slovenia introdusse direttamente le nuove monete dal 1\u00ba gennaio 2007, con l'adozione dell'euro; gli altri stati hanno modificato il lato comune tra il 2007 (Belgio, Finlandia, Francia, Germania, Grecia, Irlanda, Lussemburgo, Paesi Bassi, Spagna e Principato di Monaco) e il 2008 (Austria, Italia, Portogallo, San Marino e Citt\u00e0 del Vaticano). Le nuove facce hanno sostituito le mappe politiche, risalenti al periodo dell'UE a quindici membri, con mappe geografiche dell'Europa occidentale. Cos\u00ec \u00e8 stata eliminata anche l'ambiguit\u00e0 del vecchio disegno sulle monete da 10, 20 e 50 centesimi: pur volendo simboleggiare gli Stati dell'Unione europea che si uniscono, sembrava invece esaltare la divisione, raffigurando ogni paese come un'isola staccata dai confinanti.\nFacce nazionali delle monete in euro.\nOgni paese ha il proprio disegno per il lato nazionale. L'unico denominatore comune \u00e8 la presenza di 12 stelle anche su questo lato.\nAlcuni stati usano un diverso disegno per ogni taglio (Austria, Grecia, Slovenia, San Marino e Italia), la maggior parte (Cipro, Germania, Spagna, Francia, Lussemburgo, Malta, Portogallo, Slovacchia) un disegno per ciascun tipo (\"bicolori\", \"oro\", \"rame\"); Belgio, Estonia, Lituania e Irlanda hanno lo stesso disegno per tutte e otto le monete; i Paesi Bassi e la Finlandia hanno dato due diversi disegni alle monete bicolori e lo stesso alle rimanenti sei monete minori.\nI sei stati dove vige una monarchia (Belgio, Citt\u00e0 del Vaticano, Lussemburgo, Monaco, Paesi Bassi, Spagna) hanno deciso di raffigurare il loro monarca (la Spagna e Monaco solo sulle due monete maggiori).\nGli altri stati hanno scelto:\nOgni stato membro era autorizzato a mettere in circolazione anche determinati quantitativi di monete commemorative, a condizione che ne fosse emessa soltanto una l'anno e che si trattasse della moneta da 2 euro. Questa norma \u00e8 stata modificata a luglio del 2012, permettendo di emettere due monete commemorative all'anno (escludendo eventuali emissioni obbligatorie). Queste monete presentano le stesse caratteristiche tecniche delle normali monete euro in circolazione, ma recano sulla faccia nazionale una raffigurazione commemorativa.\n2 euro commemorativi.\nCiascuno Stato membro poteva coniare una moneta commemorativa all'anno sino al 2012, mentre dal 2013 pu\u00f2 coniarne fino a due. Solo le monete da 2 euro possono essere usate allo scopo, inoltre la moneta \u00e8 soggetta a tutte le normali regole: devono comparire le 12 stelle, l'anno ed un'identificazione dello Stato emittente.\nLa Grecia \u00e8 stata la prima ad emettere una moneta commemorativa nel 2004 per i Giochi Olimpici di Atene 2004, raffigurante un discobolo, mentre nel 2007 tutti i Paesi membri parteciparono ad un'emissione coordinata per commemorare i 50 anni dei trattati di Roma. L'operazione \u00e8 stata ripetuta nel 2009 per commemorare i 10 anni della nascita dell'euro, con l'immagine di un uomo e del simbolo dell'euro stilizzati, nel 2012 per celebrare i 10 anni dell'euro e nel 2015 per celebrare i 30 anni dall'adozione della bandiera a dodici stelle quale vessillo ufficiale dell'Unione Europea.\nTra le altre monete commemorative si ricordano anche quella di Torino 2006, del World Food Programme (2004) e della Costituzione europea (2005), tutte coniate dalla Repubblica Italiana.\nMonete commemorative da collezione.\nAgli Stati della zona euro \u00e8 consentita l'emissione di monete commemorative da collezione con tagli diversi da quelli delle monete comunemente in circolazione. Queste monete, solitamente coniate in oro, argento o in altri metalli preziosi o rari come il niobio, hanno valore legale soltanto nel paese di emissione salvo casi particolari dovuto ad accordi precedentemente in vigore tra i singoli stati come, ad esempio, tra Italia, San Marino e Citt\u00e0 del Vaticano. Di fatto queste monete, che solitamente hanno un valore intrinseco maggiore di quello facciale, non vengono utilizzate nella normale circolazione.\nFra esse si hanno:"}
{"id": "10535", "revid": "1516566", "url": "https://it.wikipedia.org/wiki?curid=10535", "title": "Monete euro austriache", "text": "Le monete euro austriache sono le monete in euro coniate dalla Repubblica d'Austria e sono entrate in circolazione il , quando la valuta nazionale dell'Austria, lo scellino, \u00e8 stata sostituita dall'euro secondo un rapporto di cambio di 13,76 a 1. Le monete sono coniate nella M\u00fcnze \u00d6sterreich, la zecca austriaca.\nFaccia nazionale.\nLa faccia nazionale presenta un diverso disegno per ogni taglio, con un tema comune per ogni serie di monete. I tagli minori mostrano fiori tipici della nazione, la serie di mezzo esempi di architettura della capitale austriaca, Vienna, e le due monete di taglio maggiore recano personalit\u00e0 famose dell'Austria (Bertha von Suttner e Wolfgang Amadeus Mozart). Tutti i tagli sono stati disegnati da Josef Kaiser e includono anche le 12 stelle rappresentanti l'Unione europea e l'anno di conio.\nSul bordo della moneta da 2 euro si legge la scritta \"\" impressa quattro volte; le scritte sono alternativamente rivolte verso l'alto e verso il basso e sono tra loro intervallate da tre stelle (***), per un totale di 12 stelle.\nFuture modifiche alla faccia nazionale delle monete in circolazione.\nLa Commissione della Comunit\u00e0 europea ha emesso una raccomandazione in data 19 dicembre 2008, una linea guida comune per le facce nazionali e l'emissione di monete in euro destinate alla circolazione. Due sezioni di questa raccomandazione prevedono che:\nUn nuovo design per le monete euro austriache \u00e8 previsto per il prossimo futuro, per conformarsi alle nuove linee guida, anche se non \u00e8 stato ancora annunciato ufficialmente."}
{"id": "10536", "revid": "301684", "url": "https://it.wikipedia.org/wiki?curid=10536", "title": "Monete euro belghe", "text": "Le monete euro belghe sono le monete in euro coniate dal Regno del Belgio e sono entrate in circolazione il , quando la valuta nazionale del Belgio, il Franco, \u00e8 stato sostituito dall'euro secondo un rapporto di cambio di 40,3399 a 1.\nFaccia nazionale.\nLa faccia nazionale presenta un solo soggetto che si ripete su tutti gli otto tagli delle monete: il ritratto del re in carica.\n1\u00aa serie \u2013 Alberto II (1999-2007).\nIn Belgio le monete in euro sono state introdotte nel 2002. Tuttavia la prima serie di monete fu coniata a partire dal 1999 e quindi le prime monete in euro del Belgio recano gli anni 1999, 2000 e 2001 invece del 2002. Tutte le monete presentano il ritratto di re Alberto II del Belgio e il suo monogramma reale. Il disegno \u00e8 di Jan Alfons Keustermans e comprende anche 12 stelle della bandiera dell'Unione europea e l'anno di conio.\n1\u00ba restyling (2008).\nLa Commissione della Comunit\u00e0 europea ha emesso una raccomandazione in data 19 dicembre 2008, una linea guida comune per le facce nazionali e l'emissione di monete in euro destinate alla circolazione. Una sezione di questa raccomandazione prevede che:\nAl fine di essere conformi alle nuove linee guida comuni, il Belgio ha aggiornato il progetto delle facce nazionali delle monete in euro. Questa serie \u00e8 stata coniata solo nel 2008. Le monete degli anni precedenti rimangono valide.\nLe modifiche sono le seguenti:\n2\u00ba restyling (2009).\nDal 2009 \u00e8 stato ripreso il ritratto di Alberto II con il mento pi\u00f9 marcato rispetto al 2008) con a fianco i marchi della zecca, l'anno e le stelle dell'Unione Europea della 2\u00aa serie.\n3\u00ba restyling (2010-2013).\nDal 2010 al 2013 il marchio della zecca e il nuovo simbolo del Direttore della zecca sono stati invertiti di posizione. Dal 2010 al 2012 il simbolo del direttore della zecca Serge Lesens \u00e8 una piuma; dal 2013 il simbolo del direttore della zecca Bernard Gillard \u00e8 un gatto.\n2\u00aa serie - Filippo (dal 2014).\nUna nuova faccia nazionale \u00e8 stata emessa in virt\u00f9 dell'abdicazione del re Alberto II a favore del figlio Filippo, che \u00e8 avvenuta il 21 luglio 2013.\nLa nuova faccia nazionale \u00e8 stata presentata il 4 febbraio 2014 e raffigura in tutti i tagli il volto del re ritratto di profilo, il suo monogramma, la sigla \"BE\" per indicare il Belgio, il marchio del nuovo direttore della zecca Bernard Gillard (un gatto), l'anno di emissione e il marchio di zecca raffigurante la testa dell'arcangelo Gabriele con una croce sopra.\nZecche.\nLe monete sono coniate dalla:"}
{"id": "10537", "revid": "38712", "url": "https://it.wikipedia.org/wiki?curid=10537", "title": "Monete euro francesi", "text": "Le monete euro francesi presentano tre disegni diversi per gli otto tagli di monete:\nTutti i tagli hanno le 12 stelle della bandiera dell'Unione europea, l'anno di conio e le lettere \"RF\" che stanno per \"R\u00e9publique Fran\u00e7aise\" (Repubblica francese).\nSono anche presenti il simbolo della zecca di Parigi (cornucopia) e i simboli dei direttori:\nFaccia nazionale.\nIn Francia le monete in euro sono state introdotte nel 2002. Tuttavia la prima serie di monete fu coniata a partire dal 1999 e quindi le prime monete in euro della Francia recano gli anni 1999, 2000 e 2001 invece del 2002.\n1\u00ba restyling.\nA partire dal 1\u00ba gennaio 2022 la Francia ha modificato il soggetto rappresentato sulle monete da 1 e 2 euro. Il nuovo disegno, pur rimanendo in linea con il simbolismo esistente dell\u2019albero della vita, presenta una combinazione delle due specie che compongono l\u2019emblema della Repubblica: la quercia, immagine di forza e di solidit\u00e0, e l\u2019olivo, simbolo della pace. Le facce nazionali francesi delle altre denominazioni restano invariate."}
{"id": "10538", "revid": "125245038", "url": "https://it.wikipedia.org/wiki?curid=10538", "title": "Monete euro finlandesi", "text": "Le monete euro finlandesi, che sono le monete in euro emesse dalla Repubblica di Finlandia, presentano tre diversi soggetti:\nTutti i tagli recano le 12 stelle della bandiera dell'Unione europea, l'anno di conio e l'identificativo della zecca (M per le monete coniate dal 1999 fino al 2006, FI per quelle coniate a partire dal 2007).\nA seguito di un apposito decreto legge, le monete da 1 e 2 centesimi non vengono utilizzate per gli acquisti in Finlandia; pertanto ne sono state coniate solo poche, per i collezionisti. I prezzi, nei negozi, sono infatti arrotondati ai pi\u00f9 vicini 5 centesimi: le somme terminanti in \u20ac 0,01 \u20ac 0,02 \u20ac 0,06 \u20ac 0,07 sono arrotondate a ribasso, mentre quelle terminanti in \u20ac 0,03 \u20ac 0,04 \u20ac 0,08 \u20ac 0,09 a rialzo. L'arrotondamento \u00e8 attuato solamente sul totale finale: \u00e8 quindi possibile trovare articoli in vendita con ultima cifra dei centesimi diversa da 0 o 5.\nIl bordo delle monete da 2 euro reca la scritta \"SUOMI FINLAND\" e tre teste di leone (\"Suomi\" significa Finlandia in lingua finlandese, mentre \"Finland\" significa Finlandia in lingua svedese, altra lingua ufficiale di Stato).\nFaccia nazionale.\nIn Finlandia le monete in euro sono state introdotte nel 2002. Tuttavia la prima serie di monete fu coniata a partire dal 1999 e quindi le prime monete in euro della Finlandia recano gli anni 1999, 2000 e 2001 invece del 2002.\n1\u00aa serie (1999-2006).\n1\u00ba restyling (2007).\nNel 2007 \u00e8 stata aggiunta l'abbreviazione FI di Finlandia.\nSecondo la Banca Finlandese:\n\"Le facce nazionali delle monete in euro sono state modificate in modo che ogni Stato membro aggiunga il proprio nome o abbreviazione (FI per la Finlandia) sulle monete.\" Le monete finlandesi prima avevano la lettera del presidente della zecca Finlandese (M per Raimo Makkonen).\n\"Ogni Stato membro della zona euro deve decidere la data per l'introduzione di nuove monete proprie. In Finlandia, le nuove monete sono state messe in circolazione nel gennaio 2007. Le monete della \"vecchia serie\" resteranno comunque valide.\" In questo modo le monete con il nuovo design si sono mescolate con le monete della prima serie.\n2\u00ba restyling (2008-2010).\nAnche nel 2008 la Finlandia ha modificato leggermente il design delle proprie monete euro. L'incisione della zecca ora \u00e8 posizionata sotto la foglia pi\u00f9 grande a sinistra e non pi\u00f9 nella corona esterna a sinistra come nel 2007.\n3\u00ba restyling (2011-oggi).\nNel 2010 la zecca di Vantaa cambi\u00f2 il proprio nome da \"Rahapaja Oy\" (La Zecca) a \"Suomen Rahapaja Oy\" (La Zecca di Finlandia) e il logo rappresentante monete cadenti da una cornucopia \u00e8 stato sostituito da un leone araldico finlandese in un disco. Il nuovo simbolo della zecca \u00e8 stato utilizzato per la prima volta nel 2010, con il conio dei 2 euro commemorativi celebranti i 150 anni dell'introduzione della moneta finlandese, mentre a partire dal 2011 il logo \u00e8 stato applicato a tutte le monete. Nelle monete da 1, 2, 5, 10, 20 e 50 centesimi il nuovo logo appare alla destra della zampa sinistra del leone araldico mentre per le monete da 1 e 2 euro prende il posto del precedente logo. Questa \u00e8 l'attuale serie in circolazione.\nErrori di conio.\nUn certo numero di esemplari da 2 euro vennero coniati nel 2006 con la nuova faccia comune, che doveva essere coniata sulle monete a partire dal 2007. Furono 55.000 gli esemplari coniati con questo errore. Successivamente, dopo un comunicato da parte della Zecca Finlandese (testo del comunicato dal sito della Zecca Finlandese) che ammetteva questo clamoroso errore, oltre 35.000 pezzi vennero trovati e consegnati dai cittadini e varie banche del paese per essere cambiati con 2 euro normali.\nCuriosit\u00e0.\nPer i 2 euro commemorativi celebranti il 60\u00ba anniversario delle Nazioni Unite (2005), il 50\u00ba anniversario della firma dei\u00a0Trattati di Roma (2007) e il 10\u00ba anniversario dell'UEM (2009) la Finlandia, invece del bordo regolare, ha usato bordi diversi a seconda della commemorazione:"}
{"id": "10539", "revid": "1516566", "url": "https://it.wikipedia.org/wiki?curid=10539", "title": "Monete euro greche", "text": "Le monete euro greche mostrano diversi soggetti per ogni singolo taglio. Sono stati tutti disegnati da Georgios Stamatopoulos con le monete di taglio minore che recano navi greche, le monete di taglio intermedio che mostrano greci famosi e quelle da 1 e 2 euro che hanno impresse immagini della storia e mitologia dell'Antica Grecia. Tutti i tagli presentano le 12 stelle europee, l'anno di conio e il piccolo simbolo della Banca di Grecia. Il valore della moneta \u00e8 espresso sul lato nazionale anche nell'alfabeto greco, come avviene sul lato comune in alfabeto latino. Il centesimo di euro \u00e8 noto come \"lepto\" (\u03bb\u03b5\u03c0\u03c4\u03cc; plurale \"lepta\", \u03bb\u03b5\u03c0\u03c4\u03ac) in greco.\nLa Grecia \u00e8 entrata nell'Eurozona solo nel 2000, perci\u00f2 inizialmente non fu in grado di coniare un quantitativo sufficiente di monete rispetto agli altri 11 paesi che aderirono alla moneta unica. Per questo motivo buona parte delle monete greche realizzate per l'introduzione dell'Euro nel 2002 furono coniate anche in Finlandia (1 e 2 euro, con simbolo di conio \"S\" situato nella stella a ore 6), in Spagna (20 centesimi, indicando, nella stella situata a ore 8 il marchio di conio \"E\") e in Francia (2 e 5 centesimi indicanti il marchio di conio \"F\" nella stella a ore 2, 10 e 50 centesimi che lo contengono in quella a ore 8 e 1 centesimo che lo contiene in quella a ore 10); le monete coniate ad Atene non recavano invece alcuna lettera.\nFaccia nazionale.\nFuture modifiche alla faccia nazionale delle monete in circolazione.\nLa Commissione della Comunit\u00e0 europea ha emesso una raccomandazione in data 19 dicembre 2008, una linea guida comune per le facce nazionali e l'emissione di monete in euro destinate alla circolazione. Una sezione di questa raccomandazione prevede che:\nUn nuovo progetto della monete euro greche \u00e8 previsto per il prossimo futuro, per conformarsi alle nuove linee guida, anche se non \u00e8 stato ufficialmente annunciato nulla."}
{"id": "10540", "revid": "775372", "url": "https://it.wikipedia.org/wiki?curid=10540", "title": "Monete euro irlandesi", "text": "Le monete euro irlandesi presentano tutte lo stesso soggetto, disegnato da Jarlath Hayes: l'arpa celtica, simbolo tradizionale dell'Irlanda sin dal Medioevo, che si basa sull'arpa conservata al Trinity College di Dublino, che si dice sia appartenuta al re irlandese Brian Boru. La stessa arpa \u00e8 utilizzata come sigillo ufficiale del Presidente dell'Irlanda. Le monete mostrano anche le 12 stelle dei 12 paesi fondatori dell'UE, l'anno di conio e il nome scritto in lingua irlandese dell'Irlanda: \"\u00c9ire\", scritto nel tradizionale alfabeto gaelico. Dall'ottobre del 2015, la zecca irlandese ha smesso di coniare le monete da 1 e 2 centesimi.\n2 euro commemorativi.\nL'Irlanda non ha emesso 2 euro commemorativi prima del 2016, se non in occasione delle emissioni comuni con gli altri Stati dell'eurozona."}
{"id": "10541", "revid": "1516566", "url": "https://it.wikipedia.org/wiki?curid=10541", "title": "Monete euro lussemburghesi", "text": "Le monete euro lussemburghesi presentano tre differenti soggetti, anche se tutti rappresentano l'effigie del Granduca Enrico di Lussemburgo. I disegni sono di Yvette Gastauer-Claire e mostrano anche le 12 stelle della bandiera dell'Unione europea, l'anno di conio e il nome del Paese in lingua lussemburghese: \"L\u00ebtzebuerg\".\nSiccome \u00e8 la prima volta che il volto del Granduca Enrico di Lussemburgo appare su una moneta, la testa \u00e8 girata verso sinistra. Su altre monete che contengono il ritratto del Capo di Stato, la testa guarder\u00e0 verso destra, il che vuol dire che \u00e8 gi\u00e0 stato raffigurato in precedenza su monete in circolazione.\nFaccia nazionale.\nFuture modifiche alla faccia nazionale delle monete in circolazione.\nLa Commissione della Comunit\u00e0 europea ha emesso una raccomandazione in data 19 dicembre 2008, una linea guida comune per le facce nazionali e l'emissione di monete in euro destinate alla circolazione. Una sezione di questa raccomandazione prevede che:\nUn nuovo design per le monete euro lussemburghesi \u00e8 previsto per il prossimo futuro, per conformarsi alle nuove linee guida, anche se non \u00e8 stato ancora annunciato ufficialmente.\nZecche.\nLe monete sono coniate dalla:\n2 euro commemorativi.\nPer legge, tutte le monete lussemburghesi devono riportare l'effigie del sovrano, il Granduca Enrico. Pertanto, il volto del Granduca appare accanto ad ogni persona o luogo commemorato, mentre nelle emissioni comuni, visto che il disegno \u00e8 gi\u00e0 programmato, l'effigie appare in rilievo tramite un'immagine olografica."}
{"id": "10542", "revid": "1516566", "url": "https://it.wikipedia.org/wiki?curid=10542", "title": "Monete euro dei Paesi Bassi", "text": "Le monete euro dei Paesi Bassi sono le monete coniate dalla Koninklijke Nederlandse Munt, la zecca dei Paesi Bassi.\nCome in Finlandia, anche nei Paesi Bassi si \u00e8 deciso di non coniare pi\u00f9 monete da 1 e 2 centesimi di euro, dal . Le monete in circolazione rimangono legali, ma non sono pi\u00f9 distribuite nei negozi. I totali sono arrotondati ai pi\u00f9 vicini 5 centesimi, quindi le somme terminanti in 1, 2, 6 o 7 centesimi vengono arrotondate a ribasso, mentre le cifre terminanti in 3, 4, 8 o 9 centesimi a rialzo. L'arrotondamento \u00e8 applicato solo al totale finale, quindi i singoli prezzi possono presentare come ultima cifra dei centesimi anche un numero diverso da 0 o 5.\nA fianco del millesimo sono presenti il simbolo della zecca di Utrecht (caduceo) e i simboli dei direttori:\nFaccia nazionale.\nNei Paesi Bassi le monete in euro sono state introdotte nel 2002. Tuttavia la prima serie di monete fu coniata a partire dal 1999 e quindi le prime monete in euro dei Paesi Bassi recano gli anni 1999, 2000 e 2001 invece del 2002.\n1\u00aa serie \u2013 Regina Beatrice (1999-2013).\nLa prima serie presenta due disegni di Bruno Ninaber van Eyben, entrambi raffiguranti il ritratto della regina Beatrice dei Paesi Bassi, contornato dal titolo \"BEATRIX KONINGIN DER NEDERLANDEN\" (Beatrice Regina dei Paesi Bassi). Tutte le monete recano le 12 stelle della bandiera dell'Unione europea e l'anno di conio.\n2\u00aa serie \u2013 Re Guglielmo Alessandro (2014-oggi).\nA seguito dell'abdicazione della regina Beatrice a favore del figlio Guglielmo Alessandro, avvenuta il 30 aprile 2013, a partire dal 2014, \u00e8 cambiata la faccia nazionale delle monete. I nuovi tagli raffigurano il volto del re visto di profilo e sono stati adeguati alle norme europee sulla conformit\u00e0 dei disegni che le facce nazionali devono adottare, in base alla raccomandazione della Commissione della Comunit\u00e0 europea del 19 dicembre 2008, una linea guida comune per le facce nazionali e l'emissione di monete in euro destinate alla circolazione. Le monete dei Paesi Bassi in euro della prima serie non erano conformi a tale raccomandazione, tuttavia non era mai stata richiesta una variazione obbligatoria nel disegno delle monete dei Paesi Bassi.\nLa seconda serie \u00e8 stata elaborata da Erwin Olaf e presenta il ritratto del re Guglielmo Alessandro e la scritta \"WILLEM-ALEXANDER KONING DER NEDERLANDEN\". Tutte le monete recano le 12 stelle della bandiera dell'UE e l'anno di conio.\n2 euro commemorativi.\nFino al 2010 i Paesi Bassi avevano emesso 2 euro commemorativi solo in occasione delle emissioni comuni di tutti gli Stati dell'Eurozona:"}
{"id": "10543", "revid": "775372", "url": "https://it.wikipedia.org/wiki?curid=10543", "title": "Monete euro portoghesi", "text": "Le monete euro portoghesi mostrano tre differenti soggetti per ognuna delle tre serie di monete. In realt\u00e0, i tre soggetti sono molto simili, poich\u00e9 contengono tutti gli antichi simboli reali e i sigilli, contenuti in un cerchio di sette castelli e cinque stemmi e la parola \"Portugal\". Nei disegni, opera di Vitor Manuel Fernandes dos Santos, figurano anche le 12 stelle della bandiera dell'Unione europea e l'anno di conio."}
{"id": "10544", "revid": "455046", "url": "https://it.wikipedia.org/wiki?curid=10544", "title": "Monete euro spagnole", "text": "Le monete euro spagnole mostrano tre differenti soggetti per ognuna delle tre serie di monete. \nLe monete da 1, 2 e 5 centesimi sono state disegnate da Garcilaso Roll\u00e1n e rappresentano la cattedrale di Santiago de Compostela; \nle monete da 10, 20 e 50 centesimi sono state disegnate da Bego\u00f1a Castellanos e raffigurano il volto di Miguel de Cervantes; \nle monete da 1 e 2 euro mostrano, per la prima serie, l'effigie del re Juan Carlos I di Spagna e sono state disegnate da Luis Jos\u00e9 Diaz, mentre per la seconda serie mostrano l'effigie del re Filippo VI di Spagna. Tutti i tagli presentano le 12 stelle e l'anno di conio.\nFaccia nazionale.\nIn Spagna le monete in euro sono state introdotte nel 2002. Tuttavia la prima serie di monete fu coniata a partire dal 1999 e quindi le prime monete in euro della Spagna recano gli anni 1999, 2000 e 2001 invece del 2002.\n1\u00aa serie \u2013 Re Juan Carlos I (1999-2009).\nRestyling (2010-2014).\nLa Commissione della Comunit\u00e0 europea ha emesso una raccomandazione in data 19 dicembre 2008, una linea guida comune per le facce nazionali e l'emissione di monete in euro destinate alla circolazione. Una sezione di questa raccomandazione prevede che:\nNel 2010 \u00e8 stata allora leggermente modificata la serie di monete in circolazione, per conformarsi alle nuove linee guida. La serie precedente mantiene validit\u00e0 di corso.\nLa modifica consiste nell'eliminazione, sulla circonferenza esterna, di quel settore in rilievo con le stelle in negativo (e, per 1\u20ac e 2\u20ac, dell'analogo settore nella parte interna, in cui \u00e8 scritto ESPA\u00d1A).\n2\u00aa serie \u2013 Re Filippo VI (2015-oggi).\nNel mese di novembre 2014 le monete da 1 e 2 euro sono state rinnovate in seguito all'abdicazione del re Juan Carlos I e alla successiva salita al trono del figlio Filippo VI. Le monete di valore minore sono rimaste invariate rispetto alla serie 2010-2014.\n2 euro commemorativi.\nSerie.\nPatrimoni dell'umanit\u00e0 UNESCO.\nNel 2010 la Spagna ha iniziato la serie commemorativa dedicata ai suoi Patrimoni dell'umanit\u00e0 riconosciuti dall'UNESCO. Con 49 siti ufficialmente riconosciuti, la serie potrebbe durare almeno fino al 2058. L'ordine in cui uno specifico sito \u00e8 rappresentato sulla moneta coincide con l'anno di iscrizione del sito nella lista dei Patrimoni dell'umanit\u00e0 UNESCO. Le monete gi\u00e0 emesse sono:"}
{"id": "10545", "revid": "275235", "url": "https://it.wikipedia.org/wiki?curid=10545", "title": "Monete euro tedesche", "text": "Le monete euro tedesche presentano tre soggetti diversi per le tre serie di monete. \nLe prime monete sono quelle: \nda 1, 2 e 5 centesimi sono state disegnate da Rolf Lederbogen e recano un ramoscello di quercia; \nquelle da 10, 20 e 50 centesimi sono state create da Reinhart Heinsdorff e raffigurano la Porta di Brandeburgo di Berlino;\nle monete da 1 e 2 euro, disegnate da Heinz Hoyer e Sneschana Russewa-Hoyer raffigurano l'Aquila araldica, simbolo della Germania. \nTutte le monete recano le 12 stelle della bandiera dell'Unione europea, l'anno di conio e una lettera indicante una delle cinque zecche tedesche.\nFaccia nazionale.\nFuture modifiche alla faccia nazionale delle monete in circolazione.\nLa Commissione delle Comunit\u00e0 europea ha emesso una raccomandazione in data , una linea guida comune per le facce nazionali e l'emissione di monete in euro destinate alla circolazione. Una sezione di questa raccomandazione prevede che:\nUn nuovo design delle monete euro tedesche \u00e8 prevista per il prossimo futuro, per conformarsi alle nuove linee guida, anche se nulla \u00e8 stato annunciato ufficialmente.\nZecche.\nLe monete euro tedesche presentano le diciture: \"A\", \"D\", \"F\", \"G\" o \"J\" come marchio della zecca di appartenenza. Ogni lettera indica una determinata zecca di una citt\u00e0:\n2 euro commemorativi.\nSerie.\nBundesl\u00e4nder.\nNel 2006 la Germania ha dato il via a una serie di monete commemorative da 2 euro dedicata ai 16 Stati della Repubblica Federale di Germania. Questa serie prevede 16 monete pi\u00f9 un'ulteriore dedicata al 70\u00ba anniversario del Bundesrat.\nLe monete gi\u00e0 emesse sono:\nOgni moneta \u00e8 coniata da ciascuna delle 5 zecche tedesche.\nErrori di conio.\nNel 2007 la Zecca di Stoccarda (lettera F) ha emesso delle monete da 20 cent. con la vecchia cartina dell'Europa sul rovescio (2006). Tiratura sconosciuta.\nNel 2008 altro errore da parte della Zecca di Stoccarda, che ha emesso un certo quantitativo del 2 euro commemorativo del 2008 dedicato alla chiesa di San Michele di Amburgo con la vecchia cartina dell'Europa sul rovescio (2006). Gli esemplari sono circa 75.000."}
{"id": "10546", "revid": "834", "url": "https://it.wikipedia.org/wiki?curid=10546", "title": "Boh\u00e8me (disambigua)", "text": ""}
{"id": "10551", "revid": "15756", "url": "https://it.wikipedia.org/wiki?curid=10551", "title": "Cigno (costellazione)", "text": "Il Cigno (in latino Cygnus) \u00e8 una importante costellazione settentrionale. \u00c8 una delle 48 costellazioni elencate da Tolomeo ed \u00e8 anche una delle 88 moderne costellazioni. La figura dell'uccello si estende lungo la Via Lattea estiva ed \u00e8 rappresentata in volo verso sud.\nLe sue stelle pi\u00f9 brillanti sono facilmente visibili ad occhio nudo anche dai centri urbani e costituiscono l'asterismo noto come Croce del Nord, simbolico opposto (di dimensione maggiore ma meno luminoso) della costellazione australe della Croce del Sud.\nGrazie alla presenza della Via Lattea, la costellazione contiene numerosi oggetti non stellari intragalattici, quali ammassi stellari e nebulose diffuse, oltre ai pi\u00f9 ricchi campi stellari dell'intero emisfero celeste boreale.\nCaratteristiche.\nQuella del Cigno \u00e8 una costellazione brillante e di grandi dimensioni, caratteristica e dominante nei cieli notturni dell'estate boreale; si tratta di una delle figure pi\u00f9 tipiche dell'emisfero nord, disposta lungo la Via Lattea in un suo tratto molto ricco e in cui questa appare divisa in due in senso longitudinale da una serie di nebulose oscure nota come Fenditura del Cigno. La forma della costellazione, ben riconoscibile nei cieli da giugno a novembre, ricorda una grande croce, con l'asse maggiore formato dalle stelle Deneb e Albireo, e l'asse minore formato da Gienah e Rukh; il punto di intersezione degli assi \u00e8 invece rappresentato dalla stella Sadr. La stella pi\u00f9 luminosa della costellazione, Deneb, costituisce il vertice superiore dell'asse maggiore della croce e forma anche uno dei vertici del famoso asterismo del Triangolo Estivo, facilmente utilizzabile nelle notti estive e autunnali per il riconoscimento di diverse costellazioni.\nAlla costellazione del Cigno appartiene anche la vasta area di cielo priva di stelle luminose visibile a nordest di Deneb, in direzione di Cassiopea e di Cefeo; data la presenza del piano della Via Lattea, questa zona appare comunque ricca di deboli stelle di fondo, nonch\u00e9 di ammassi stellari e deboli nebulose diffuse.\nLa parte settentrionale del Cigno si presenta circumpolare a nord del 35\u00ba parallelo nord, mentre Deneb non tramonta mai oltre i 44\u00b0N; la costellazione pertanto \u00e8 una delle dominanti in assoluto per gli osservatori dall'emisfero nord. Dall'emisfero sud invece resta molto bassa sull'orizzonte settentrionale, mostrandosi completamente solo nella fascia pi\u00f9 calda della zona temperata.\nLa parte centrale della costellazione possiede uno dei campi stellari pi\u00f9 ricchi della Via Lattea, in cui abbondano associazioni di stelle e sul cui sfondo si staglia una vasta nebulosit\u00e0, distante alcune migliaia di anni luce, ben visibile nelle immagini sensibili al vicino infrarosso.\nStelle principali.\nTra le altre stelle, appare interessante 61 Cygni. \u00c8 una delle stelle pi\u00f9 vicine a noi, distante solo 11,4 anni luce. Mostra uno dei moti propri pi\u00f9 alti, ed \u00e8 stata una delle prime stelle di cui si riusc\u00ec a misurare la distanza.\nLa stella 16 Cygni B ha un sistema planetario con un pianeta confermato, con una massa di 1,5 volte quella di Giove.\nNei confini del Cigno si trova anche la sorgente a raggi X Cygnus X-1, che \u00e8 considerato uno dei migliori candidati buchi neri.\nStelle doppie.\nLa costellazione abbonda di stelle doppie, alcune delle quali sono estremamente celebri e semplici da risolvere.\nStelle variabili.\nNumerosissime sono le stelle variabili osservabili in questa costellazione; qua sono riportate solo quelle con una magnitudine massima pi\u00f9 brillante di 8,0.\nLa \u00e8 una variabile mireide, dunque caratterizzata da ampissime escursioni di luminosit\u00e0; quando \u00e8 al massimo \u00e8 ben visibile anche ad occhio nudo come una stella rossa di terza magnitudine, mentre quando \u00e8 al minimo appare di quattordicesima grandezza e pu\u00f2 essere individuata, per altro con estrema difficolt\u00e0, solo con un potente telescopio. Il suo ciclo \u00e8 di 408 giorni.\nFra le variabili a eclisse spicca , formata da una gigante rosso-arancione e da una stella azzurra, che si eclissano a vicenda ogni 10 anni. Anche la \u00e8 una binaria a eclisse, ma col periodo di 3,15 anni, con eclissi della durata di un mese.\n \u00e8 invece il prototipo, assieme alla , di una classe di variabili chiamate variabili U Geminorum, un tipo di nova nana. A tal proposito va ricordato che nella costellazione del Cigno sono apparse un gran numero di novae.\nOggetti del profondo cielo.\nLa Via Lattea percorre per intero la costellazione del Cigno; tra le stelle Deneb e questa \u00e8 oscurata da un complesso sistema di nubi, il quale poi percorre la Via Lattea verso sud dividendola in due parti nei pressi dell'equatore galattico; questa \"spaccatura\" viene chiamata Fenditura del Cigno. Nel Cigno quindi sono visibili molti ammassi aperti e nebulose.\nTra i primi, due furono osservati dal Messier; il primo \u00e8 M29, il pi\u00f9 piccolo, visibile 1,5 gradi a sud di sul bordo di un ricco campo stellare; le sue ridotte dimensioni lo rendono un oggetto quasi al limite per un binocolo di medie dimensioni. Il secondo \u00e8 M39, visibile a nord-est di Deneb in una regione meno ricca di stelle luminose; a differenza del precedente, quest'ammasso \u00e8 al limite della visibilit\u00e0 ad occhio nudo e si risolve con facilit\u00e0 anche con un binocolo. Verso nordovest, attorno alla stella , si osservano due ammassi piuttosto appariscenti, NGC 6811 e NGC 6866, risolvibili con facilit\u00e0 anche tramite piccoli telescopi. Altri ammassi importanti sono NGC 6871, a sud di , NGC 6819, piccolo ma molto concentrato e visibile a sud di , e l'ammasso racchiuso nella nube IC 5146, nota come \"Nebulosa Bozzolo\" a causa della presenza di una nebulosa oscura. Vale la pena di esplorare i ricchi campi stellari a sud di , per la presenza di innumerevoli piccoli ammassi e campi stellari fra i pi\u00f9 ricchi della volta celeste.\nNella parte nordoccidentale della costellazione, sul bordo della Via Lattea, si trova NGC 6826, una brillante nebulosa planetaria facilmente osservabile con strumenti da 150mm di diametro; \u00e8 talvolta soprannominata \"Nebulosa Occhiolino\" a causa dell'apparente \"lampeggiamento\" che pu\u00f2 mostrare in alcuni casi, fenomeno in realt\u00e0 puramente soggettivo.\nTra le nebulose diffuse spicca NGC 7000, la Nebulosa Nord America, che si trova poco a est di Deneb. La sua somiglianza con il continente nordamericano si nota pi\u00f9 sulle fotografie che nell'osservazione visuale, che \u00e8 estremamente difficile. Per poterla osservare visualmente \u00e8 necessario un cielo buio d'alta montagna e un buon binocolo. Viste particolarmente acute unite ad un cielo assolutamente non toccato dall'inquinamento luminoso possono scorgerla anche ad occhio nudo. La Nebulosa Velo \u00e8 un altro oggetto straordinario, ma poco visibile, sul confine con la Volpetta: si tratta di un resto di supernova i cui tenui filamenti si apprezzano meglio nelle fotografie. Al di l\u00e0 della Fenditura del Cigno, a una distanza di 5500 anni luce da noi, si trova una delle strutture nebulose pi\u00f9 estese e massicce della Via Lattea, dominato dal sistema nebuloso di Sharpless 106 e dalla forte radiosorgente Cygnus X; la sua luce nella nostra linea di vista \u00e8 fortemente oscurata, infatti se fosse chiaramente visibile sarebbe l'area pi\u00f9 ricca di nebulose e una delle pi\u00f9 intensamente popolate da stelle brillanti della volta celeste.\nTra gli oggetti al di fuori della Via Lattea, va citata la ben nota NGC 6946, una grande galassia spirale barrata piuttosto vicina al nostro Gruppo Locale posta sul confine con Cefeo.\nSistemi planetari.\nAlcune stelle della costellazione possiedono un sistema planetario conosciuto; il pi\u00f9 famoso \u00e8 quello di Gliese 777, una nana rossa posta a breve distanza dal Sole, nota per avere un sistema con due pianeti conosciuti, uno con una massa pari a 1,5 quella di Giove, un gigante gassoso, e uno con una superficie solida (un pianeta roccioso) ma con una massa superiore a quella della Terra. Anche il sistema di 16 Cygni \u00e8 ben noto, poich\u00e9 \u00e8 stato uno dei primi ad essere scoperti; la stella possiede un pianeta con una massa leggermente superiore a quella di Giove, che ruota attorno alla stella madre con un'orbita fortemente eccentrica. Verso la fine degli anni 2000 sono stati scoperti, con im metodo del transito, parecchi pianeti dalla Missione Kepler; il raggio d'azione del telescopio spaziale \u00e8 infatti nella direzione del Cigno (e della Lira). Un pianeta recentemente divenuto tra i pi\u00f9 noti \u00e8 Kepler-22 b, una super Terra che orbita attorno a una nana gialla simile al Sole, perfettamente all'interno della zona abitabile della propria stella. Sempre nell'ambito della missione Kepler, nella costellazione del Cigno \u00e8 stato anche scoperto il primo pianeta circumbinario attorno a stelle di sequenza principale, Kepler-16 (AB)b, che orbita anch'esso all'interno della zona abitabile della stella binaria Kepler-16. Kepler ha individuato anche sistemi con parecchi pianeti al seguito, come Kepler-11, che ha ben 6 pianeti che le orbitano attorno.\nMitologia.\nLa costellazione del Cigno prende spunto da vari personaggi della mitologia greca di nome Cicno - ad esempio Cicno figlio di Poseidone - trasformati in cigno.\nUna denominazione diffusa del Cigno \u00e8 quella di Croce del Nord, e in effetti la sua forma \u00e8 molto pi\u00f9 larga e distinta di quella della famosa Croce del Sud. Nella sua foggia a croce i Greci vedevano il lungo collo, le ali spiegate e la coda mozza di un cigno che volava lungo la Via Lattea in cui \u00e8 incastrato. I mitografi ci dicono che il cigno \u00e8 una mimetizzazione di Zeus che si reca da una delle sue innumerevoli amanti, Leda, madre di Elena e dei Dioscuri.\nUn'altra versione del racconto che risale a Eratostene dice che Zeus un giorno s'invagh\u00ec della ninfa Nemesi che abitava a Ramno, a nord est di Atene. Per sfuggire alle avance sgradite del dio assunse le forme di vari animali, dapprima tuffandosi in un fiume, poi scappando per terra, e infine volando via sotto forma di oca. Senza arrendersi, Zeus la insegu\u00ec nonostante tutte le trasformazioni, ogni volta trasformandosi in un animale pi\u00f9 grande e pi\u00f9 veloce, finch\u00e9 non si tramut\u00f2 in cigno e con quelle fattezze l'acchiapp\u00f2 e la violent\u00f2. Igino racconta una storia simile, ma non cita le metamorfosi di Nemesi. Dice, invece, che Zeus finse di essere un cigno che stava sfuggendo a un'aquila e che Nemesi gli offr\u00ec rifugio. Solo dopo essersi addormentata con il cigno in grembo si rese conto dell'errore compiuto.\nIn entrambe le versioni il risultato fu che Nemesi fece un uovo che fu poi donato alla Regina di Sparta, Leda, alcuni dicono da Ermes e altri da un pastore che trov\u00f2 l'uovo in un bosco. Dall'uovo usc\u00ec la bella Elena (che doveva diventare poi famosa come Elena di Troia).\nUna versione pi\u00f9 semplice recita che Zeus, trasformato in cigno sedusse Leda sulle sponde del fiume Euroto; con in mente questa storia, Germanico Cesare si riferisce al cigno come a \u00abl'adultero alato\u00bb. Leda era la moglie del Re Tindaro di Sparta, e questo fatto complic\u00f2 ulteriormente le cose perch\u00e9 quella stessa notte la donna giacque anche con il marito.\nSecondo una delle interpretazioni, Leda procre\u00f2 un solo uovo da cui uscirono i gemelli Castore e Polluce e anche Elena. Il guscio di quest'uovo fu, nella leggenda, esposto in un tempio di Sparta, legato a nastri che pendevano dal tetto. Un racconto contrastante dice che Leda fece due uova, da uno vennero fuori Castore e Polluce e dall'altro Elena e sua sorella Clitennestra. Ad aumentare la confusione si deve aggiungere che Polluce ed Elena erano notoriamente figli di Zeus, mentre Castore e Clitennestra avevano per padre Tindaro. Castore e Polluce sono commemorati nella costellazione dei Gemelli.\nLa stella pi\u00f9 brillante del Cigno, Deneb, segna il punto della coda del cigno; il nome le viene da dhanab che in arabo significa \u00abcoda\u00bb. I Greci non diedero un nome a questa stella ben visibile. Deneb infatti \u00e8 una stella supergigante molto brillante, quasi 2000 anni luce distante, la pi\u00f9 lontana di tutte le stelle di I grandezza. Forma un angolo del cosiddetto Triangolo Estivo, triangolo completato da Vega nella costellazione della Lira e Altair in quella dell'Aquila.\nIl becco del cigno \u00e8 segnato da una stella che si chiama Albireo. Lo storico tedesco Paul Kunitzsch ne ha tracciato il percorso tortuoso seguito dal nome: inizi\u00f2 con una traduzione in arabo della parola greca che stava per \u00abuccello\u00bb, \"ornis\", il nome con il quale questa costellazione era nota sia ad Arato di Soli che a Tolomeo. Nel Medioevo questo nome arabo fu tradotto in latino, ma male, e divenne \"ab ireo\", implicando che si credeva derivasse dal nome di una certa erba. Questa definizione fu a sua volta erroneamente ritenuta di provenienza araba e riscritta \"albireo\". Ecco che il nome Albireo, sebbene possa sembrare arabo, non ha nessun significato.\nIn un recente studio la costellazione del Cigno \u00e8 stata associata ad una reinterpretazione della leggendaria Visione di Costantino. Il lavoro suggerisce che la costellazione insieme ad un raro allineamento di pianeti associati alle maggiori divinit\u00e0 pagane ( Giove, Saturno, Marte e Venere) possa essere stato interpretato dall'imperatore come un messaggio divino, anche in relazione alla particolare attitudine che avevano gli antichi ad interpretare i quadri astrali, in particolare quando inusuali. Lo studio tende ad evidenziare inoltre come, questa interpretazione, possa essere stata adottata pi\u00f9 volte nel corso dei secoli ed abbia lasciato intriganti indizi in vari campi come l'architettura, l'arte, la numismatica, l'iconografia astrale.\nL'evocativa configurazione a croce latina dell'asterismo principale del Cigno, ha colpito anche l'immaginazione dei Cristiani che, sin dalle origini, vi scorsero la croce della passione di Ges\u00f9. Nel \"De cursu stellarum ratio\" (575) di Gregorio di Tours \u00e8 identificata come la \"Croce Maggiore\", Julius Schiller nel suo \"Coelum Stellatum Christianum\" (1627) la battezza \"Croce di Sant'Elena\", per la tradizione contadina del primo Novecento \u00e8 semplicemente \"la croce\"."}
{"id": "10553", "revid": "11959", "url": "https://it.wikipedia.org/wiki?curid=10553", "title": "Deneb", "text": "Deneb (: ; Alfa Cygni / \u03b1 Cygni / \u03b1 Cyg) \u00e8 una stella della costellazione del Cigno. Avendo una magnitudine apparente di +1,25, essa \u00e8 la stella pi\u00f9 brillante della costellazione nonch\u00e9 la diciannovesima stella pi\u00f9 brillante del cielo notturno. Trovandosi a declinazioni boreali, la sua osservazione \u00e8 favorita dall'emisfero boreale. Si tratta di una supergigante bianca di classe spettrale A2I, intrinsecamente molto luminosa. Se appare meno brillante di stelle come Sirio, Arturo o Vega, ci\u00f2 \u00e8 dovuto alla sua grande distanza, che peraltro non \u00e8 stata ancora determinata con precisione (le stime variano da 1400 a 3200 anni luce). Deneb \u00e8 in ogni caso fra le stelle di prima magnitudine quella pi\u00f9 distante dal Sole. Il suo nome deriva dall'espressione araba \"Dhaneb\", che significa \"coda\".\nOsservazione.\nSituata sullo sfondo della Via Lattea, Deneb \u00e8 facilmente individuabile nel cielo notturno a causa della sua luminosit\u00e0 e a causa dell'appartenenza al pi\u00f9 appariscente asterismo del cielo estivo dell'emisfero boreale, il Triangolo estivo, formato, oltre che da Deneb, da Vega della Lira e da Altair dell'Aquila. Deneb, la meno brillante delle tre stelle, dista 38\u00b0 da Altair e 24\u00b0 da Vega, mentre la distanza angolare fra Vega e Altair misura 34\u00b0. Deneb quindi forma con Vega la base di un triangolo quasi isoscele, di cui costituisce il vertice pi\u00f9 settentrionale. \u00c8 anche la stella pi\u00f9 settentrionale della Croce del Nord, l'asterismo che comprende le stelle pi\u00f9 luminose della costellazione del Cigno: assieme ad Albireo (), Deneb forma il braccio pi\u00f9 lungo di tale Croce.\nAvendo una declinazione di +45\u00b0 circa, la sua osservazione \u00e8 privilegiata dall'emisfero boreale della Terra, dove a nord della latitudine 45\u00b0 N appare circumpolare, mentre nell'emisfero australe \u00e8 visibile solo a nord della latitudine 45\u00b0 S. La stella quindi non \u00e8 mai visibile dall'Argentina e dal Cile meridionali, dalle Isole Falkland, dalle regioni pi\u00f9 meridionali della Nuova Zelanda e dal continente antartico. Il periodo migliore per la sua osservazione nell'emisfero boreale \u00e8 nella stagione estiva, sebbene sia visibile nel cielo serale bassa all'orizzonte fino a gennaio inoltrato, mentre nell'emisfero australe Deneb si presenta bassa sull'orizzonte ed il periodo migliore per l'osservazione cade nei mesi di agosto e settembre.\nPer via della precessione degli equinozi Deneb \u00e8 passata ad appena 7\u00b0 dal polo nord celeste circa 18.000 anni fa, e torner\u00e0 in quella posizione attorno all'anno 9800. Deneb inoltre \u00e8 attualmente la stella polare settentrionale di Marte.\nAmbiente galattico.\nPoich\u00e9 la distanza di Deneb non \u00e8 ancora conosciuta con precisione, la determinazione del suo ambiente galattico \u00e8 problematica. In ogni caso, Deneb si trova nello stesso braccio della Via Lattea in cui si trova anche il Sole, cio\u00e8 il braccio di Orione, il cui nome deriva dal fatto che il suo punto pi\u00f9 ricco ed intenso si trova in direzione della costellazione di Orione. Inoltre Deneb \u00e8 stata assegnata all'associazione OB Cygnus OB7. Questa associazione, considerata la pi\u00f9 vicina delle nove associazioni OB della costellazione del Cigno con una distanza di circa 800 pc, \u00e8 collegata con l'estesissimo sistema di nubi molecolari giganti individuabili visivamente nelle vicinanze di Deneb e di cui fanno parte la Fenditura del Cigno, la Nebulosa Nord America e la Nebulosa Pellicano, all'interno delle quali sono attivi processi di formazione stellare. La regione di Cygnus OB7 e della Fenditura funge da separazione fra la nostra area del Braccio di Orione, in cui si trova la Cintura di Gould, e la regione retrostante, delle altre grandi associazioni OB del Cigno e del vastissimo Complesso nebuloso molecolare del Cigno, la cui luce ci viene celata dalle nubi della stessa Fenditura.\nLe coordinate galattiche di Deneb sono 84,28\u00b0 e 01,99\u00b0. Una longitudine galattica di circa 85\u00b0 significa che la linea ideale che congiunge il Sole e Deneb, se proiettata sul piano galattico, forma con la linea ideale che congiunge il Sole con il centro galattico un angolo di circa 85\u00b0. Ci\u00f2 significa che Deneb e il Sole hanno pi\u00f9 o meno la stessa distanza dal centro galattico, con Deneb solo leggermente pi\u00f9 vicina. Una latitudine galattica di 2\u00b0 significa che Deneb si trova pi\u00f9 o meno sullo stesso piano in cui sono posti anche il Sole e il centro galattico. Di conseguenza, Deneb indica pi\u00f9 o meno il punto verso cui il Sole si sta dirigendo nel suo moto di rivoluzione intorno al centro galattico.\nCaratteristiche fisiche fondamentali.\nDistanza.\nConoscere la distanza a cui si trova una stella \u00e8 indispensabile per studiare con precisione le sue caratteristiche fisiche. Infatti dalla luminosit\u00e0 apparente di un astro e dalla sua distanza \u00e8 possibile dedurre la sua luminosit\u00e0 assoluta; dalla luminosit\u00e0 assoluta e dalla temperatura superficiale, inferibile dallo spettro della radiazione stellare, \u00e8 possibile dedurre il raggio dell'astro. Inoltre, individuata la posizione sul diagramma H-R, data dalla luminosit\u00e0 e dalla classe spettrale, \u00e8 possibile inferire la massa della stella. Sfortunatamente, la distanza di Deneb non \u00e8 stata ancora determinata con precisione e questo complica di molto lo studio di questa stella. Infatti Deneb \u00e8 troppo lontana perch\u00e9 la misura della sua parallasse, effettuata anche con gli strumenti pi\u00f9 moderni attualmente a disposizione, come il satellite Hipparcos, sia accurata.\nLa prima riduzione dei dati di Hipparcos, effettuata nel 1997, era risultata in una parallasse di 1,01 mas, corrispondenti a una distanza di 1/0,00101 = 990 pc, equivalenti a circa 3230 anni luce. La nuova riduzione dei dati del satellite, risalente al 2007, ha dato una parallasse molto pi\u00f9 grande, di 2,31 \u00b1 0,32 mas, equivalenti a una distanza di 1/0,00231 = 432 pc, ossia circa 1410 anni luce. Tuttavia, Schiller &amp; Przybilla (2008), basandosi sull'appartenenza di Deneb all'associazione Cyg OB7 e su dati spettroscopici, pongono Deneb alla distanza di 802 \u00b1 66 pc (2615 \u00b1 215 anni luce). Il satellite Gaia, successore di Hipparcos, che \u00e8 stato lanciato nel 2013 e che fornir\u00e0 misurazioni di almeno due ordini di grandezza pi\u00f9 precise rispetto al suo predecessore, potrebbe dirimere definitivamente la questione della distanza di Deneb.\nLuminosit\u00e0.\nLa luminosit\u00e0 assoluta di Deneb dipende dalla sua luminosit\u00e0 apparente e dalla sua distanza. Essendo la sua distanza incerta, lo \u00e8 anche la sua luminosit\u00e0 assoluta. Se Deneb si trova alla distanza calcolata dalla seconda riduzione dei dati del satellite Hipparcos, allora la sua luminosit\u00e0 assoluta ammonta a circa 48.600 L\u2609 e la sua magnitudine assoluta \u00e8 -6,88. Se invece Deneb si trova alla distanza calcolata da Schiller &amp; Przybilla (2008), allora la sua luminosit\u00e0 \u00e8 molto maggiore: essa ammonterebbe a 196.000 \u00b1 32.000 L\u2609 e la sua magnitudine assoluta scenderebbe a -8,38 \u00b1 0,18. Se valesse questa seconda stima, Deneb sarebbe la stella di prima magnitudine intrinsecamente pi\u00f9 brillante e una delle stelle pi\u00f9 luminose entro un raggio di qualche migliaio di anni luce dal Sole.\nClasse spettrale e temperatura.\nDeneb \u00e8 classificata come A2Iae. La classe spettrale A raccoglie le stelle di colore bianco, dovuto a una temperatura superficiale superiore a quella del Sole. Tuttavia la temperatura superficiale di Deneb non \u00e8 ancora stata determinata con precisione e le stime variano di molto. Le temperature misurate spettroscopicamente variano infatti da 7.635 K a 10.080 K, anche se la maggior parte degli studi indicano temperature vicine ai 9000 K. Alcuni dei valori presenti in letteratura sono riportati nella tabella a fianco, assieme ad alcuni valori della gravit\u00e0 superficiale della stella. La media degli 11 valori riportati nella tabella \u00e8 9029 K. Le incertezze riguardanti la temperatura superficiale complicano ulteriormente lo studio di Deneb in quanto, non conoscendo con precisione sia la luminosit\u00e0 che la temperatura, la posizione della stella sul diagramma H-R \u00e8 molto incerta.\nLa classe di luminosit\u00e0 I raccoglie le supergiganti, cio\u00e8 stelle massicce in avanzato stato evolutivo, che, avendo esaurito l'idrogeno nei loro nuclei, sono fuoriuscite dalla sequenza principale. La sottoclasse Ia della classe I raccoglie le supergiganti pi\u00f9 luminose. Infine la lettera \"e\" nella classificazione della stella indica che nello spettro sono presenti, oltre che linee di assorbimento, anche linee di emissione.\nRaggio.\nDeneb \u00e8 una stella di grandi dimensioni, abbastanza grande perch\u00e9, nonostante la notevole distanza, il suo raggio possa essere direttamente misurato mediante tecniche interferometriche. Il diametro angolare di Deneb \u00e8 stato misurato da vari team di studiosi utilizzando strumenti diversi, ma i risultati ottenuti concordano fra loro in modo abbastanza soddisfacente. Bonneau \"et al.\" (1981) riportano un valore di 2,6 \u00b1 0,3 mas nella banda dei 500-650 nm e Koechlin &amp; Rabbia (1985) un valore di 2,04 \u00b1 0,45 mas nella banda dei 600\u00a0nm. Aufdenberg \"et al.\" (2002) hanno utilizzato il Navy Prototype Optical Interferometer a varie lunghezze d'onda comprese fra 650 e 850\u00a0nm per misurare il diametro angolare della stella e hanno ottenuto un valore medio di 2,40 \u00b1 0,06 mas, che hanno corretto in 2,76 \u00b1 0,06 mas per tenere conto del fenomeno dell'oscuramento al bordo; invece Mozurkewich \"et al.\" (2003) riportano un valore di 2,337 \u00b1 0,058 mas alla banda dei 800\u00a0nm, che correggono in 2,420 \u00b1 0,060 mas. Una misura pi\u00f9 recente \u00e8 quella ottenuta da Chesneau \"et al.\" (2010) tramite l'interferometro CHARA alla banda dei 650\u00a0nm: il diametro \u00e8 risultato essere di 2,34 \u00b1 0,03 mas.\nSe si conoscesse con una certa precisione la distanza di Deneb, le sue dimensioni sarebbero inferibili dal suo diametro angolare. Tuttavia essendo la distanza incerta, lo \u00e8 anche la misura del suo raggio. Prendendo per buono il valore corretto di 2,420 mas riportato da Mozurkewich \"et al.\" (2003), alla distanza calcolata da Schiller &amp; Przybilla (2008) di 2615 anni luce, esso corrisponde a un raggio di 212 R\u2609, ma alla distanza di 1410 anni luce, ricavabile dai dati del satellite Hipparcos, esso corrisponde a un raggio di 112 R\u2609.\nConoscendo la luminosit\u00e0 assoluta di una stella e la sua temperatura \u00e8 possibile ricavare il raggio mediante la legge di Stefan-Boltzmann. Come si \u00e8 visto per\u00f2 sia la luminosit\u00e0 assoluta che la temperatura di Deneb sono incerte. Schiller &amp; Przybilla (2008), assumendo una distanza di 2615 anni luce e una temperatura di 8525 \u00b1 75 K, ricavano un raggio di 203 \u00b1 17 R\u2609, in discreto accordo con il valore ricavato dalle misure interferometriche, assumendo la stessa distanza. Se invece si assume la distanza ricavata dalle osservazioni di Hipparcos e una temperatura di 8500 K, si ottiene un raggio di 114 R\u2609, ancora una volta in discreto accordo con le misure interferometriche, sempre assumendo la stessa distanza.\nMassa, stato evolutivo e destino finale.\nCome si \u00e8 detto, l'incerta posizione di Deneb sul diagramma H-R si ripercuote sulle stime riguardo alla sua massa. Se si assume una distanza di circa 1400 anni luce, sulla base della nuova riduzione dei dati di Hipparcos, allora la minore luminosit\u00e0 conseguente porta a ipotizzare che Deneb abbia una massa di 15,5 \u00b1 0,8 M\u2609 e un'et\u00e0 di 11,6 \u00b1 0,5 milioni di anni. Questo dato \u00e8 ricavato facendo la mediana fra diversi modelli evolutivi. Tuttavia se si assumono distanze maggiori e di conseguenza luminosit\u00e0 assolute maggiori, la massa stimata cresce. Schiller &amp; Przybilla (2008), assumendo una distanza di circa 2600 anni luce, ipotizzano una massa di 19 \u00b1 4 M\u2609.\nPer quanto riguarda lo stato evolutivo della stella, due scenari sono possibili: si pu\u00f2 assumere che Deneb abbia iniziato la sua esistenza come una stella di massa pari a 23 \u00b1 2 M\u2609 appartenente alle ultime sottoclassi della classe spettrale O e che attualmente stia percorrendo la parte superiore del diagramma H-R in senso orizzontale, da sinistra a destra, portandosi dalla sequenza principale alla zona delle supergiganti rosse; oppure si pu\u00f2 ritenere che inizialmente la stella avesse una massa di 20 \u00b1 2 M\u2609 e che sia in uno stadio pi\u00f9 avanzato di evoluzione: dopo essere passata dalla fase di supergigante rossa si starebbe contraendo nuovamente per ritornare ad essere una supergigante blu e quindi starebbe nuovamente percorrendo in modo orizzontale il diagramma H-R, ma questa volta da destra a sinistra.\nTuttavia una massa di 19 M\u2609 \u00e8 compatibile solo con il primo scenario. Se infatti si assumesse il secondo, Deneb avrebbe perso molto della sua massa iniziale a causa degli imponenti venti stellari che si dipartono dalle supergiganti e dovrebbe avere ora una massa di circa 11 M\u2609. Anche se il rapporto fra l'abbondanza dell'azoto e quella del carbonio farebbe pensare a una stella in uno stato evolutivo pi\u00f9 avanzato, il dato pu\u00f2 essere riconciliato con il fatto che Deneb non sia ancora diventata una supergigante rossa se si suppone che essa, durante la fase di sequenza principale, sia stata una stella ad alta velocit\u00e0 di rotazione (&gt; 300\u00a0km/s), che ha rimescolato gi\u00e0 in questa fase i prodotti del ciclo CNO. Se queste ipotesi sono corrette, Deneb non ha ancora iniziato la fusione dell'elio nel suo nucleo, ma sta ancora fondendo l'idrogeno all'interno di un inviluppo che circonda un nucleo di elio ancora inerte. L'accumularsi dell'elio al centro della stella sta spingendo verso l'esterno la shell dell'idrogeno all'interno della quale avvengono le reazioni nucleari. Questa maggiore vicinanza della shell alla superficie comporter\u00e0 un aumento di dimensioni della stella e una conseguente diminuzione della temperatura superficiale.\nUna terza stima della massa \u00e8 compiuta da Aufdenberg \"et al.\" (2002) che assumono un raggio di 180 R\u2609, una temperatura superficiale di 8600 K e una luminosit\u00e0 assoluta di 160.000 L\u2609. Usando le tracce evolutive di Heger &amp; Langer (2000), ottengono una massa di 20-25 M\u2609.\nIn ogni caso Deneb sembra abbastanza massiccia perch\u00e9 possa concludere la sua esistenza in una supernova di tipo II entro qualche milione di anni.\nAltre caratteristiche.\nVelocit\u00e0 e periodo di rotazione.\nLe pi\u00f9 recenti stime della velocit\u00e0 di rotazione proiettata di Deneb (\"v\" \u00d7 sin \"i\") si attestano intorno a 20\u201325\u00a0km/s. Ad esempio, riportano un valore di 20\u00a0km/s Chesneau \"et al.\" (2010) e Schiller &amp; Przybilla (2008) e un valore di 25\u00a0km/s Albayrak \"et al.\" (2003), Aufdenberg \"et al.\" (2002) e Albayrak (2000). Per conoscere la reale velocit\u00e0 della stella all'equatore \u00e8 necessario sapere qual \u00e8 il valore di \"i\", cio\u00e8 l'inclinazione dell'asse di rotazione rispetto alla nostra linea di vista. Tale valore non \u00e8 ancora conosciuto.\nSono state tuttavia fatte delle ipotesi sulla reale velocit\u00e0 di rotazione di Deneb. Ad esempio, Aufdenberg \"et al.\" (2006) hanno osservato che alle frequenze dell'infrarosso il disco di Deneb presenta uno schiacciamento di circa il 2%. Gli studiosi ipotizzano che esso sia dovuto all'alta velocit\u00e0 di rotazione della stella. Per riconciliare questa supposta alta velocit\u00e0 con il basso valore di \"v\" \u00d7 sin \"i\", \u00e8 necessario supporre che Deneb rivolga verso di noi uno dei suoi poli e che \"i\" \u2264 30\u00b0.\nUn'altra ipotesi \u00e8 quella avanzata da Richardson \"et al\" (2011). Gli studiosi hanno individuato un periodo di 40 giorni nelle oscillazioni della linea H\u03b1 nello spettro della stella. Essi collegano questo periodo a quello di rotazione della stella su se stessa. Se ci\u00f2 dovesse essere confermato e data una misura pi\u00f9 precisa del raggio della stella, sarebbe possibile ricavare la velocit\u00e0 di rotazione della stella all'equatore e, di conseguenza, la misura di \"i\".\nVento stellare e perdita di massa.\nDeneb, come tutte le supergiganti, perde massa a ritmi molto elevati a causa del vento stellare emesso. Tuttavia in letteratura si trovano valori molto diversi circa la quantit\u00e0 di massa espulsa dalla stella, valori che differiscono fra loro anche di tre ordini di grandezza. Ad esempio, Scuderi \"et al.\" (1992) stimano una perdita di massa di 3,7 \u00b1 0,8 \u00d7 10\u22126 M\u2609 all'anno, mentre Hensberge \"et al.\" (1982) riportano un valore di 1-5 \u00d7 10\u22129 M\u2609 all'anno. Fortunatamente i due pi\u00f9 recenti ed accurati studi sulle caratteristiche fisiche di Deneb, Aufdenberg \"et al.\" (2002) e Schiller &amp; Przybilla (2008), sono in discreto accordo circa le propriet\u00e0 del vento stellare di Deneb: il primo riporta una perdita di massa nell'ordine di 10\u22126 - 10\u22127 M\u2609 all'anno e una velocit\u00e0 del vento stellare di 225\u00a0km/s, il secondo una perdita di 3,1 \u00d7 10\u22127 M\u2609 all'anno e una velocit\u00e0 di 240 \u00b1 25\u00a0km/s. Questo valori sono elevatissimi se paragonati alla perdita di massa del Sole dovuta al vento solare (10 milioni di volte maggiori), ma del tutto normali per una stella supergigante.\nChesneau \"et al.\" (2010) hanno analizzato tramite l'interferometro CHARA il vento stellare di Deneb, che \u00e8 risultato essere asimmetrico e variabile nel tempo. Ci\u00f2 suggerisce un ambiente circumstellare irregolare e disomogeneo. Tuttavia gli studiosi hanno calcolato che la perdita di massa dovuta al vento stellare non cambia molto nel tempo (&lt; 5%), il che porta a pensare che le irregolarit\u00e0 siano dovute a perturbazioni nel vento stellare stesso.\nVariabilit\u00e0.\nDeneb \u00e8 una stella variabile: \u00e8 infatti il prototipo delle variabili Alfa Cygni e la sua magnitudine varia da +1,210 a + 1,290. Le variabili Alfa Cygni sono usualmente supergiganti di classe spettrale Aep o Bep, la cui luminosit\u00e0 varia di 0,1 magnitudini. Esse presentano molti cicli di variabilit\u00e0 sovrapposti, con periodi che vanno da alcuni giorni a molte settimane. Si pensa che la loro variabilit\u00e0 sia dovuta a pulsazioni non radiali della superficie stellare. Si tratta di variabili difficili da studiare dato che presentano piccole variazioni con periodi abbastanza lunghi.\nFin dagli anni trenta del XX secolo Deneb \u00e8 stata riconosciuta come variabile sia dal punto di vista spettroscopico che fotometrico. La variabilit\u00e0 \u00e8 per lo pi\u00f9 attribuita a pulsazioni non radiali della stella, ma si \u00e8 rivelato molto difficile stabilire sia il periodo delle pulsazioni sia il loro modo. In una serie di articoli pubblicati negli anni 2007-2010, Rzaev e colleghi hanno reso noti i loro studi sulla variabilit\u00e0 di Deneb. In particolare essi hanno studiato la variabilit\u00e0 delle linee H\u03b1, H\u03b2 e di 80 ioni, fra cui quelli dell'elio, del magnesio e del ferro. Essi confermano che la variabilit\u00e0 spettroscopica \u00e8 probabilmente dovuta a cambiamenti nella superficie della stella e ipotizzano che la variabilit\u00e0 del vento stellare sia una conseguenza di questi cambiamenti. Sulla base delle variazioni della linea H\u03b2, gli studiosi individuano due periodi di 14 e 22 giorni. Essi concludono che il periodo di 14 giorni \u00e8 quello del modo fondamentale di oscillazione. Gautschy (2009) ha invece ipotizzato che la variabilit\u00e0 di Deneb sia dovuta, non tanto a pulsazioni della superficie stellare, ma alla formazione di una zona convettiva superficiale in seguito all'espansione della stella nel suo passaggio dalla sequenza principale alla fase di supergigante. Una simile ipotesi era stata gi\u00e0 avanzata, seppur cautamente, da Boer \"et al.\" (1988).\nComposizione chimica e metallicit\u00e0.\nLe misurazioni sulle abbondanze di elementi chimici nell'atmosfera di Deneb e sulla sua metallicit\u00e0 sono alquanto discordanti fra loro. Ci\u00f2 dipende anche dalle differenze di temperatura superficiale riportate. Takeda \"et al.\" (1996) hanno misurato una abbondanza di azoto circa doppia rispetto a quella solare e una abbondanza di carbonio circa tripla. L'elio invece avrebbe una abbondanza del 72% rispetto a quella solare. Fra gli elementi pi\u00f9 pesanti il sodio e lo zolfo sarebbero pi\u00f9 abbondanti che nel Sole, mentre l'ossigeno sarebbe significativamente meno abbondante.\nAlbayrak (2000) riporta abbondanze simili a quelle solari; tuttavia l'elio risulta molto meno abbondante che nel Sole (circa il 50%), mentre gli elementi pesanti sono generalmente pi\u00f9 abbondanti: per esempio, il ferro neutro avrebbe una abbondanza del 173% rispetto a quella solare.\nInfine, Schiller &amp; Przybilla (2008) riportano una abbondanza di elio del 125% rispetto a quella solare, una forte sovrabbondanza di azoto (quasi 5 volte quella solare) e un pronunciato deficit di carbonio (32% di quello del Sole). Tutto ci\u00f2 sembra indicare, osservano gli autori, che i prodotti del ciclo CNO sono apparsi sulla superficie della stella. Le abbondanze di ossigeno e di altri elementi pi\u00f9 pesanti si attestano intorno al 60% rispetto a quelle solari. Schiller &amp; Przybilla (2008) stimano una metallicit\u00e0 di -0,2. Se ci\u00f2 \u00e8 corretto, Deneb presenta una abbondanza di elementi pi\u00f9 pesanti dell'elio di circa il 63% rispetto al Sole.\nEtimologia.\nDeneb deriva il suo nome da \"Dhanab\", la parola araba per \"coda\", contrazione di \"Dhanab al-daj\u0101ja\" (\"La coda della gallina\"). Il riferimento a una gallina anzich\u00e9 a un cigno si spiega con il fatto che, sebbene la costellazione in ambiente romano, greco, arabo e mesopotamico fosse costantemente rappresentata come un uccello, essa ha di volta in volta preso la forma di un cigno o di un'aquila o di una gallina o di un piccione.\nNomi simili a quello di Deneb sono stati dati ad almeno altre sette stelle, fra cui le pi\u00f9 note sono Deneb Kaitos, la stella pi\u00f9 brillante della costellazione della Balena, Deneb Algedi, la stella pi\u00f9 brillante del Capricorno, e Denebola, la seconda stella pi\u00f9 luminosa del Leone. In tutti questi casi il nome della stella si riferisce alla coda dell'animale che la rispettiva costellazione rappresenta.\nDall'espressione araba \"Dhanab al-Daj\u0101ja\" deriva il nome \"Denebadigege\", utilizzato per Deneb nelle Tavole alfonsine; varianti di questo nome sono \"Deneb Adige\" e \"Denebedigege\". Un altro nome riportato dalle Tavole alfonsine \u00e8 \"Arided\", derivante da \"al-Ridh\u0101dh\", un nome per la costellazione dal significato incerto, sebbene sembra discenda dal nome di un qualche fiore dall'odore dolce. Il poeta e scrittore tedesco Philipp von Zesen (1619-1698), sulla base di questa associazione della costellazione con un fiore, chiamava la stella \"Os rosae\" (\"bocca di rosa\") o \"Rosemund\", nome tedesco di significato equivalente. Invece Johann Bayer chiama la stella \"Gallina\", con evidentemente riferimento all'espressione araba.\nIn ambiente cinese, (), che significa \"Guado Celeste\", si riferisce a un asterismo appartenente alla costellazione della Ragazza, che comprende Deneb, , , 30 Cygni, , , , e . Deneb \u00e8 di conseguenza chiamata (), \"la Quarta Stella del Guado Celeste\". Nella favola cinese che ha dato origine alla festa di Qixi, Deneb rappresenta il ponte di gazze ladre che attraversa la Via Lattea e che permette ai due amanti Niu Lang (Altair) and Zhi N\u00fc (Vega) di riunirsi una volta all'anno, in tarda estate. In altre versioni della favola, Deneb \u00e8 una fata che sorveglia gli incontri dei due amanti.\nIn astrologia si crede che Deneb conferisca un intelletto vivace e portato all'apprendimento. Di conseguenza, essa \u00e8 favorevole agli scienziati e agli artisti, soprattutto a quelli che mirano alla ricchezza servendosi delle loro scoperte e delle loro opere."}
{"id": "10554", "revid": "297059", "url": "https://it.wikipedia.org/wiki?curid=10554", "title": "Ercole (costellazione)", "text": "Ercole (in latino Hercules) \u00e8 la quinta costellazione pi\u00f9 grande del cielo, tra le 88 moderne; era anche una delle 48 costellazioni elencate da Tolomeo e si estende tutta nell'emisfero boreale.\nCaratteristiche.\nSi tratta di una grande costellazione dell'emisfero boreale, ben visibile nelle notti primaverili ed estive di questo emisfero. Nonostante le sue vastissime dimensioni, non sono presenti astri particolarmente luminosi; la sua caratteristica pi\u00f9 notevole \u00e8 un quadrilatero di stelle noto come Chiave di volta, posto nella parte occidentale, a nordovest della Corona Boreale. In generale, tutta la parte di cielo compresa fra quest'ultima costellazione e la brillante stella Vega appartiene alla costellazione di Ercole. In Ercole non sono presenti stelle di prima magnitudine; la pi\u00f9 luminosa \u00e8 la , nota come \"Kornephoros\", di magnitudine 2,78, mentre vi sono un gran numero di astri di terza e quarta magnitudine.\nIl periodo pi\u00f9 propizio per la sua osservazione nel cielo della sera \u00e8 compreso fra i mesi di aprile e ottobre; \u00e8 pertanto una figura tipica dei cieli della tarda primavera e dell'estate boreali. Dall'emisfero australe la sua osservazione risulta in parte penalizzata, specie per quanto riguarda la parte pi\u00f9 settentrionale della costellazione, che alle medie latitudini temperate pu\u00f2 non essere mai visibile.\nIl nostro Sistema Solare, come tutte le altre stelle, possiede un suo moto proprio; la direzione in cui il Sole e i suoi pianeti si muove (apice solare) \u00e8 nella costellazione di Ercole, esattamente tra le stelle e , a sud di Vega.\nStelle doppie.\nGrazie alle sue estese dimensioni, la costellazione contiene un gran numero di stelle doppie, alcune delle quali sono pure alla portata di piccoli strumenti.\nStelle variabili.\nLe stelle variabili contenute nella costellazione di Ercole sono molto numerose; alcune di esse sono anche di facile osservazione.\nLe pi\u00f9 facili da osservare, anche a causa della loro luminosit\u00e0, sono le variabili semiregolari: la pi\u00f9 celebre della costellazione \u00e8 Ras Algethi; la scoperta della sua variabilit\u00e0 avvenne ad opera di William Herschel, nel 1775, e le sue variazioni possono essere apprezzate anche ad occhio nudo: in fase di massima infatti ha una magnitudine pari a 2,74, che la rende simile in luminosit\u00e0 alla vicina Ras Alhague, nell'Ofiuco. Quando \u00e8 in fase di minima la sua luminosit\u00e0 \u00e8 inferiore a diverse stelle vicine e si fa difficolt\u00e0 a individuarla anche da un'area urbanizzata. Un'altra variabile semiregolare facile da osservare \u00e8 la , che in fase di massima \u00e8 di magnitudine 4,8, mentre al minimo della luminosit\u00e0 \u00e8 invisibile ad occhio nudo, il periodo si aggira sui tre mesi.\nFra le variabili Mireidi, tutte al di sotto del limite della visibilit\u00e0 a occhio nudo, vi \u00e8 la , che in circa 300 giorni oscilla fra la sesta e la tredicesima magnitudine; con un periodo cento giorni pi\u00f9 lungo oscilla invece la , i cui estremi di luminosit\u00e0 sono uguali alla precedente.\nLa V624 Herculis \u00e8 una variabile a eclisse del tipo Algol, con una variazione dell'ordine di pochi decimi di magnitudine e un periodo di quasi quattro giorni.\nOggetti del profondo cielo.\nErcole giace in gran parte lontano dalla Via Lattea, occupando una vasta area di cielo; tuttavia, sebbene sia in teoria una posizione favorevole per l'osservazione di galassie esterne, questo tratto di cielo appare completamente privo di galassie luminose, e quelle osservabili in questa costellazione sono tutte estremamente lontane e deboli.\nErcole contiene tuttavia due tra i pi\u00f9 luminosi ammassi globulari; M13 (l'Ammasso Globulare di Ercole) \u00e8 il pi\u00f9 luminoso dell'emisfero boreale (il terzo della volta celeste) ed \u00e8 ben visibile con un binocolo e persino ad occhio nudo. Ha una magnitudine apparente pari a 5,8 e conta al suo interno centinaia di migliaia di stelle. M92 si trova invece nella parte pi\u00f9 settentrionale della costellazione ed \u00e8 pi\u00f9 debole. Un altro amamsso globulare, non notato dal Messier, \u00e8 NGC 6229, attualmente l'ammasso globulare pi\u00f9 settentrionale dei nostri cieli.\nTra le nebulose planetarie, Abell 39 \u00e8 quella pi\u00f9 curiosa, con una forma perfettamente circolare e trasparente, simile ad una bolla di sapone.\nNonostante le vaste dimensioni, la costellazione non contiene nessun altro oggetto di particolare rilevanza.\nSistemi planetari.\nEntro i confini di Ercole sono presenti ben otto stelle in cui \u00e8 stato scoperto un sistema planetario.\nMitologia.\nLa costellazione raffigura l'eroe greco Eracle (in latino Hercules, in italiano Ercole), figlio di Zeus e della fanciulla Alcmena; a questa figura sono legate le mitiche \"12 fatiche\" ed anche altre costellazioni si riferiscono a questo mito: uccidere il Leone fu una di queste fatiche, come pure la lotta contro l'essere mitologico rappresentato dalla costellazione dell'Idra, nella quale intervenne pure il granchio inviato dalla gelosissima moglie di Zeus \"Era\" (Ercole era il frutto di una relazione extraconiugale del marito) in aiuto dell'Idra.\nMaggiore eroe greco, divinit\u00e0 olimpica dopo la morte, Eracle fu venerato come simbolo di coraggio e forza, ma anche di umanit\u00e0 e generosit\u00e0, anche presso i Romani. Era ritenuto protettore degli sport e delle palestre. fu onorato in numerosi santuari sparsi in tutta la Grecia e le sue tante imprese, espressione dell'altruismo e della forza fisica, lo fecero credere il fondatore dei Giochi olimpici. In alcuni casi, mettendo in luce la generosit\u00e0 con la quale affrontava avversari temibili, si rese dell'eroe un'immagine dall'intensa forza morale, oltre che puramente fisica.\nNel mondo romano Ercole presiedeva alle palestre e a tutti i luoghi in cui si faceva attivit\u00e0 fisica; considerato anche una divinit\u00e0 propizia, gli si rivolgevano invocazioni in caso di disgrazie, chiamandolo \"Hercules Defensor\" o \"Salutaris\"."}
{"id": "10556", "revid": "1543377", "url": "https://it.wikipedia.org/wiki?curid=10556", "title": "Lucertola (costellazione)", "text": "La Lucertola (in latino Lacerta, abbreviato in Lac) \u00e8 una piccola costellazione, una delle 88 costellazioni moderne; si trova stretta fra le pi\u00f9 brillanti Cefeo e Cassiopea, poco spostata verso sud.\nAspetti storico-mitologici.\nLa costellazione \u00e8 relativamente insignificante, ma in passato fu chiamata \"Scettro e Mano della Giustizia\", per commemorare Luigi XIV. Nel 1787 fu poi rinominata in \"Gloria di Federico\" in onore di Federico II di Prussia. Queste alternative furono in seguito scartate e questa zona del cielo fu chiamata \"Lucertola\".\nCaratteristiche.\nLa Lucertola \u00e8 una costellazione minore situata nell'emisfero settentrionale, che alle latitudini medie boreali si presenta in parte circumpolare, ossia non tramonta mai completamente. Si estende sul lato meridionale della scia della Via Lattea boreale, in un tratto pure piuttosto appariscente, a sud di Cefeo; nonostante ci\u00f2, tuttavia, non contiene n\u00e9 stelle luminose, n\u00e9 oggetti di particolare rilievo, se non dei ricchi campi stellari, specialmente nella parte pi\u00f9 settentrionale. Le sue stelle principali sono di quarta e quinta magnitudine e sono disposte a zig-zag in senso nord-sud.\nLa costellazione \u00e8 ben osservabile dall'emisfero boreale durante quasi tutte le notti dell'anno, ad eccezione di quelle di inizio\nprimavera, quando sta sempre rasente l'orizzonte; il periodo pi\u00f9 propizio per la sua osservazione va da luglio a dicembre, quando si trova alta nel cielo. Dall'emisfero australe al contrario la sua visibilit\u00e0 \u00e8 fortemente limitata e pi\u00f9 essere osservata per intero solo a partire dalle regioni pi\u00f9 settentrionali della fascia temperata, oltre che a quella tropicale.\nStelle doppie.\nLa Lucertola contiene alcune stelle doppie risolvibili con dei piccoli strumenti.\nStelle variabili.\nLa costellazione contiene un gran numero di stelle variabili, ma sono per la quasi totalit\u00e0 piuttosto deboli.\nFra le Mireidi la pi\u00f9 brillante \u00e8 la , che in fase di massimo \u00e8 di magnitudine 7,6, dunque visibile con un binocolo; al minimo scende fino alla tredicesima grandezza.\nLa \u00e8 una variabile irregolare con variazioni dell'ordine di pochi decimi di magnitudine, dunque difficile da apprezzare, sebbene sia visibile anche ad occhio nudo.\nOggetti del profondo cielo.\nTra gli oggetti non stellari, figurano alcuni ammassi aperti, data la presenza della Via Lattea, il pi\u00f9 appariscente dei quali \u00e8 NGC 7243, visibile anche con un binocolo. Fra gli oggetti meno appariscenti, spicca il sistema di Lacerta OB1, un'associazione OB connessa a delle tenui nebulosit\u00e0 in cui si sono verificati recenti fenomeni di formazione stellare; il complesso nebuloso associato non \u00e8 tuttavia alla portata di strumenti amatoriali, mentre le componenti stellari appaiono disperse su un'area di alcuni gradi nella parte meridionale della costellazione.\nUn oggetto di interesse all'interno di questa costellazione posto all'esterno della Via Lattea \u00e8 la galassia attiva BL Lacertae (RA = 22h02m43.3s DEC = +42d16m40s EquJ2000.0); essa fu catalogata tempo fa, e scambiata per una stella variabile (da qui il suo nome, tipico della nomenclatura delle stelle variabili). Scoperta la sua vera natura, ha dato il suo nome ad un'intera categoria di oggetti extragalattici piuttosto enigmatici, sedi di fenomeni violenti, gli oggetti BL Lacertae.\nSistemi planetari.\nUno dei membri della stella doppia ADS 16402 possiede un sistema planetario composto da un pianeta transitante scoperto dal progetto HATNet, noto come HAT-P-1 b; si tratta di un gigante gassoso con una massa pari alla met\u00e0 di quella di Giove, talmente prossimo alla sua stella madre da possedere probabilmente un'orbita pressoch\u00e9 circolare. Appartiene alla classe dei pianeti gioviani caldi."}
{"id": "10558", "revid": "1543377", "url": "https://it.wikipedia.org/wiki?curid=10558", "title": "Microscopio (costellazione)", "text": "Il Microscopio (in latino Microscopium, abbreviato in Mic) \u00e8 una delle 88 costellazioni moderne. Si tratta di una piccola costellazione meridionale, introdotta da Nicolas Louis de Lacaille.\nCaratteristiche.\nSi tratta di una costellazione molto poco appariscente, situata a sud del Capricorno e a occidente della stella Fomalhaut, appartenente al Pesce Australe; le sue stelle principali sono di quinta magnitudine, dunque visibili solo in una notte buia e possibilmente senza Luna. Trovandosi nell'emisfero australe, la sua altezza sull'orizzonte non \u00e8 mai elevata dalle latitudini temperate boreali e da parte dell'Europa centrale risulta pure in parte invisibile, mentre \u00e8 ben osservabile dall'emisfero sud; il periodo di massima osservazione nel cielo serale ricade fra i mesi di luglio e novembre.\nIn antichit\u00e0 le stelle di questa costellazione facevano parte del Pesce Australe, di cui costituivano la coda, come si pu\u00f2 intuire anche dalla disposizione delle sue stelle, che paiono il naturale prosieguo della sagoma di un pesce stilizzato con la bocca costituita dalla brillante stella Fomalhaut. Per creare il Microscopio Lacaille oper\u00f2 quindi una divisione dell'originaria costellazione.\nStelle principali.\nLacaille 8760 \u00e8 una stella rossa di magnitudine 6,7 tra le pi\u00f9 vicine alla Terra, essendo distante solo 13 anni luce.\nStelle doppie.\nAlcune stelle doppie della costellazione sono osservabili con facilit\u00e0 anche con piccoli strumenti.\nStelle variabili.\nLa costellazione contiene alcune stelle variabili osservabili anche con piccoli strumenti amatoriali.\nLe pi\u00f9 semplici sono le Mireidi, quando sono al massimo: la \u00e8 la pi\u00f9 brillante e oscilla fra la settima e la quattordicesima magnitudine in poco meno di un anno. Semplice anche la , che al massimo raggiunge la magnitudine 7,8; il suo ciclo \u00e8 di 210 giorni circa.\nUna variabile pulsante \u00e8 invece la , che in due giorni oscilla di un solo decimo di magnitudine, dunque in maniera pressoch\u00e9 impercettibile.\nOggetti del profondo cielo.\nLe piccole dimensioni della costellazione, unite alla scarsa luminosit\u00e0 e vicinanza delle galassie osservabili in questo settore di cielo, fanno s\u00ec che il Microscopio sia povero di oggetti non stellari cospicui.\nL'unico di discreta importanza \u00e8 la galassia NGC 6925, una spirale barrata visibile nella parte settentrionale, che appare di aspetto allungato essendo vista da un'angolazione molto accentuata.\nSistemi planetari.\nNel Microscopio sono noti due sistema planetario extrasolari, quello di WASP-7 e quello di HD 205739: il primo \u00e8 costituito da una nana gialla con un pianeta transiente, un pianeta gioviano caldo con una massa molto simile a quella di Giove; il secondo \u00e8 anch'esso un pianeta gioviano, ma la sua orbita \u00e8 solo leggermente pi\u00f9 stretta di quella terrestre."}
{"id": "10560", "revid": "1543377", "url": "https://it.wikipedia.org/wiki?curid=10560", "title": "Sestante (costellazione)", "text": "Il Sestante (in latino Sextans, abbreviato in Sex) \u00e8 una delle 88 costellazioni moderne. Si tratta di una costellazione minore sita in prossimit\u00e0 dell'equatore celeste, che fu introdotta nel XVII secolo dall'astronomo polacco Johannes Hevelius.\nCaratteristiche.\nIl Sestante \u00e8 una piccola e oscura costellazione a cavallo dell'equatore celeste, creata in epoca moderna assieme a tante altre costellazioni che rappresentano strumenti tecnologici; non possiede alcuna stella luminosa, dato che la pi\u00f9 brillante \u00e8 anche l'unica che raggiunge la quarta magnitudine, pertanto la sua individuazione pu\u00f2 risultare difficoltosa. La posizione in cui si trova pu\u00f2 essere individuata comunque con facilit\u00e0 grazie alle brillanti stelle del Leone, e corrisponde alla regione priva di stelle cospicue situata a sud della luminosa Regolo; per scorgerne le componenti \u00e8 necessario un cielo buio e possibilmente senza Luna. L'eclittica transita a circa un grado dall'angolo nordorientale della costellazione.\nGrazie alla sua posizione equatoriale, il Sestante \u00e8 comunque visibile nella sua totalit\u00e0 in cielo dalla maggior parte della superficie terrestre, tra +80\u00b0 e -80\u00b0 di latitudine; il periodo migliore per la sua osservazione nel cielo serale coincide con quello in cui si osserva il Leone, ossia nei mesi dell'inverno e della primavera boreale, fra fine gennaio e met\u00e0 giugno. Dall'emisfero australe \u00e8 invece osservabile dalla fine dell'estate all'inizio dell'inverno.\nStelle doppie.\nIl Sestante ospita una facile stella doppia, nota come 35 Sextantis; si tratta di una stella visibile anche ad occhio nudo sotto un buon cielo, dal colore arancione e situata nella parte settentrionale della costellazione. Un semplice binocolo \u00e8 in grado di risolverla in due stelle arancioni di quinta e sesta grandezza, grazie alla loro grande separazione, pari ad oltre 6'.\nStelle variabili.\nFra le stelle variabili, la pi\u00f9 brillante \u00e8 la RT Sextantis, una variabile semiregolare che pulsa fra la magnitudine 7,9 e la 8,9 con un periodo oltre tre mesi; la si pu\u00f2 osservare anche con un binocolo.\nFra le Mireidi, l'unica di un certo rilievo \u00e8 la S Sextantis, di ottava magnitudine in fase di massima.\nOggetti non stellari.\nLa costellazione del Sestante giace lontana dalle nubi del piano della Via Lattea e si trova sul bordo di una regione ad elevata densit\u00e0 di galassie luminose; ci\u00f2 giustifica la presenza entro i suoi confini di alcune galassie luminose.\nFra queste, la pi\u00f9 brillante \u00e8 NGC 3115, soprannominata talvolta \"Galassia Fuso\": si tratta di una galassia lenticolare che ospita nel suo nucleo un buco nero supermassiccio; nel nord della costellazione \u00e8 invece visibile una coppia di galassie catalogate come NGC 3166 e NGC 3169, ben osservabili con un piccolo telescopio in una notte buia.\nSistemi planetari.\nNel Sestante sono note due stelle con un sistema planetario; in entrambi i casi il pianeta noto \u00e8 solo uno, e in entrambi i casi si tratta di un gigante gassoso. HD 86081 b in particolare \u00e8 un pianeta gioviano caldo, trovandosi a brevissima distanza dalla sua stella madre."}
{"id": "10562", "revid": "124610704", "url": "https://it.wikipedia.org/wiki?curid=10562", "title": "Croce del Sud", "text": "La Croce del Sud (in latino: \"Crux\"; cos\u00ec chiamata in contrasto con la \"Croce del Nord\", la costellazione del Cigno), \u00e8 la pi\u00f9 piccola delle 88 costellazioni moderne, ma anche una delle pi\u00f9 famose e appariscenti. \u00c8 circondata da tre lati dal Centauro, mentre a sud si trova la piccola costellazione della Mosca.\nA causa della sua luminosit\u00e0 e della sua forma inconfondibile, \u00e8 spesso raffigurata nelle bandiere delle nazioni situate nell'emisfero australe, come l'Australia, il Brasile e la Nuova Zelanda, le quali l'hanno assunta come simbolo della loro posizione geografica meridionale.\nOsservazione.\nLa costellazione della Croce del Sud \u00e8 una delle pi\u00f9 brillanti e caratteristiche del cielo australe: la disposizione delle sue stelle ricorda perfettamente quella di una croce ed \u00e8 riconoscibile con estrema facilit\u00e0; la sua stella principale, Acrux, \u00e8 inoltre la tredicesima stella pi\u00f9 brillante del cielo. La costellazione si osserva per intero a sud del 27\u00ba parallelo nord, mentre dall'emisfero sud \u00e8 circumpolare nelle sue regioni temperate: in queste zone si pu\u00f2 affermare che la Croce del Sud fa da controparte australe all'asterismo del Grande Carro, in quanto \u00e8 visibile in tutte le notti dell'anno e consente di individuare il polo sud celeste.\nIl Polo Sud celeste dato che manca di una stella brillante che lo marchi, come fa la Polaris con il Polo Nord (Sigma Octantis \u00e8 la pi\u00f9 vicina, ma \u00e8 cos\u00ec debole da essere inutile), due delle stelle della Croce del Sud (\u03b1 e \u03b3, Acrux e Gacrux rispettivamente) sono normalmente usate per trovarlo: infatti il metodo pi\u00f9 semplice per rintracciare il polo sud celeste consiste, una volta nota la Croce del Sud, nel tracciare una linea che parta dalla stella pi\u00f9 settentrionale della Croce (Gacrux), scenda alla pi\u00f9 meridionale (Acrux), secondo l'asse maggiore, e prolungandola nella stessa direzione e verso per circa cinque volte. \nAlternativamente, si pu\u00f2 costruire una linea tra e Achernar (), una stella situata alla medesima declinazione, ma opposta rispetto al Polo Sud Celeste: il punto dove questa linea interseca la linea precedente corrisponde col Polo Sud Celeste.\nLa costellazione giace sulla Via Lattea australe, in un tratto molto brillante, sulla quale si sovrappone, a sud-est, una nebulosa oscura nota come Sacco di Carbone; le sue stelle pi\u00f9 brillanti (ad eccezione di ) fanno parte di un'associazione stellare nota come Associazione Scorpius-Centaurus.\nIl periodo pi\u00f9 propizio per la sua osservazione nel cielo serale ricade nei mesi compresi fra febbraio e luglio; nell'emisfero australe la sua presenza sempre pi\u00f9 alta nel cielo poco dopo il tramonto indica che la stagione estiva volge al termine, mentre nelle sere dell'autunno la costellazione raggiunge il suo punto pi\u00f9 alto sopra l'orizzonte.\nStelle principali.\nTra le altre stelle, \u00e8 da notare HD 108147, una stella di settima magnitudine nota per avere un sistema planetario.\nStelle doppie.\nNonostante le ridotte dimensioni, nella Croce del Sud si osservano numerose stelle doppie, sia fisiche che prospettiche.\nStelle variabili.\nFra le stelle variabili, sono note un gran numero di Cefeidi, tutte osservabili con un piccolo binocolo.\nFra queste la pi\u00f9 luminosa \u00e8 la BG Crucis, le cui oscillazioni avvengono entro la quinta magnitudine, anche se sono piuttosto ridotte e dunque non facilmente percepibili. Una Cefeide con ampie escursioni \u00e8 la R Crucis, che in quasi sei giorni oscilla fra la sesta e la settima grandezza e le sue variazioni sono osservabili nel corso dei giorni con un binocolo prendendo come riferimento delle stelle vicine; lo stesso discorso si applica alla AG Crucis, dove per\u00f2 le escursioni avvengono pi\u00f9 rapidamente e sono comprese fra la settima e l'ottava grandezza.\nLa , la componente minore della coppia di , \u00e8 una variabile Gamma Cassiopeiae che oscilla di pochi decimi di magnitudine, che sono per\u00f2 percepibili in quanto nella fase di massima luminosit\u00e0 la sua magnitudine tende ad essere pi\u00f9 simile alla compagna .\nOggetti del profondo cielo.\nLa costellazione, come detto, giace sulla Via Lattea; questo fa s\u00ec che entro i suoi confini siano ben visibili diversi oggetti del profondo cielo interni alla nostra Galassia.\nLa Nebulosa Sacco di Carbone \u00e8 certamente l'oggetto pi\u00f9 notevole; si tratta della pi\u00f9 prominente nebulosa oscura del cielo, ben visibile ad occhio nudo come una toppa scura in questo tratta di Via Lattea, poco ad est della stella Acrux. Sotto un cielo buio e limpido \u00e8 perfettamente riconoscibile la sua forma rozzamente triangolare.\nUn altro oggetto notevole \u00e8 l'ammasso aperto NGC 4755, conosciuto anche come \"Scrigno di Gioie\" o \"Ammasso di Kappa Crucis\"; fu scoperto da Nicolas Louis de Lacaille nel 1751 ed \u00e8 l'oggetto non stellare pi\u00f9 luminoso della costellazione, ben risolvibile in alcune decine di stelle anche con un binocolo 10x50. Si trova a una distanza di circa 7.500 anni luce e consiste di circa 100 stelle azzurre sparse su un'area larga 20 anni luce, sulle quali domina una stella rossa che contrasta con le altre e che conferisce appunto all'ammasso l'idea di una manciata di gemme dai colori contrastanti. Un altro ammasso aperto facilmente rintracciabile \u00e8 NGC 4609, visibile ad est di Acrux, sul bordo occidentale del Sacco di Carbone e per questo notevolmente oscurato dai suoi gas; \u00e8 facilmente risolvibile anche con piccoli strumenti in due piccole concatenazioni di stelle disposte in senso nord-sud.\nSistemi planetari.\nHD 108147 \u00e8 una stella di sequenza principale con una massa leggermente superiore a quella del Sole; possiede un sistema planetario composto da un solo pianeta confermato, che possiede una massa minima inferiore alla met\u00e0 di quella di Giove e si trova su un'orbita molto stretta, a 0,1 UA dalla sua stella madre. Si tratterebbe dunque di un pianeta gioviano caldo.\nStoria.\n\u00c8 questa la pi\u00f9 piccola di tutte le ottantotto costellazioni. Le stelle che la formano erano note ai Greci antichi e ai Romani, poich\u00e9 a causa del fenomeno della precessione degli equinozi erano visibili anche dalla Grecia e dall'Italia. All'epoca tuttavia non erano considerate una costellazione a s\u00e9 stante, ma erano ritenute parte delle zampe posteriori del Centauro. Sembra che la croce sia stata descritta per la prima volta nel 1516 dal navigatore italiano Andreas Corsali, che la defin\u00ec \u00abcos\u00ec leggiadra e bella che nessun altro segno celeste vi pu\u00f2 essere paragonato\u00bb.\nLa croce era usata dai naviganti come indicatrice del polo sud celeste, e fu adottata dagli astronomi come costellazione a s\u00e9 alla fine del XVI secolo. Nella sua forma moderna la Croce del Sud sembra sia apparsa nei mappamondi celesti dei cartografi olandesi Petrus Plancius e Jodocus Hondius rispettivamente nel 1598 e nel 1600; prima di allora Plancius aveva rappresentato una croce del sud stilizzata in una parte del cielo completamente diversa, a sud di Eridano, dove ora sorge l'Idra Maschio. La stella pi\u00f9 brillante della costellazione \u00e8 qualche volta chiamata Acrux, un nome che i navigatori attribuiscono alla sua designazione scientifica Alfa della Croce. Vista attraverso telescopi piccoli \u00e8 divisibile in due punti brillanti bluastri. La seconda invece riporta un nome proprio, Mimosa.\nCultura.\nLa croce del sud \u00e8 rappresentata su numerose bandiere dell'emisfero australe:\nMusica.\nLa Croce del Sud \u00e8 citata in diversi brani musicali: \"Moby Dick\", portato al successo dal Banco del Mutuo Soccorso nel 1983; \"Le Pleiadi\" di Vinicio Capossela, presente nell'album \"Marinai, profeti e balene\" del 2011; \"The sign of the southern cross\" dei Black Sabbath, contenuto nell'album \"Mob Rules\" pubblicato nel 1981."}
{"id": "10564", "revid": "1576978", "url": "https://it.wikipedia.org/wiki?curid=10564", "title": "Delia Scala", "text": "Non fu solo un'artista del palcoscenico completa e di grande versatilit\u00e0, capace di recitare, ballare, cantare a buoni livelli, ma offr\u00ec una figura di soubrette del tutto innovativa rispetto ai canoni degli anni quaranta. Spontanea, dinamica, di una bellezza naturale, ironica e gentile, seppe suscitare nel pubblico una grande simpatia.\nBiografia.\nPrimi anni.\nSeconda di quattro figli, una sorella e due fratelli, visse i primi anni a Bracciano, in provincia di Roma, dove frequent\u00f2 le prime classi delle scuole elementari. Il padre Aldo Bedogni era sottufficiale collaudatore di stanza all'aeroporto militare di Vigna di Valle, la madre Iolanda Redighieri, casalinga, la volle chiamare Odette per amore della canzone \"Odette bella pupa di Parigi\".\nQuando il padre venne trasferito all'aeroporto di Malpensa, la famiglia si spost\u00f2 a Gallarate (VA), non lontano da Milano. Nei primi anni '40, congedatosi il padre dalla Regia Aeronautica, la famiglia si trasfer\u00ec a Campagnola Emilia (RE), nella casa dei nonni materni. Tuttavia, desiderosa di continuare gli studi di danza, la piccola Odette torn\u00f2 temporaneamente a Milano, dove veniva ospitata da una signora amica di famiglia. Terminata la frequentazione della scuola di danza, torn\u00f2 a Campagnola.\nL'amore per la danza.\nAveva iniziato a frequentare la Scuola di Ballo del Teatro alla Scala a otto anni, e aveva proseguito per sette anni, prendendo parte a balletti, tra cui \"La bottega fantastica\" di Respighi e \"La bella addormentata\" di \u010cajkovskij, e ad altre rappresentazioni con cui si familiarizz\u00f2 col palcoscenico: nell'aprile 1940 fu in scena al Teatro alla Scala per un intero atto nella parte della figlia di Dufresne (interpretato da Beniamino Gigli), nell'opera lirica \"Zaz\u00e0\" di Leoncavallo. Negli anni trascorsi in provincia di Reggio Emilia, Odette si esib\u00ec in piccoli teatri della zona: nel 1943, quattordicenne, al teatro Italia di Campagnola nell'ambito di un variet\u00e0 condotto dall'esordiente Romolo Valli (che si faceva chiamare Mimmolo), al Teatro Sociale Villastrada di Dosolo e al Teatro Comunale di Guastalla dove danz\u00f2 il valzer del Faust di Gounod. Nel 1946, dopo il matrimonio con Melitsanos, si trasfer\u00ec con lui a Viareggio, e qui nel 1949 sal\u00ec ancora su una modesta ribalta come artista di variet\u00e0, a fianco del poeta-cantante-attore Egisto Malfatti nello spettacolo \"Egisto e Delia\".\nIl cinema.\nAncora bambina, per la sua disinvoltura in scena era stata scelta dal regista Giorgio Ferrari come protagonista di un documentario sulla Scuola di Ballo del Teatro alla Scala; poi nel 1943 partecip\u00f2, al film \"Principessina\", diretto da Tullio Gramantieri. Ma fu a partire dal 1947 che incominci\u00f2 a lavorare con continuit\u00e0 nel cinema, prima col proprio vero nome, poi con lo pseudonimo di Lia Della Scala e subito dopo con quello definitivo di Delia Scala, scelto su suggerimento di Italo Calvino, allora capo-ufficio stampa della Lux Film, in omaggio alla sua insegnante di danza Nives Poli, richiamando il teatro che l'aveva formata come ballerina. In quell'anno, avendo partecipato a un casting per il film \"L'onorevole Angelina\", era stata notata dal regista Luigi Zampa che le diede per\u00f2 una parte in un'altra sua pellicola, \"Anni difficili\". Trasferitasi a Roma, partecip\u00f2, fino al 1960, a oltre 40 film, tra cui: \"Napoli milionaria\" (1950) di Eduardo De Filippo; \"Roma ore 11\" (1952)\",\" pellicola neorealista di Giuseppe De Santis; il noir \"Grisb\u00ec\" (1954) di Jacques Becker, recitato in francese a fianco di Jean Gabin. Interpret\u00f2 alcune commedie: \"Bellezze in bicicletta\" (1951) di Carlo Campogalliani, dove teneva testa all'avvenenza di Silvana Pampanini, \"Gran Variet\u00e0\" (1953), a fianco di Vittorio de Sica e Lea Padovani, dove impersonando una ballerina di charleston rivel\u00f2 doti di artista di variet\u00e0, \"Signori si nasce\" (1960) di Mario Mattoli, accanto a Tot\u00f2. Per il resto prese parte a film quasi sempre di modesta importanza: peplum, commedie leggere o musicarelli.\nIl teatro e la commedia musicale.\nMentre cominciava a lavorare nel cinema ebbe qualche esperienza iniziale di teatro di prosa. Prima, in \"Apocalisse a Capri\", di Sergio Sollima, con Mario Scaccia e Diana Veneziani per la regia di Mario Landi (Teatro dei Satiri di Roma, 10 marzo 1951); poi, sempre con Scaccia, nella pi\u00e8ce \"Conserviamo le nostre cattive abitudini, di \"Franco Monicelli (Teatro dei Satiri, 3 maggio 1951); quindi, assieme a Adriano Rimoldi ed Ernesto Sabbatini, nella commedia \"C'era una volta un biglietto da un milione\" (regia di Daniele D'Anza, adattamento del racconto \"La banconota da un milione di sterline\" di Mark Twain), trasmessa sperimentalmente dalla RAI il 17 maggio 1953.\nFurono invece Garinei e Giovannini a proporle la svolta decisiva nella sua vita artistica. Dopo averla vista ballare nel film \"Gran Variet\u00e0\", nel 1953 Giovannini la vide dal vivo nel \"proprio\" teatro, il Sistina, in un charleston nell'ambito di uno spettacolo di beneficenza della Croce Rossa a favore degli alluvionati; rimase colpito e volle subito conoscerla. Garinei e Giovannini videro in lei la nuova figura femminile su cui puntare per il lancio della commedia musicale italiana, genere al quale essi stessi avevano dato l'avvio solo due anni prima, assieme al musicista Gorni Kramer. Con molta insistenza, anche strappando per lei, al produttore Remigio Paone, un cachet consistente (battendo l'impresario di Walter Chiari Arturo Sirri che contemporaneamente cercava di strapparle un contratto), i due riuscirono a scritturarla per interpretare, assieme al gi\u00e0 ben noto Carlo Dapporto, \"Giove in doppiopetto\". La ritrosia dell'attrice era dovuta alla sua assai limitata esperienza nel teatro e al non avere mai cantato prima (il maestro Kramer, alla prima audizione, quasi si disper\u00f2, mentre Dapporto inizialmente non la considerava all'altezza), sebbene in poche settimane, con instancabile impegno, apprese ad esprimersi anche con le note.\n\"Giove in doppiopetto\" esord\u00ec quindi al Teatro Lirico di Milano il 25 settembre 1954, giorno del 25\u00ba compleanno dell'attrice. Il successo fu travolgente, e lo spettacolo and\u00f2 in giro per l'Italia per due anni con 531 repliche. Nello spettacolo la Scala interpretava una giovane sposina insidiata da un Giove (Dapporto) donnaiolo sceso sulla Terra assumendo le sembianze del marito (Gianni Agus), ostacolato dall'accorta Giunone (Lucy D'Albert). Nella scena \"Mambo dei grappoli\" Delia, in un numero di danza acrobatica, saltava su un tamburo-tinozza elastico compiendo per 24 volte una spaccata in aria. Fu l'inizio di un avvicendarsi serrato di commedie musicali di grande successo, sempre incentrate sulla creativit\u00e0 e sul dinamismo organizzativo dell'inseparabile coppia di autori, e Delia ebbe cos\u00ec occasione di lavorare a fianco dei principali attori di rivista di quegli anni.\nNel 1956 interpret\u00f2 \"Buonanotte Bettina\" con Walter Chiari, dove si metteva in scena una situazione di ostinato bisticcio all'interno di una giovane coppia, quadro che ricorrer\u00e0 spesso nei copioni che la Scala affronter\u00e0 successivamente. La commedia era di notevole modernit\u00e0, riuscendo con allegra ironia a portare in scena riferimenti a erotismo e trasgressione in anni piuttosto bacchettoni. L'opera fu tradotta e rappresentata, prima nel 1958 al Teatro de la Comedia di Madrid col titolo \"Buenas noches Bettina\", poi nel 1959 al Teatro Adelphi di Londra col titolo di \"When in Rome\". Mentre la commedia veniva replicata a Firenze, Il 14 marzo 1957 venne recapitata a Delia la tragica notizia della morte in una corsa automobilistica del fidanzato Eugenio Castellotti; sconvolta, l'attrice volle comunque entrare in scena la sera stessa, sostenuta dagli applausi del pubblico.\nIn quel periodo di forte turbamento per la tragica perdita del fidanzato, decise di impegnarsi, e fu l'unica volta, nel teatro classico, al 9\u00ba Festival del Teatro Drammatico a Verona, impersonando Ariele in \"La tempesta\" di Shakespeare, per la regia di Franco Enriquez, a fianco di Glauco Mauri e Salvo Randone.\nSempre nel 1957 torn\u00f2 a lavorare con Dapporto in \"L'adorabile Giulio\". Vi recitava anche Teddy Reno, che le rivolgeva la canzone \"Simpatica\"; l'attrice racconter\u00e0 poi, simpaticamente, di non avere gradito i versi \"tu non mi fai pensar a notti di passion ma a cieli sereni...\" non ritenendosi donna priva di passionalit\u00e0 e di essersi subito lamentata con gli autori del brano.\nDel 1958 fu \"Un trapezio per Lisistrata\", una delle opere pi\u00f9 riuscite e originali della coppia G&amp;G, con la coreografia di Donald Saddler. Con lei sul palco Nino Manfredi, Paolo Panelli, Mario Carotenuto, Ave Ninchi e il Quartetto Cetra. La rilettura del testo di Aristofane intendeva esorcizzare le paure collettive per la guerra fredda, presentando ateniesi e spartani come statunitensi e sovietici.\n\"Delia Scala Show\", del 1960, nacque in modo casuale. Nell'imminenza dell'esordio di \"Rinaldo in campo\", durante una prova, il protagonista Domenico Modugno sub\u00ec una caduta fratturandosi molto gravemente una gamba, quindi un gran numero di rappresentazioni gi\u00e0 fissate saltavano. Garinei e Giovannini allora ebbero l'idea di proporre a Delia, che accett\u00f2, uno show incentrato sulla sua carriera fino a quel momento. In una decina di giorni il copione era pronto e, dopo poche prove, lo show andava in scena nei vari teatri al posto del Rinaldo. L'attrice era affiancata dal trio comico Toni Ucci, Enzo Garinei e Carletto Sposito.\n\"Rinaldo in campo\", rappresentata nel 1961, fu un kolossal per impegno e ampiezza del cast, che richiamando il Risorgimento, voleva anche celebrare il centenario dell'Unit\u00e0 d'Italia. Delia vi interpreta una baronessina invaghita di ideali garibaldini e innamorata di Rinaldo (Domenico Modugno), bandito diventato poi combattente con le camicie rosse. Si tratt\u00f2 della prima commedia musicale con caratteri anche drammatici, con un personaggio che muore in scena. Il successo dell'opera ebbe eco internazionale e la compagnia fu chiamata a portare il \"Rinaldo\" anche al Th\u00e9\u00e2tre des Champs-\u00c9lys\u00e9es di Parigi, dove fu replicato per quattro mesi. L'opera fu anche tradotta in russo e serbo e rappresentata a Mosca e Belgrado.\nSempre nel 1961 l'attrice interpret\u00f2 la soubrette Marta Gray in una versione televisiva, con la regia di Eros Macchi, della commedia musicale \"La padrona di Raggio di Luna\", sempre di Garinei e Giovannini, gi\u00e0 uscita nei teatri nel 1955 con Lauretta Masiero nella stessa parte.\nDel 1963 fu la versione italiana \"My Fair Lady\" (che come musical e film aveva gi\u00e0 spopolato negli Stati Uniti e nel mondo): a fianco della Scala recitavano Gianrico Tedeschi e Mario Carotenuto.\nNel 1964, con \"Il giorno della tartaruga\" a fianco di Renato Rascel, torn\u00f2 a interpretare la lei della coppia litigiosa. I due attori, quasi sempre soli sul palco, inscenano dall'inizio alla fine un unico interminabile litigio, con flashback del proprio incontro e di momenti passati. Ancora una volta il successo fu notevole, la Scala e Rascel vennero invitati l'anno successivo a presentare la commedia a Parigi per l'inaugurazione del Teatro Marigny, ma rinunciarono perch\u00e9 troppo impegnati in Italia (e \"Le Jour de la tortue\" fu messo in scena da Annie Girardot e Philippe Nicaud). In una delle rappresentazioni Delia svenne improvvisamente in scena, con chiusura definitiva del sipario, trasporto immediato in ospedale dove sub\u00ec un intervento d'urgenza per appendicite. Come lei stessa racconter\u00e0, lo stress del momento, le pressioni ricevute affinch\u00e9 tornasse in scena anche non completamente rimessa, ma soprattutto il desiderio di dedicare pi\u00f9 tempo alla propria vita privata (si spos\u00f2 con Piero Giannotti pochi mesi dopo), la portarono a lasciare, nel pieno della carriera, il teatro, preferendo dedicarsi solo al variet\u00e0 televisivo.\nRadio e televisione.\nAlla radio, dopo essere stata nel 1951 fra i tanti conduttori de \"La catena della Fraternit\u00e0\", aveva incominciato a lavorare nel 1952, a fianco di Silvio Gigli, nella trasmissione \"Punto interrogativo\". Seguirono i variet\u00e0 \"Il fiore all'occhiello\" con Carlo Dapporto nel 1957, poi \"Gran gala\" con Dapporto e Alberto Talegalli nel 1959-1960, \"Il mio spettacolo\" e \"Tutta Delia Scala\" nel 1961. Fu presenza fissa in \"Gran Variet\u00e0\" per tre cicli di trasmissioni (1967 con Renato Rascel, 1968, 1970 con Lando Buzzanca). Condusse poi, con Pippo Baudo, \"Caccia alla voce\", di Giancarlo d'Onofrio e Silvano Nelli (1970), \"Caccia al tesoro\" di Garinei e Giovannini (1971) e \"Ciao domenica\" (1975) assieme a Leo Gullotta su testi di Sergio d'Ottavi.\nIn televisione esord\u00ec nel 1956, con il variet\u00e0 di Marcello Marchesi e Vittorio Metz \"Lui e lei\", condotto insieme con Nino Taranto, e nello stesso anno, a fianco di Bramieri, Campanini, Tognazzi, Vianello, Wanda Osiris e altri anim\u00f2 \"Natale con chi vuoi\". Tre anni dopo ottenne un notevole successo con l'edizione di \"Canzonissima\" del 1959/60, da lei condotta assieme a Paolo Panelli e Nino Manfredi. Dopo la prima serata, a lato dell'entusiasmo generale nei telespettatori, si scaten\u00f2 un putiferio nell'opinione pubblica per il can can di Delia con le ballerine, considerato os\u00e9, e persino \"L'Osservatore Romano\", indignato, cit\u00f2 il nome dell'attrice-ballerina in prima pagina; cos\u00ec il numero, pur rimanendo, dovette essere modificato, e persino il termine \"can can\" dovette essere censurato sostituendolo con \"cin cin\".\nNel 1960 fu protagonista della trasmissione \"Momento magico\" e successivamente condusse \"La New York di O. Henry\", facente parte del ciclo di narrazioni \"Il Novelliere\" di Daniele D'Anza. Assieme a Toni Ucci e Giuseppe Porelli, nel 1963 condusse il variet\u00e0 \"Smash\", per la regia di Enzo Trapani su testi dello stesso Trapani e di Santamaria, con l'orchestra diretta da Ennio Morricone.\nNel 1968 fu protagonista di \"Delia Scala Story,\" scritto da Garinei e Giovannini affiancati da Antonio Amurri; riprendendo la traccia di \"Delia Scala show\", diventava un originale variet\u00e0 che la vedeva sola in uno studio quasi privo di scenografia, dove raccontando i passi della propria carriera, l'attrice riceveva separatamente innumerevoli visite dei principali attori con cui aveva collaborato precedentemente, e con ciascuno venivano costruiti tanti piccoli quadri, richiamando gli spettacoli realizzati insieme.\nNel 1970 ebbe grande successo \"Signore e signora\", di Antonio Amurri e Maurizio Jurgens, variet\u00e0 incentrato su una miriade di sketch con una lei (\"ciccina\") e un lui (\"ciccino\", interpretato da Lando Buzzanca) coniugi in perenne contrasto (con tanto di invasioni di campo da parte delle petulanti consuocere Clelia Matania e Paola Borboni). Parallelamente i due interpretavano anche una coppia di rudi contadini ciociari e una di spocchiosi aristocratici inglesi. Nel suo insieme, \"Signore e signora\" era una indovinata fenomenologia, pur semiseria, del matrimonio. Anticipando i grandi cambiamenti di costume in atto in quegli anni (la legge sul divorzio entra in vigore proprio allora), lo spettacolo presentava una figura di donna moderna, dalla forte personalit\u00e0, uscendo dal dualismo abituale della moglie o sottomessa al suo uomo, o bisbetica e prevaricatrice.\nSeguirono nove anni di lontananza dal mondo del variet\u00e0, in cui condusse solo, nel 1972, \"Colazione allo studio 7\", la prima trasmissione televisiva avente come tema la buona cucina, a fianco del gastronomo Luigi Veronelli. Ritorn\u00f2 nel 1978 con lo show del Secondo Canale Rai \"Che combinazione\" che la vide per l'ultima volta nelle vesti di conduttrice, oltre che di ballerina a fianco di Don Lurio. Vi si notava come in pochi anni il variet\u00e0 in TV era completamente cambiato, non solo per l'introduzione del colore, ma per l'esuberanza di scenografie e luci lampeggianti; anche l'abbigliamento brillantato dell'attrice era ben diverso dagli abiti ben disegnati e dalle linee semplici che portava negli anni sessanta.\nAnni ottanta e successivi.\nNel 1981 l'editore Rusconi pubblic\u00f2 \"Il cibo dei grandi\", che la Scala scrisse assieme all'amica Sylvia Sodi. La narrazione \u00e8 tutta di Delia in prima persona, in un'opera fra autobiografia e cronaca, 44 brevissimi racconti su personaggi noti, alcuni amici storici, altri incontrati occasionalmente, di cui tratteggia personalit\u00e0 e comportamento, assieme alla descrizione di pietanze servite nell'occasione di pranzi in cui \u00e8 stata presente, o ospitando a casa propria o trovandosi ospitata. Le personalit\u00e0 vanno dai vecchi compagni di spettacolo Tot\u00f2, Domenico Modugno, Paolo Panelli, ad altri attori come Monica Vitti, Liz Taylor, fino a Sandro Pertini, Fran\u00e7ois Mitterrand e l'amico di sempre Umberto Veronesi.\nNegli anni dal 1980 al 1983 anim\u00f2 alla Bussola di Viareggio, assieme a Raimondo Vianello e Sandra Mondaini, il variet\u00e0 \"Una rosa per la vita\" per raccogliere fondi a sostegno della prevenzione e ricerca sui tumori.\nTorn\u00f2 in televisione interpretando per la Rai la fiction \"Casa Cecilia\" (tre serie: 1982, 1983, 1987), scritta da Lidia Ravera ed Emanuele Vacchetto e diretta da Vittorio De Sisti. Nella seconda serie venne abbinata, a ciascun episodio, un'appendice in cui l'attrice leggeva lettere inviate da telespettatori ed esprimeva considerazioni su problematiche di vita familiare. Torn\u00f2 anche alla radio, conducendo nel 1983, assieme a Oreste Lionello, la trasmissione \"Permette cavallo?\" \nDopo altri anni di lontananza dallo spettacolo, fu protagonista della sitcom \"Io e la mamma\", andata in onda tra il 1996 e il 1998 su Canale 5 per la regia di Fosco Gasperi, nella quale recitava accanto a Gerry Scotti ed Enzo Garinei (fratello di Pietro).\nPerduto il marito nel 2001, e nuovamente colpita da tumore, mor\u00ec a 74 anni il 15 gennaio 2004 nella sua abitazione di Livorno. Oggi riposa nel Cimitero della Misericordia a Livorno.\nVita privata.\nA 15 anni, a Campagnola conobbe Nikiphorus Melitsanos, un militare greco-cipriota in forze all'armata britannica, paracadutato nella zona di Reggio Emilia per unirsi alle formazioni partigiane e che la famiglia di Delia, nascondendolo, aiut\u00f2 a sfuggire alle milizie nazifasciste. Nel 1946 i due si sposarono a Reggio Emilia, trasferendosi a Viareggio, dove lui avvi\u00f2 un'attivit\u00e0 nel campo dell'illuminotecnica, mentre lei cominciava a lavorare nel cinema. Si separarono dopo soli due anni (nel 1956 la Sacra Rota dichiarer\u00e0 nullo il matrimonio) e l'attrice si trasfer\u00ec a Roma. Nel 1947, investito vicino a casa da un'automobile, a 41 anni mor\u00ec il padre. Grazie per\u00f2 all'intensa attivit\u00e0 cinematografica intrapresa, Delia pot\u00e9 aiutare economicamente la sua famiglia.\nSuccessivamente si fidanz\u00f2 con Eugenio Castellotti, pilota di Formula 1, di Lodi. Nonostante si trovassero spesso distanti per gli impegni professionali, affrontavano rapide trasferte per vedersi. Il 14 marzo 1957, trascorsa la giornata precedente a Firenze dove Delia era impegnata per lavoro, Castellotti raggiunse l'autodromo di Modena per una serie di prove, per ristabilire un nuovo record della pista. Dopo pochi giri, perso il controllo dell'auto, usc\u00ec di pista morendo sul colpo.\nAlcuni anni dopo Delia torn\u00f2 a frequentare pi\u00f9 assiduamente Piero Giannotti, concessionario d'auto di Viareggio, col quale era gi\u00e0 stata brevemente fidanzata alla fine degli anni quaranta, dopo la separazione dal primo marito. Si sposarono nel 1966 e lei torn\u00f2 a Viareggio, citt\u00e0 dove gi\u00e0 aveva abitato e dove da tempo trascorreva spesso le vacanze. Lasci\u00f2 cos\u00ec il teatro per dedicarsi alla famiglia, pur recitando ancora per circa un anno per onorare gli impegni presi in precedenza.\nNel 1974 Delia dovette affrontare un tumore al seno, diagnosticatole dall'oncologo Pietro Bucalossi e dal suo assistente Umberto Veronesi. All'inizio di luglio di quell'anno venne operata e sottoposta a chemioterapia e radiocobaltoterapia, cure che all'epoca erano ancora sperimentali ma che diedero ottimi risultati. Delia aveva allora 44 anni. Successivamente raccont\u00f2 ai giornali che una delle esperienze pi\u00f9 pesanti fu subire la violazione della propria riservatezza. Mentre lei non aveva rivelato quasi a nessuno il vero motivo del ricovero e alla madre parl\u00f2 di un intervento estetico, la notizia sulla vera natura della sua degenza trapel\u00f2 lo stesso e alcuni fotografi si infiltrarono nell'ospedale. Delia al momento delle dimissioni fu costretta a uscire di nascosto dalla clinica per evitare l'assedio dei fotografi e si trov\u00f2 persino a leggere un titolo di un giornale che la definiva \"in fin di vita\". A causa di questa inaspettata fuga di notizie, nelle settimane successive le fu comunicato l'annullamento di alcune campagne pubblicitarie gi\u00e0 programmate a cui doveva prestare la propria figura, poich\u00e9 chi era colpito dal cancro \"non dava una bella immagine\".\nDopo qualche mese di convalescenza Delia decise di raccontare l'esperienza della sua malattia, contribuendo a modificare gli atteggiamenti sociali ostili che da sempre gravavano su chi si trovava ad affrontare una simile patologia; all'epoca anche la tennista Lea Pericoli fece la stessa cosa. In pi\u00f9 occasioni, tra le quali in una puntata di \"Bont\u00e0 loro\" di Maurizio Costanzo, l'attrice si raccont\u00f2, invitando al coraggio e al sostegno concreto alla ricerca e alla diffusione della prevenzione. Questo suo impegno caratterizz\u00f2 il resto della sua vita, vedendola attiva sostenitrice, insieme al marito, di iniziative a sostegno dell'AIRC. La principale di queste fu la serie di spettacoli \"Una rosa per la vita,\" che anche condusse insieme a Raimondo Vianello e Sandra Mondaini, anch'essi trovatisi come lei ad affrontare il cancro. Con un pubblico di cinquemila persone, al Bussoladomani, dal 1980 al 1983, i tre artisti condussero numerose serate raccogliendo ingenti somme e vedendo la partecipazione di numerosi grandi artisti.\nNel 1982 il marito Piero Giannotti mor\u00ec in un incidente stradale, travolto da un'auto pirata mentre viaggiava in scooter per recarsi al proprio ufficio. Seppur profondamente colpita, Delia volle ugualmente condurre al Bussoladomani, pochi giorni dopo, lo spettacolo programmato per l'AIRC \"Una rosa per la vita\", e a lui volle dedicare la serata.\nNel 1984 Delia Scala si rispos\u00f2, unendosi all'armatore ed editore Arturo Fremura, che era vedovo a sua volta. Con lui e i suoi figli Gino, Mariangela, divenuta poi attrice cinematografica, Silvio e Attilio, and\u00f2 a vivere a Livorno. Con lui Delia visse anni felici fino a quando, nel 2001, Fremura mor\u00ec per un tumore, lasciando l'attrice nuovamente sola negli ultimi tre anni di vita.\nNel 2002 Delia venne nuovamente colpita da una recidiva del tumore e, malgrado ulteriori cure, mor\u00ec a 74 anni il 15 gennaio 2004 nella sua abitazione di Livorno. Fu sepolta nel Cimitero della Misericordia di Livorno.\nPubblicit\u00e0 televisiva.\nPartecipazioni a sketch della rubrica pubblicitaria \"Carosello\":\nOmaggi.\nAll'attrice \u00e8 stato intitolata una via a Roma e un largo a Viareggio. Il 6 marzo 2021 \u00e8 stato inaugurato a Bracciano il nuovo Teatro Comunale a lei intitolato.\nLa Repubblica di San Marino il 4 giugno 2005 ha emesso un francobollo commemorativo dedicato a Delia Scala, in una serie dedicata al teatro musicale."}
{"id": "10566", "revid": "287204", "url": "https://it.wikipedia.org/wiki?curid=10566", "title": "Fenice (costellazione)", "text": "La Fenice (in latino Phoenix) \u00e8 una costellazione meridionale minore, introdotta dai navigatori danesi Pieter Dirkszoon Keyser e Frederick de Houtman, e ripresa da Johann Bayer nella sua opera \"Uranometria\" del 1603.\nOsservazione.\nLa Fenice \u00e8 una costellazione di medie dimensioni caratteristica dei cieli del sud; la sua stella pi\u00f9 brillante, Ankaa, \u00e8 di magnitudine 2,3 ed \u00e8 dunque facilmente individuabile anche sotto cieli non completamente bui. Ankaa costituisce il vertice meridionale di un triangolo i cui restati due vertici sono Fomalhaut (nel Pesce Australe) e Deneb Kaitos (nella Balena). Il resto della costellazione si estende in particolare a sud e ad est di questa stella.\nLa Fenice si estende da -40\u00b0 a -57\u00b0 di declinazione, e da 23,5h a 2h di Ascensione Retta. Questo significa che \u00e8 completamente invisibile per chi vive sopra il 50\u00ba parallelo dell'emisfero nord, e rimane comunque bassa nel cielo dell'autunno per chi vive a nord dei tropici. \u00c8 invece facilmente visibile da luoghi come l'Australia e il Sudafrica, in cui \u00e8 una figura caratteristica dei cieli primaverili e dell'inizio dell'estate australe.\nLa Fenice \u00e8 associata con lo sciame meteorico minore delle Fenicidi di dicembre, che incontra la Terra il 5 dicembre.\nStelle doppie.\nla Fenice contiene alcune stelle doppie osservabili con un telescopio amatoriale.\nStelle variabili.\nAlcune delle stelle variabili della costellazione sono osservabili anche con piccoli strumenti, o in certi casi pure ad occhio nudo.\nFra le variabili a eclisse, la pi\u00f9 brillante \u00e8 la , che \u00e8 pure una delle variabili pi\u00f9 brillanti della costellazione; le sue oscillazioni fra la terza e la quarta magnitudine sono apprezzabili nell'arco di meno di due giorni anche senza l'ausilio di strumenti, prendendo come riferimento la luminosit\u00e0 delle stelle vicine.\nLe Mireidi sono in generale piuttosto deboli; la pi\u00f9 brillante in fase di massima \u00e8 la R Phoenicis, che arriva alla magnitudine 7,5.\nUna variabile facile da osservare al binocolo \u00e8 la SX Phoenicis, una variabile pulsante che oscilla fra la sesta e la settima grandezza in poche decine di minuti; durante una sessione osservativa \u00e8 possibile apprezzare diversi cicli completi di pulsazione.\nOggetti del profondo cielo.\nGli oggetti del profondo cielo contenuti nella Fenice sono tutti molto deboli per essere alla portata di piccoli strumenti amatoriali; essendo lontana dalla scia della Via Lattea, \u00e8 possibile osservare solo oggetti extragalattici, fra i quali nessuno supera la magnitudine 11.\nSistemi planetari.\nNella Fenice sono noti alcuni sistemi planetari, in cui \u00e8 noto, in tutti i casi, solo un pianeta. WASP 4 e WASP 5 sono due stelle simili al Sole che ospitano entrambe un pianeta gioviano caldo dalla massa di poco superiore a quella di Giove; altre stelle della costellazione ospitano un sistema con altri pianeti gioviani.\nAmmassi di galassie.\nNella costellazione \u00e8 stato osservato anche il protoammasso di galassie SPT-CL J2349-5638, la cui luce ha percorso oltre 12 miliardi di anni luce per giungere sino alla terra. Questo ammasso si \u00e8 formato approssimativamente quando l'Universo aveva circa un decimo dell'et\u00e0 attuale e pone nuovi interrogativi sui meccanismi di formazione degli ammassi di galassie che si riteneva potesse avvenire non prima di tre miliardi di anni dopo il Big Bang.."}
{"id": "10568", "revid": "297059", "url": "https://it.wikipedia.org/wiki?curid=10568", "title": "Triangolo (costellazione)", "text": "Il Triangolo (in latino \"Triangulum\", abbreviato in Tri) \u00e8 una delle 88 costellazioni moderne. Si tratta di una piccola costellazione dell'emisfero settentrionale, le cui tre stelle pi\u00f9 luminose, di terza e quarta magnitudine, formano un triangolo elongato; nonostante la sua scarsa rilevanza, era una delle 48 costellazioni elencate da Tolomeo.\nCaratteristiche.\nIl Triangolo si individua con facilit\u00e0 a nord dell'Ariete e poco pi\u00f9 a sud dell'area in cui si incontrano le due costellazioni di Andromeda e Perseo; in particolare, lo si pu\u00f2 rintracciare a met\u00e0 via sulla linea che congiunge le stelle Hamal () e Alamach (). Nonostante le ridotte dimensioni, la sua individuazione non presenta particolari difficolt\u00e0, grazie al fatto che le sue tre stelle principali sono piuttosto ravvicinate fra loro, risaltando pi\u00f9 facilmente alla vista. La distanza dalla scia del piano galattico non consente la presenza di ricchi campi stellari di fondo, ma ci\u00f2 favorisce l'osservazione delle galassie esterne.\nIl periodo pi\u00f9 propizio per la sua osservazione ricade nei mesi compresi fra ottobre e marzo, sebbene nell'emisfero boreale sia osservabile anche per pi\u00f9 tempo, dalla fine dell'estate alla primavera inoltrata; dall'emisfero australe la sua osservazione presenta delle difficolt\u00e0 maggiori, dovute anche all'aumento delle ore di luce nei mesi compresi fra ottobre e dicembre.\nStelle doppie.\nFra le stelle doppie la pi\u00f9 appariscente \u00e8 la 6 Trianguli, formata da un astro di magnitudine 4,9 accompagnato da una stella di sesta grandezza; la loro separazione \u00e8 piuttosto ridotta e occorre uno strumento potente per risolvere le due componenti.\nStelle variabili.\nL'unica stella variabile di facile osservazione \u00e8 la R Trianguli, una variabile Mira che al massimo della luminosit\u00e0 \u00e8 visibile anche ad occhio nudo; il suo periodo \u00e8 di 266 giorni, durante i quali scende di luminosit\u00e0 fino ad essere al di fuori anche dalla portata di un piccolo telescopio.\nOggetti del profondo cielo.\nL'oggetto celeste pi\u00f9 celebre all'interno della costellazione del Triangolo \u00e8 M33, nota appunto come Galassia del Triangolo; si tratta di una delle galassie pi\u00f9 vicine alla Via Lattea, essendo membro del Gruppo Locale di galassie. Pu\u00f2 essere osservata sotto un cielo buio anche con un binocolo senza difficolt\u00e0, e se la notte \u00e8 particolarmente limpida e l'atmosfera pi\u00f9 rarefatta (come in montagna), persino ad occhio nudo, tramite la visione distolta; tuttavia \u00e8 sufficiente il minimo accenno di inquinamento luminoso perch\u00e9 non sia pi\u00f9 osservabile neppure con un binocolo. Si tratta di una galassia spirale i cui bracci sono composti da vari addensamenti e regioni meno dense, con grandi regioni H II. La sua distanza \u00e8 stimata sui 2,59 milioni di anni luce e viene a trovarsi molto pi\u00f9 vicina alla Galassia di Andromeda (M31) piuttosto che alla Via Lattea.\nFra le altre galassie, le pi\u00f9 brillanti sono NGC 672 e NGC 925, entrambe delle galassie spirali barrate visibili anche con piccoli strumenti amatoriali.\nSistemi planetari.\nFra i sistemi planetari noti vi \u00e8 HD 13189, una stella evoluta attorno alla quale orbita un corpo massiccio che potrebbe essere o un pianeta o una nana bruna."}
{"id": "10570", "revid": "287204", "url": "https://it.wikipedia.org/wiki?curid=10570", "title": "Triangolo Australe", "text": "Il Triangolo Australe (in latino Triangulum Australe, abbreviato in TrA) \u00e8 una delle 88 costellazioni moderne, situata nell'emisfero australe celeste.\nCaratteristiche.\nSi tratta di una piccola ma appariscente costellazione dell'emisfero meridionale, le cui tre stelle pi\u00f9 brillanti, di seconda e terza magnitudine, formano un triangolo quasi equilatero; a queste si aggiungono altre due stelle di quarta grandezza, che rendono cos\u00ec la costellazione per certi versi simile ad un \"triangolo mozzato\". Si trova sul bordo meridionale della Via Lattea, nel cui chiarore appare parzialmente immersa; non contiene tuttavia campi stellari particolarmente ricchi visibili ad occhio nudo o con piccoli strumenti. La sua individuazione \u00e8 facilitata dalla presenza, a nordovest, delle brillantissima coppia di stelle formata da Alfa Centauri e Hadar.\nIl Triangolo Australe fu introdotto da Johann Bayer nel 1603, nel suo lavoro \"Uranometria\", per riempire alcune aree di cielo rimaste ancora prive di costellazioni a sud dello Scorpione. La sua visibilit\u00e0 nel cielo notturno \u00e8 limitata alle regioni dell'emisfero sud, dove si mostra per lo pi\u00f9 circumpolare, e alle basse latitudini dell'emisfero nord, a partire dal Tropico del Cancro; grazie alla luminosit\u00e0 delle sue stelle principali, la costellazione \u00e8 visibile anche dalle aree urbane senza difficolt\u00e0.\nStelle doppie.\nLe stelle doppie nella Triangolo Australe sono presenti in numero esiguo, anche a causa delle piccole dimensioni della costellazione.\nStelle variabili.\nFra le stelle variabili, spiccano per numero le Cefeidi classiche, alcune delle quali sono alla portata di piccoli strumenti.\nFra queste la pi\u00f9 luminosa \u00e8 la , che quando \u00e8 al massimo \u00e8 visibile anche ad occhio nudo nelle notti pi\u00f9 serene; il periodo di variazione \u00e8 di circa 6 giorni. \u00e8 un'altra stella facile da osservare, anche se di poco meno luminosa; il suo ciclo \u00e8 di poco pi\u00f9 di 3 giorni.\nOggetti del profondo cielo.\nLa costellazione, nonostante si trovi sul bordo della Via Lattea, non offre un gran numero di oggetti non stellari, anche a causa delle sue ridotte dimensioni; le polveri galattiche inoltre oscurano il cielo profondo, rendendo difficile anche l'osservazione delle galassie,\nL'unico oggetto di facile osservazione \u00e8 NGC 6025, un ammasso aperto nella Via Lattea, grande un terzo della Luna piena, facilmente riconoscibile anche al binocolo o con un piccolo telescopio, essendo la sua stella pi\u00f9 luminosa di magnitudine 7. Si trova a 2700 anni luce dal sistema solare.\nSistemi planetari.\nHD 147018 \u00e8 una stella evoluta attorno alla quale orbitano due pianeti con masse pari a circa 2 e 6 masse gioviane; il pi\u00f9 interno dei due \u00e8 un pianeta gioviano caldo."}
{"id": "10574", "revid": "174925", "url": "https://it.wikipedia.org/wiki?curid=10574", "title": "Tucano (costellazione)", "text": "Il Tucano (in latino Tucana, abbreviato in Tuc) \u00e8 una delle 88 costellazioni moderne. Si tratta di una costellazione meridionale introdotta da Johann Bayer nel 1603, nel suo lavoro \"Uranometria\"; al suo estremo meridionale si trova la Piccola Nube di Magellano, una piccola galassia irregolare, satellite della Via Lattea.\nCaratteristiche.\nIl Tucano \u00e8 una piccola costellazione del profondo cielo australe; si individua per\u00f2 con facilit\u00e0 grazie alla presenza di una stella, la , che nonostante non possegga alcun nome proprio \u00e8 una gigante arancione di magnitudine 2,9, dunque facile da individuare anche dai cieli di una citt\u00e0 di medie dimensioni. Le altre componenti stellari sono per\u00f2 quasi tutte di quarta e quinta magnitudine, dunque difficili da osservare a meno che non si disponga di un buon cielo buio. Le sue modeste dimensioni sono compensate tuttavia dalla presenza, sul lato sudorientale della costellazione, di due degli oggetti non stellari pi\u00f9 brillanti del cielo; qui infatti si pu\u00f2 osservare la Piccola Nube di Magellano, una galassia satellite della Via Lattea che risulta essere la seconda galassia pi\u00f9 brillante del cielo dopo la Grande Nube, nonch\u00e9 un brillante ammasso globulare noto come 47 Tucanae, il secondo pi\u00f9 luminoso del cielo.\nLa declinazione fortemente australe di questa costellazione fa s\u00ec che essa non sia osservabile per intero da quasi tutto l'emisfero boreale, ad eccezione delle regioni tropicali pi\u00f9 basse; di contro, dall'emisfero australe \u00e8 quasi ovunque circumpolare e la sua visibilit\u00e0 \u00e8 notevolmente facilitata. Il periodo pi\u00f9 propizio per la sua osservazione nel cielo serale ricade nei mesi compresi fra settembre e gennaio; dall'emisfero sud \u00e8 dunque, assieme alla Gru, una tipica figura delle notti primaverili.\nStelle principali.\nUna particolare stella doppia \u00e8 il sistema di , risolvibile facilmente con piccoli strumenti; si trova nella parte meridionale della costellazione.\nStelle doppie.\nAlcune delle stelle doppie visibili nella costellazione sono di facile osservazione anche con piccoli strumenti.\nStelle variabili.\nLe stelle variabili del Tucano sono in genere deboli, con l'eccezione di alcune, la cui variazione pu\u00f2 essere apprezzata anche con piccoli strumenti.\nLe variabili irregolari sono le pi\u00f9 semplici; la pi\u00f9 brillante \u00e8 la , che \u00e8 ben visibile anche ad occhio nudo e che oscilla di alcuni decimi di magnitudine attorno alla quarta grandezza.\nFra le Mireidi la pi\u00f9 luminosa \u00e8 la , che al massimo della visibilit\u00e0 \u00e8 visibile solo con un binocolo, mentre in fase di minimo occorrono dei telescopi potenti per la sua individuazione.\n \u00e8 conosciuta perch\u00e9 si sovrappone alla linea di vista della Piccola Nube, pur non facendone parte; si tratta di una variabile a eclisse che oscilla di alcuni decimi di magnitudine attorno alla settima grandezza.\nOggetti del profondo cielo.\nLa costellazione del Tucano contiene alcuni oggetti del profondo cielo particolarmente brillanti e conosciuti.\nIn particolare spicca la Piccola Nube di Magellano, una galassia satellite della Via Lattea ben visibile anche ad occhio nudo come una macchia chiara di forma approssimativamente triangolare, pi\u00f9 brillante sul lato sudovest; si tratta di una galassia di forma irregolare paragonabile a un cilindro, ed \u00e8 connessa alla compagna maggiore, la Grande Nube di Magellano, da un lungo ponte di stelle e materiale interstellare noto come Corrente Magellanica. All'interno della nube si osservano con un potente telescopio molti ricchi campi stellari, ammassi di stelle e nebulose estese, specialmente sul lato settentrionale. La sua distanza \u00e8 stimata sui quasi 200.000 anni luce da noi.\nA breve distanza angolare dalla nube si osserva l'ammasso globulare 47 Tucanae, il secondo globulare pi\u00f9 brillante del cielo, che fu a lungo scambiato per una stella, come si pu\u00f2 capire dal suo nome, sebbene le stelle della costellazione non presentino i numeri tipici della nomenclatura di Flamsteed poich\u00e9 si trova ben al di sotto dell'orizzonte europeo; 47 Tucanae \u00e8 secondo in luminosit\u00e0 solo a Omega Centauri. Nonostante l'apparente vicinanza alla Piccola Nube, si tratta di un oggetto facente parte della nostra Galassia. Ancor pi\u00f9 vicino alla Nube, ma sempre legato alla Via Lattea, si trova un altro ammasso globulare, catalogato come NGC 362.\nFra le galassie esterne, in genere molto deboli, l'unica alla portata di piccoli strumenti \u00e8 la NGC 7329, posta ad ovest; NGC 7205 si trova invece in comune con l'adiacente costellazione dell'Indiano.\nSistemi planetari.\nNel Tucano sono stati scoperti alcuni sistemi planetari; in tutti i casi si tratta di stelle simili al Sole, o con una massa leggermente superiore, mentre i pianeti noti sono tutti di tipo gioviano, dunque di grande massa."}
{"id": "10580", "revid": "1370701", "url": "https://it.wikipedia.org/wiki?curid=10580", "title": "Monete euro monegasche", "text": "Le monete euro monegasche sono le monete in euro coniate dal Principato di Monaco tramite la Zecca di Stato francese, la Monnaie de Paris.\nNonostante il Principato di Monaco non faccia parte dell'Unione europea, \u00e8 autorizzato a coniare monete in euro e ad utilizzare l'euro come valuta nazionale, in forza degli accordi finanziari esistenti con la Francia (membro dell'UE). La stessa regola vale anche per Citt\u00e0 del Vaticano, Andorra e per la Repubblica di San Marino, non facenti parte dell'Unione europea, ma che possono ugualmente coniare e utilizzare l'euro, per gli accordi finanziari con gli Stati confinanti.\nGli euro monegaschi sono stati coniati finora in due serie:\nIn tutte le monete \u00e8 iscritta la parola \"Monaco\" e le 12 stelle dell'UE.\nVa detto inoltre che nel 2007 e nel 2009 il Principato di Monaco ha coniato rispettivamente 1 e 2 euro con la nuova effigie del principe Alberto II autonomamente. Nel primo conio \u00e8 stato inoltre rettificato un errore di circa 2500 coniature senza i simboli della zecca. Questo conio \u00e8 oggi ricercato da molti collezionisti e ha un grande valore.\nLe monete sono tutte coniate nella zecca francese (stabilimento di Pessac) e presentano due contrassegni: il primo, la cornucopia, \u00e8 sempre presente ed \u00e8 il contrassegno della Zecca; Il secondo, invece, distingue i vari direttori della Zecca:\nA partire dal 2012, in seguito all'accordo firmato con l'Unione europea nel 2010, il Principato di Monaco ha cominciato a emettere un numero maggiore di monete da 2\u00a0euro, regolarmente circolanti, nell'ottica di destinare alla circolazione almeno l'80% di tutta la produzione monetaria.\nFaccia nazionale.\n2\u00aa serie \u2013 Alberto II (2006-oggi).\nDell'attuale serie (ad aprile 2015) solo le monete da 1 e 2 euro sono state coniate anche per la circolazione.\n2 euro commemorativi.\nNon facendo parte dell'Unione europea, il Principato di Monaco non partecipa alle emissioni comuni."}
{"id": "10581", "revid": "38712", "url": "https://it.wikipedia.org/wiki?curid=10581", "title": "Monete euro sammarinesi", "text": "Le monete euro sammarinesi sono le monete in euro coniate dalla Repubblica di San Marino tramite la zecca di Roma dell'Istituto Poligrafico e Zecca dello Stato.\nGli euro di San Marino (insieme a quelli del Principato di Monaco, di Andorra e della Citt\u00e0 del Vaticano) rappresentano una particolarit\u00e0 nell'ambito del Sistema Monetario europeo, avendo accordi bilaterali con gli stati confinanti. Infatti, pur non facendo parte dell'Unione europea, San Marino \u00e8 stato autorizzato ad utilizzare l'euro come moneta ufficiale, dato che, prima, utilizzava la lira italiana. La lira sammarinese e la lira vaticana venivano anch'esse utilizzate come valuta a corso legale. Con l'adozione da parte dell'Italia dell'euro, anche gli euro di San Marino sono entrati in circolazione, diventando rapidamente estremamente ricercati da parte dei collezionisti di monete, dato il numero limitato di serie coniate.\nGli euro di San Marino sono coniati dalla Zecca di Roma, al pari degli euro italiani. La faccia comune \u00e8 ovviamente la stessa di tutte le altre monete europee, mentre l'autore delle immagini riportate sull'attuale faccia nazionale delle monete \u00e8 Arno Ludwig; la serie in corso fino al 2016 aveva invece Franti\u0161ek Chochola come autore e Ettore Lorenzo Frapiccini come incisore.\nFaccia nazionale.\n2\u00aa serie (2017-in corso).\nNel 2016 San Marino ha dichiarato di voler cambiare i disegni delle sue monete, avvalendosi della clausola per cui agli Stati che emettono monete euro \u00e8 concesso cambiare la faccia nazionale ogni 15 anni.\nI nuovi disegni degli euro sammarinesi, presentati il 9 febbraio 2017, rappresentano opere d\u2019arte e monumenti di San Marino e sono stati realizzati da Arno Ludwig. \n2 euro commemorativi.\nOgni anno la Repubblica di San Marino emette una moneta commemorativa da 2 euro. Nonostante queste emissioni siano rivolte ai collezionisti, alcuni esemplari di queste monete vengono immesse in circolazione.\nNon facendo parte dell'Unione europea, San Marino non partecipa alle emissioni comuni, ad eccezione del 10\u00ba anniversario della circolazione di banconote e monete euro."}
{"id": "10582", "revid": "125829375", "url": "https://it.wikipedia.org/wiki?curid=10582", "title": "Rigel", "text": "Rigel (\u03b2 Ori / \u03b2 Orionis / Beta Orionis) \u00e8 una stella della costellazione di Orione, la settima pi\u00f9 luminosa del cielo, con una magnitudine apparente di +0,13. Sebbene secondo la nomenclatura di Bayer la stella abbia la lettera greca \u03b2, \u00e8 in realt\u00e0 la stella pi\u00f9 luminosa della costellazione, pi\u00f9 luminosa anche di Betelgeuse, cui \u00e8 stata assegnata la lettera \u03b1.\nRigel \u00e8 una supergigante blu molto luminosa situata a una distanza di circa dal sistema solare. Si tratta dell'oggetto pi\u00f9 luminoso entro un raggio di un migliaio di anni luce dal Sole. \u00c8 una stella variabile complessa con molti periodi di variazione sovrapposti fra loro. Attorno ad essa si trova una gran quantit\u00e0 di gas interstellare, che viene illuminato dalla sua intensa radiazione ultravioletta, rendendolo cos\u00ec luminoso per riflessione.\nSi tratta in realt\u00e0 di un sistema stellare perch\u00e9 intorno alla supergigante orbitano due stelle azzurre di sequenza principale.\nIl nome di Rigel \u00e8 una contrazione dell'arabo \"Rijl jawza al-yusra\", che significa \"il piede sinistro di Colui che \u00e8 Centrale\". Tale nome fa riferimento alla posizione della stella nella costellazione in corrispondenza del \"piede\" sinistro di Orione.\nOsservazione.\nLa magnitudine apparente media di Rigel \u00e8 di +0,13, il che la rende la stella pi\u00f9 luminosa della costellazione di Orione nonch\u00e9 la settima stella pi\u00f9 luminosa della volta celeste escluso il Sole, appena pi\u00f9 debole di Vega e pi\u00f9 luminosa di Procione. \u00c8 anche pi\u00f9 luminosa di ogni singola componente di Capella, anche se questa stella binaria risulta apparentemente pi\u00f9 luminosa di Rigel se presa come un unico punto di luce, cos\u00ec come appare ad occhio nudo. Essendo una stella variabile la sua magnitudine non \u00e8 costante, e varia da +0,05 a +0,18.\nNonostante Rigel sia la stella pi\u00f9 luminosa della sua costellazione, le \u00e8 stata assegnata la lettera \u03b2. Ci\u00f2 pu\u00f2 essere dovuto o al fatto che, al momento dell'assegnazione delle lettere nel 1603, Betelgeuse, in virt\u00f9 della sua variabilit\u00e0, era pi\u00f9 luminosa di quanto non sia ora, oppure semplicemente al fatto che Johann Bayer, come in molti altri casi, si \u00e8 basato sulle posizioni delle stelle piuttosto che sulla loro effettiva luminosit\u00e0 al momento dell'assegnazione della lettera.\nRigel appare di un colore bianco-azzurro il suo indice di colore (B-V) \u00e8 di -0,03.\nRigel \u00e8 una stella dell'emisfero australe, ma \u00e8 talmente prossima all'equatore celeste (solo 8\u00b0 a sud) da poter essere osservata da tutte le aree abitate della Terra, senza difficolt\u00e0. D'altra parte questa vicinanza all'equatore celeste fa s\u00ec che essa sia circumpolare solo nelle regioni vicine al polo sud terrestre.\nL'individuazione di Rigel \u00e8 facilitata, oltre che dalla sua notevole luminosit\u00e0, anche dal fatto che appartiene alla costellazione di Orione, una delle figure pi\u00f9 note e riconoscibili della volta celeste. Essa \u00e8 posta nella parte sud-ovest della costellazione, in corrispondenza del suo piede destro, secondo l'Uranometria di Bayer, o sinistro, secondo l'etimologia araba. Si trova infatti a sud rispetto alla Cintura di Orione (formata da Alnitak, Alnilam e Mintaka) e a ovest rispetto a Saiph, con la quale forma una delle basi della figura a forma di clessidra, costituita dalle stelle pi\u00f9 luminose della costellazione.\nRigel culmina a mezzanotte il 12 dicembre, e alle 9 di sera del 24 gennaio, ed \u00e8 quindi maggiormente visibile nelle sere d'inverno nell'emisfero settentrionale e in quelle estive dell'emisfero australe. Rigel \u00e8 anche una delle pi\u00f9 importanti stelle nella navigazione astronomica, grazie alla sua luminosit\u00e0 e al fatto che si trovi nei pressi dell'equatore celeste, il che la rende visibile da tutti gli oceani del mondo.\nPer quanto riguarda le dinamiche terrestri, Rigel possiede attualmente la declinazione pi\u00f9 settentrionale che possa raggiungere nel ciclo precessionale, essendo prossima alle 6h di ascensione retta; fra circa anni (come lo \u00e8 stato anche anni fa), Rigel sar\u00e0 al contrario nel punto pi\u00f9 meridionale, e sar\u00e0 osservabile dall'emisfero nord solo in prossimit\u00e0 del Tropico del Cancro.\nAmbiente galattico.\nLa nuova riduzione dei dati astrometrici del telescopio spaziale Hipparcos risalente al 2007 ha portato a un nuovo calcolo della parallasse di Rigel, che \u00e8 risultata essere 3,78 \u00b1 0,34 mas. Pertanto la distanza di Rigel dalla Terra \u00e8 pari a , ossia equivalenti a circa Tuttavia, il metodo della parallasse a queste distanze non \u00e8 pienamente affidabile e il margine di errore ampio. Solo con la conclusione della missione Gaia si potranno avere dati pi\u00f9 precisi. In ogni caso, questa stella si trova sullo stesso braccio della Via Lattea su cui si trova anche il Sole, cio\u00e8 il braccio di Orione, il cui nome deriva dal fatto che il suo punto pi\u00f9 ricco ed intenso si trova proprio in direzione della costellazione di Orione.\nSulla stessa linea di vista di Rigel e lungo il medesimo braccio galattico, si trovano anche l'associazione OB Orion OB1 e la nebulosa di Orione, ad essa collegata. Di questa associazione fanno parte molte stelle calde e luminose della costellazione, comprese Saiph e le tre che formano la Cintura. Tuttavia la distanza di Rigel da noi \u00e8 circa la met\u00e0 di quella delle stelle che formano l'associazione. \u00c8 pertanto dubbio che Rigel ne faccia parte: a volte viene considerata un membro staccato dell'associazione, ma pi\u00f9 spesso \u00e8 considerata un membro dell'Associazione R1 del Toro-Orione. Il fatto che Betelgeuse si trovi pi\u00f9 o meno alla stessa distanza da noi a cui si trova Rigel e abbia pi\u00f9 o meno la stessa et\u00e0 (circa 10 milioni di anni) farebbe pensare a un fenomeno di formazione stellare avvenuto di fronte all'associazione Orion OB1 alla distanza di 200-300 parsec, che ha generato anche queste due stelle. Tuttavia, altre interpretazioni sono possibili. Per esempio, Harper, Brown e Guinan (2008) hanno seguito a ritroso la traiettoria che Betelgeuse deve avere percorso nello spazio nei milioni di anni passati, dato il suo attuale moto proprio, scoprendo che essa porta in una regione esterna al disco galattico nella quale \u00e8 improbabile che essa si sia formata. Gli studiosi ritengono pi\u00f9 probabile che Betelgeuse si sia formata in una delle sottoregioni dell'associazione Orion OB1 e che poi abbia modificato il proprio moto proprio in seguito a esplosioni di supernovae o a incontri ravvicinati con altre stelle. Beltelgeuse sarebbe pertanto un'altra stella fuggitiva proveniente dall'associazione, come le celebri e . Studi analoghi tuttavia non sono stati ancora compiuti su Rigel.\nEssendo una stella brillante e inoltre muovendosi in una regione folta di nebulose, Rigel illumina numerose nubi di polvere nelle sue vicinanze, come vdB 36 e la nebulosa Testa di Strega; quest'ultima \u00e8 una nebulosa a riflessione che si trova circa due gradi e mezzo a nord-est, a circa 40 anni luce da Rigel. Nonostante la distanza, la Nebulosa Testa di Strega \u00e8 ugualmente illuminata da questa stella a testimonianza della sua grande luminosit\u00e0. Essa \u00e8 di colore azzurro perch\u00e9 riflette la luce di Rigel, che ha questo colore.\nLe coordinate galattiche di Rigel sono 209,2412\u00b0 e \u221225,2454\u00b0. Una longitudine galattica di circa 209\u00b0 significa che la linea ideale che congiunge il Sole e Rigel, se proiettata sul piano galattico, forma con la linea ideale che congiunge il Sole con il centro galattico un angolo del medesimo valore. Ci\u00f2 significa che Rigel \u00e8 un po' pi\u00f9 lontana dal centro galattico rispetto al Sole. Una latitudine galattica di circa \u221225\u00b0 significa che Rigel si trova pi\u00f9 a sud rispetto al piano in cui sono posti anche il Sole e il centro galattico.\nCaratteristiche.\nTemperatura e luminosit\u00e0.\nIl colore azzurro di Rigel \u00e8 determinato dalla sua alta temperatura superficiale. Il valore di tale temperatura non \u00e8 tuttavia conosciuto con certezza: alcune misurazioni hanno dato come risultato , altre . In ogni caso, Rigel \u00e8 stabilmente assegnata alla classe spettrale B8.\nLa luminosit\u00e0 assoluta di una stella \u00e8 ricavabile dalla sua luminosit\u00e0 apparente e dalla sua distanza dalla Terra. Visto che la distanza precisa a cui Rigel si trova \u00e8 incerta, anche la sua luminosit\u00e0 intrinseca \u00e8 difficilmente determinabile con precisione. Nel calcolo vi deve inoltre tenere conto che, data la sua alta temperatura superficiale, Rigel emette molta radiazione nella banda dell'ultravioletto. Le stime della luminosit\u00e0 di questa stella variano fra le e le . Tenendo buono quest'ultimo valore, basato sulla nuova riduzione dei dati di Hipparcos, la magnitudine assoluta bolometrica di questa stella si aggirerebbe attorno a \u22128 e questo fa di Rigel l'oggetto pi\u00f9 luminoso entro il raggio di un migliaio di anni luce del Sole. Occorre allontanarsi dal Sole almeno fino a Deneb, , per trovare una stella sicuramente pi\u00f9 luminosa. Anche Deneb si trova sul braccio di Orione della Via Lattea, ma nella direzione opposta a quella in cui si trova Rigel. Un'altra stella che potrebbe contendere a Deneb il primato di stella pi\u00f9 luminosa nelle vicinanze del Sole a una distanza superiore a quella di Rigel \u00e8 Naos, , che \u00e8 sicuramente pi\u00f9 luminosa di Deneb: tuttavia non \u00e8 ancora ben chiaro quale delle due stelle sia la pi\u00f9 vicina.\nRaggio e massa.\nRigel \u00e8 classificata come stella supergigante; in particolare essa \u00e8 stata assegnata alla classe di luminosit\u00e0 Ia (a volte Iab), che raccoglie le supergiganti pi\u00f9 luminose. Ci\u00f2 significa che Rigel ha gi\u00e0 abbandonato la sequenza principale e si trova in un avanzato stato evolutivo. Abbandonando la sequenza principale, Rigel ha cominciato a aumentare le sue dimensioni, che sono diventate ragguardevoli. Basandosi sulla sua luminosit\u00e0 e sulla sua temperatura, si pu\u00f2 ricavare che essa ha un raggio che \u00e8 74 volte quello del Sole, mentre misurazioni dirette del diametro di Rigel hanno dato come risultato 2,43\u00a0mas nel 2005, con il VLTI dell'ESO, e di 2,76\u00a0mas con l'interferometro CHARA nel 2009. Assumendo quest'ultima misura e la distanza calcolata sulla base dei dati del satellite Hipparcos si ottiene un raggio di raggio di Rigel in (corrispondenti a circa ) in buon accordo con il raggio calcolato in base a luminosit\u00e0 e temperatura.\nI margini di incertezza sono tuttavia ampi: basandosi sul calcolo di altri parametri come la gravit\u00e0 superficiale e sul suo stato evolutivo, Israelian \"et al.\" (1997) hanno ricavato un raggio di 130\u00a0R\u2609. Se fosse posta al centro del Sistema solare, Rigel raggiungerebbe quindi almeno l'orbita di Mercurio, ma potrebbe addirittura avvicinarsi all'orbita di Venere, se le stime pi\u00f9 alte dovessero rivelarsi corrette.\nSebbene nel corso della sua evoluzione abbia perduto grandi quantit\u00e0 di materiale, Rigel ha una massa diverse volte maggiore di quella del Sole. Secondo uno studio di Przybilla \"et al.\" del 2010, condotto utilizzando modelli teorici delle tracce evolutive delle stelle massicce, la massa di Rigel sarebbe pari a ; Hohle nel 2010 utilizza diversi modelli evolutivi ottenendo valori compresi fra 11,64 e ; infine Tetzlaff \"et al.\" nel 2011 hanno calcolato la media fra i risultati di diversi modelli evolutivi ottenendo .\nLa massa di Rigel \u00e8 dunque paragonabile a quella della supergigante rossa Betelgeuse, sua compagna di costellazione. Tuttavia le due stelle si trovano in due stati evolutivi differenti. Rigel sta probabilmente espandendosi e raffreddandosi in superficie dopo aver terminato l'idrogeno disponibile nel suo nucleo; in tal caso possiederebbe ora un nucleo inerte di elio e diventerebbe in futuro una supergigante rossa. Betelgeuse ha invece gi\u00e0 raggiunto questa fase. Sebbene sia improbabile, esiste tuttavia anche un'altra possibilit\u00e0, pi\u00f9 remota, che Rigel abbia gi\u00e0 superato la fase di supergigante rossa e che sia ridiventata una supergigante blu, cominciando a fondere l'elio in carbonio nel suo nucleo. In tal caso Rigel sarebbe andata incontro a maggiori perdite di massa rispetto alle ipotesi precedenti e quindi la sua massa attuale sarebbe ridotta a .\nVelocit\u00e0 e periodo di rotazione.\nLe stelle giganti e supergiganti, uscendo dalla sequenza principale, aumentano il loro volume. Per la legge di conservazione del momento angolare, la velocit\u00e0 di rotazione diminuisce. Queste stelle quindi di solito ruotano tanto pi\u00f9 lentamente quanto pi\u00f9 hanno aumentato il loro volume. Rigel, come tutte le stelle molto calde, quando era all'interno della sequenza principale doveva ruotare molto velocemente, tanto che forse la sua velocit\u00e0 di rotazione era all'equatore circa 400-, vicina alla velocit\u00e0 critica, oltre la quale una stella si distruggerebbe. L'eccesso di elio riscontrato nell'atmosfera stellare di Rigel \u00e8 stato spiegato proprio sulla base di questa originaria velocit\u00e0 di rotazione molto elevata: essa dovrebbe infatti avere provocato un rimescolamento dei prodotti del ciclo CNO, quando questa stella si trovava nella sequenza principale.\nL'attuale velocit\u00e0 di rotazione di Rigel \u00e8 molto difficile da determinare, cos\u00ec come lo \u00e8 in tutte le supergiganti. Le stelle di questo tipo infatti uniscono una velocit\u00e0 di rotazione ridotta, causata dall'aumento di volume, a un'atmosfera estremamente turbolenta e non \u00e8 semplice separare i movimenti del gas dovuti alla rotazione e quelli dovuti alla turbolenza. Tuttavia, Rigel \u00e8 stata fatta oggetto di molteplici indagini in questo campo. Gli studi condotti stimano che la velocit\u00e0 di rotazione proiettata (\"v\"eq \u00d7 \"sin\" \"i\") abbia un valore compreso fra e . La velocit\u00e0 di rotazione effettiva di Rigel dipende dall'angolo di inclinazione dell'asse di rotazione della stella rispetto alla nostra linea di vista, che non \u00e8 conosciuto con precisione. Tuttavia Chesneau \"et al.\" (2010), tramite lo studio delle variazioni della linea H\u03b1, sono riusciti a rilevare la presenza di un'omogeneit\u00e0 sulla superficie di Rigel, che li ha portati a speculare che l'asse di rotazione della stella abbia un'alta inclinazione rispetto alla nostra linea di vista. Moravveji \"et al.\" (2012) assumono quindi . Supponendo che il raggio stellare sia 78,9\u00a0R\u2609 e che la velocit\u00e0 di rotazione proiettata sia , come indicano due indipendenti studi del 2010, allora se ne ricava che se l'asse di inclinazione \u00e8 inclinato di 60\u00b0 il periodo di rotazione \u00e8 di 137\u00a0giorni, mentre se l'asse \u00e8 inclinato di 90\u00b0, il periodo \u00e8 di 158\u00a0giorni. Il periodo di rotazione di Rigel dovrebbe essere quindi compreso fra questi due valori.\nVento stellare.\nCome tutte le stelle supergiganti, Rigel emette massicciamente gas tramite il proprio vento stellare. Si tratta di un vento stellare relativamente veloce ), che emette radiazione nelle frequenze dell'ultravioletto. Questo vento stellare origina una notevole perdita di massa da parte della stella, ma c'\u00e8 incertezza riguardo a quanto essa ammonti di preciso. Le misurazioni effettuate da tre diversi studi la collocano fra 1,1 milionesimi e 1,3 decimilionesimi di massa solare ogni anno. Si tratta di una perdita che \u00e8 nell'ordine di 1-10 milioni di volte la massa persa dal Sole ogni anno a causa del vento solare. In ogni caso tale perdita non avviene in modo regolare, ma avviene in eruzioni che danno origine a diverse shell di gas, concentriche le une alle altre, che si espandono allontanandosi dalla stella. Queste eruzioni sono probabilmente uno dei fattori responsabili della variabilit\u00e0 della stella.\nStudi condotti da Chesneau \"et al.\" (2014) su osservazioni condotte nel corso di due campagne osservative, nel 2006-2007 e nel 2009-2010, questi ultimi utilizzando lo strumento AMBER del VLT in Cile, dimostrano la forte variabilit\u00e0 del vento stellare di Rigel e della variazione del tasso di massa persa su scala temporale di un solo anno. Nella seconda campagna l'atmosfera di Rigel appariva molto pi\u00f9 tranquilla rispetto a 1-2 anni prima e la massa persa dalla stella tramite il vento stellare \u00e8 passata da a perse all'anno, con una differenza in percentuale, tra i due periodi osservativi, dell 20% circa.\nVariabilit\u00e0.\nRigel varia la sua luminosit\u00e0 in modo irregolare, come \u00e8 tipico delle supergiganti, e viene comunque classificata come variabile Alfa Cygni, una classe di stelle che mostrano variazioni di luminosit\u00e0 sovrapposti dovute a pulsazioni non radiali, e il cui prototipo \u00e8 Deneb (). Sia il periodo di variazione che l'ampiezza non sono infatti costanti. Secondo alcuni studiosi il semiperiodo medio di queste variazioni \u00e8 22 giorni. Tuttavia secondo altri studiosi, le variazioni di luminosit\u00e0 della stella non hanno alcuna regolarit\u00e0. In ogni caso la variabilit\u00e0 di Rigel resta piuttosto complessa; variazioni della velocit\u00e0 radiale della stella hanno individuato almeno 19 oscillazioni simultanee non radiali, con periodi che vanno da 1,2 a 74 giorni. L'intervallo di variabilit\u00e0 va da 0,03 a 0,3 magnitudini, cio\u00e8 dal 3 al 30 percento. L'esatto meccanismo all'origine di queste variazioni non \u00e8 ancora conosciuto e sono state fatte al proposito diverse ipotesi. Una prima \u00e8 che la stella vada incontro a pulsazioni non radiali, che interessano larghe parti dell'atmosfera stellare, in modo irregolare e non periodico. Queste pulsazioni sarebbero accompagnate da grandi perdite di massa, che renderebbero di forma irregolare l'involucro della stella.\nSono state avanzate altre ipotesi. Poich\u00e9 alcune osservazioni hanno rivelato la presenza non solo di gas che si allontana dalla stella, ma anche di gas che ricade su di essa, \u00e8 stata proposta l'esistenza di fenomeni simili alle protuberanze solari e ai flare a cui il Sole va soggetto. Tutto ci\u00f2 suggerisce l'esistenza di una cromosfera, per certi versi simile a quella del Sole. Le protuberanze sarebbero pi\u00f9 frequenti in corrispondenza dell'equatore stellare e sarebbero collegate con il magnetismo di Rigel. La sua superficie presenterebbe infatti delle macchie stellari. Nella zona interessate da esse si originerebbero vaste eruzioni di materiale confinato magneticamente che causerebbero loop molto estesi (decine di volte pi\u00f9 grandi di quelli che interessano il Sole), che arriverebbero fino ad un'altezza pari a un quarto del raggio della stella. Le variazioni di luminosit\u00e0 di Rigel potrebbero essere associate a questi fenomeni, tuttavia, in un monitoraggio spettroscopico a lungo periodo pubblicato nel 2012, non \u00e8 stato rilevato nessun campo magnetico attorno alla stella, come solitamente succede per le supergiganti di classe O e B. Le variazioni della luminosit\u00e0 di Rigel potrebbero dipendere da uno o pi\u00f9 fenomeni associati tra loro, come presenza di macchie, perdite di massa, pulsazioni o dall'interazione tra diverse strutture esistenti in prossimit\u00e0 della fotosfera stellare.\nStato evolutivo.\nEntrata nella sequenza principale fra i 3 e 10 milioni di anni fa come una stella di classe spettrale O, avente forse una massa una trentina di volte quella del Sole, Rigel ha gi\u00e0 esaurito l'idrogeno presente nel suo nucleo e quindi \u00e8 gi\u00e0 entrata nelle fasi finali della sua esistenza. Stelle della massa di Rigel, infatti, bruciano molto velocemente il loro combustibile nucleare e hanno quindi una vita (in termini astronomici) molto breve. Da quando \u00e8 entrata nella sequenza principale, Rigel ha sicuramente perso una consistente porzione della sua massa originaria tramite il potente vento stellare prodotto dalle stelle di classe O e dalle supergiganti. Tuttavia non \u00e8 ancora chiaro quanta della sua massa iniziale Rigel abbia perso, perch\u00e9 il suo preciso stato evolutivo non \u00e8 conosciuto.\nCirca lo stato evolutivo di Rigel, infatti, due ipotesi sono possibili. Secondo la prima, Rigel sarebbe da poco uscita dalla sequenza principale e avrebbe un nucleo inerte di elio, che si sta contraendo e scaldando. L'innalzamento della temperatura del nucleo far\u00e0 gonfiare in futuro la stella fino a farla diventare una supergigante rossa simile ad Antares o Betelgeuse. In questo caso la massa attuale di Rigel dovrebbe aggirarsi sulla ventina di masse solari. Una seconda possibilit\u00e0 \u00e8 che Rigel abbia gi\u00e0 passato lo stadio di supergigante rossa e che la temperatura del suo nucleo sia gi\u00e0 aumentata a sufficienza per innescare la fusione dell'elio in carbonio e ossigeno. Se questo \u00e8 accaduto, allora il suo nucleo si \u00e8 espanso e ci\u00f2 ha prodotto una nuova contrazione della stella che da supergigante rossa \u00e8 tornata ad essere una supergigante blu. Se questa seconda ipotesi dovesse essere corretta, allora Rigel ha fatto in tempo a perdere maggiori quantitativi di massa, tanto che la sua massa attuale dovrebbe essere intorno alla quindicina di masse solari. In ogni caso, vista la sua massa elevata, il suo destino sembra quello di esplodere in una supernova di tipo II entro circa un milione di anni. Vista la relativa vicinanza di Rigel, questa esplosione potrebbe arrivare a brillare con una magnitudine apparente di \u221210, cio\u00e8 apparire luminosa dalla Terra quanto un quarto della luna piena.\nIl sistema.\nRigel non \u00e8 in realt\u00e0 una stella singola, ma un sistema stellare. Intorno alla stella principale, che \u00e8 stata fin qui descritta e che \u00e8 denominata Rigel A, orbitano due o forse pi\u00f9 stelle. Rigel \u00e8 stata riconosciuta come binaria visuale almeno dal 1831, sulla base delle osservazioni di F. G. W. Struve. La compagna visuale di Rigel A sarebbe una stella di tutto rispetto, brillando alla magnitudine apparente 6,7 nonostante la distanza di circa 800 anni luce. Tuttavia essendo vicina a Rigel A e essendo quest'ultima 500 volte pi\u00f9 luminosa, la sua luminosit\u00e0 viene sovrastata dalla sua pi\u00f9 potente compagna, sicch\u00e9 la sua risoluzione necessita di un telescopio di almeno . Alla distanza stimata, la compagna di Rigel A \u00e8 separata dalla primaria da almeno (330 miliardi di km). Vista la notevole distanza fra le due componenti non si \u00e8 finora osservato nessun moto orbitale, ma esse condividono il medesimo moto proprio. In ogni caso l'orbita viene compiuta in almeno anni.\nLa compagna visuale di Rigel \u00e8 essa stessa una binaria spettroscopica, formata da due stelle azzurre di sequenza principale. Entrambe le componenti, chiamate Rigel B e Rigel C, hanno classe spettrale B9 e hanno una temperatura superficiale di poco superiore ai . Rigel B, la pi\u00f9 massiccia, ha una massa pari a due volte e mezzo quella del Sole, mentre Rigel C ha una massa pari a . Esse si trovano distanti (circa 15 miliardi di km) l'una dall'altra e compiono il loro moto orbitale in circa 400 anni.\nAlla fine del XIX secolo e all'inizio del XX ci fu una lunga controversia circa la possibilit\u00e0 di risolvere con telescopi un'ulteriore componente ottica nelle immediate vicinanze di Rigel. Parecchi osservatori esperti affermarono di averla individuata, mentre altri affermarono di non essere riusciti in questa impresa; tuttavia, anche quelli che affermavano di esservi riusciti furono spesso incapaci di ripetere il risultato. Le osservazioni compiute in seguito hanno smentito che tale ulteriore componente ottica esista.\nPotrebbe essere invece legata al sistema un'ulteriore debole stella di quindicesima magnitudine, che si trova 44 secondi d'arco dalla principale. Alla distanza di 800 anni luce, questi corrispondono a una separazione di (circa da Rigel A. Se veramente legata al sistema, questa stella arancione di sequenza principale completerebbe la sua orbita intorno al trio delle stelle maggiori in almeno un quarto di milione di anni.\nIl cielo visto da Rigel.\nRigel, come tutte le stelle pi\u00f9 massicce del Sole, non \u00e8 certamente il luogo pi\u00f9 adatto per la ricerca di vita come noi la conosciamo, in quanto una stella con la massa di Rigel ha una durata temporale di appena una decina di milioni di anni, tempo insufficiente perch\u00e9 si possano sviluppare forme di vita complesse. Nei suoi pressi nessuna delle costellazioni visibili dalla Terra avrebbe la stessa forma, data la diversa distanza e luminosit\u00e0 delle stelle pi\u00f9 brillanti della volta celeste terrestre; la stessa costellazione di Orione, una delle pi\u00f9 famose del cielo terrestre, non esisterebbe, per il semplice fatto che Rigel ne fa parte. Inoltre, data la grande distanza che separa Rigel dal Sole, non \u00e8 possibile conoscere con precisione i suoi dintorni, soprattutto per quel che riguarda le stelle non particolarmente luminose, come le nane rosse. Anche il Sole a oltre 800\u00a0a.l. di distanza da Rigel, non solo non sarebbe visibile a occhio nudo, ma non lo sarebbe nemmeno con piccoli telescopi, in quanto la sua magnitudine apparente sarebbe di +12.\nSe comunque esistesse un sistema planetario abitato nei pressi di Rigel, il cielo sarebbe probabilmente un po' pi\u00f9 luminoso di quello visto dalla Terra, e diverse stelle, molte della stessa costellazione di Orione, sarebbero pi\u00f9 brillanti. Rigel avrebbe la stessa luminosit\u00e0 del Sole visto dalla Terra se osservata da 250\u00a0UA, e quella della Luna piena se osservata da ben 2500\u00a0UA, vale a dire 5 volte la distanza media di Sedna, il pi\u00f9 distante oggetto transnettuniano del sistema solare conosciuto. Una delle stelle pi\u00f9 vicine a Rigel, a 19 anni luce, \u00e8 HIP 24428, una stella di classe A simile a Sirio che, a quella distanza da Rigel, splenderebbe di magnitudine 0,36. Altre quattro stelle, che si trovano a una distanza tra 40 e 50\u00a0a.l., hanno tipo spettrale compreso da B9 a F2, e magnitudini che vanno da 1,39 a 3,42.\nTuttavia, numerose stelle conosciute sarebbero pi\u00f9 luminose di HIP 24428: in assoluto la pi\u00f9 brillante dei cieli rigeliani sarebbe , una subgigante blu che, distante da Rigel 58\u00a0a.l., brillerebbe di magnitudine \u22121,5, poco pi\u00f9 di Alnitak (\u22121,33), che dista da Rigel 178\u00a0a.l. Con magnitudine negativa sarebbero anche (\u22120,87), distante 79\u00a0a.l., , Mintaka, 42 Orionis e Saiph, quest'ultima distante 250\u00a0a.l. da Rigel. Betelgeuse, a poco pi\u00f9 di 400 anni luce da Rigel, sarebbe l'ottava stella pi\u00f9 luminosa del cielo, con una magnitudine di 0,1, poco pi\u00f9 luminosa della vicina HIP 24428 e della calda supergigante Alnilam, che seppur distante oltre 1000\u00a0a.l. da Rigel, brillerebbe di magnitudine 0,48. Anche Wezen, altra supergigante distante poco meno di 1000\u00a0a.l. da Rigel sarebbe comunque pi\u00f9 luminosa che vista dalla Terra (0,79). Sarebbero invece meno luminose che viste dalla Terra alcune stelle che appaiono brillanti nei cieli terrestri a causa della loro vicinanza (ad esempio, Sirio, Vega, Altair, Capella). Meno luminosa apparirebbe anche Canopo, che ad oltre 600\u00a0a.l., brillerebbe \"solo\" di magnitudine 1,1.\nPer quanto riguarda HIP 24428, la vicina stella bianca, nei suoi immediati dintorni Rigel sarebbe estremamente luminosa, arrivando a una magnitudine di \u22128, ben pi\u00f9 luminosa del pianeta Venere visto dalla Terra, e in grado di proiettare ombre. Se su un pianeta di HIP 24428 esistesse una civilt\u00e0 evoluta almeno come la nostra, con una storia di qualche milione di anni alle spalle, avrebbe visto la nascita della pi\u00f9 giovane Rigel e la sua evoluzione in supergigante nel corso dei millenni, con la crescente preoccupazione della sua futura esplosione in supernova. Trovandosi a meno di 20\u00a0a.l. infatti, l'esplosione di Rigel in una supernova di tipo II metterebbe a serio rischio qualsiasi forma di vita presente su quel pianeta.\nEtimologia e significato culturale.\nIl nome di Rigel deriva dalla sua posizione di \"piede\" sinistro di Orione. \u00c8 infatti una contrazione di \"Rijl jawza al-yusra\", espressione araba per \"il piede sinistro di Colui che \u00e8 Centrale\". Un altro nome arabo \u00e8 \"ri\u01e7l al-\u01e7abb\u0101r\", che significa \"il piede di colui che \u00e8 grande (gigante, conquistatore, ecc.)\"; da questa espressione araba derivano i nomi alternativi di Rigel, \"Algebar\" e \"Elgebar\", che tuttavia sono raramente utilizzati.\nNella mitologia norrena il gigante Orione era identificato con Orwandil. Secondo il mito egli stava viaggiando in compagnia del dio Thor, quando in uno sfortunato incidente il suo alluce si congel\u00f2 durante l'attraversamento di un fiume. Thor tagli\u00f2 il dito e lo lanci\u00f2 nel cielo, ove divenne Rigel. In alcune varianti, l'altro alluce divenne la stella Alcor.\nIn Cina Rigel \u00e8 conosciuta con il nome \u53c2\u5bbf\u4e03, che significa \"la settima delle tre stelle\". Questo curioso nome deriva dal fatto che i cinesi chiamavano l'asterismo della Cintura di Orione, \"le tre stelle\". Poi altre stelle vennero aggiunte all'asterismo, ma il nome non cambi\u00f2.\nIn Giappone Rigel fu chiamata \"Genji-boshi\", nome suggerito dalla bianca bandiera del clan Genji. Il nome, infatti, significa la stella del clan Genji. Un altro nome utilizzato in Giappone \u00e8 \"Gin-waki\", che significa \"la (stella) argentata accanto (alla Cintura di Orione)\".\nPresso la popolazione aborigena australiana dei Wotjobaluk Rigel era chiamata \"Yerrerdet-kurrk\" ed era considerata la suocera di \"Totyerguil\", cio\u00e8 Altair. La distanza fra le due stelle esprimeva il taboo che impediva a un uomo di accostarsi alla propria suocera.\nNella navigazione astronomica, Rigel \u00e8 una delle pi\u00f9 importanti stelle utilizzate per stabilire la posizione di una nave. Ci\u00f2 \u00e8 dovuto sia alla sua brillantezza, sia alla sua posizione vicina all'equatore celeste, che la rende visibile da tutti gli oceani del mondo.\nRigel nella finzione.\nRigel nella finzione \u00e8 stata menzionata soprattutto per il suo significato mitologico e per essere un punto luminoso di luce ben visibile nel cielo della Terra, pi\u00f9 raramente \u00e8 stata menzionata come al centro di un sistema planetario. Rigel non \u00e8 nota per possedere pianeti, \u00e8 molto distante dalla Terra, \u00e8 troppo giovane e con una breve vita davanti a s\u00e9 e quindi poco adatta alla formazione di forme di vita intelligente; per questo gli autori di fantascienza l'hanno raramente citata come provenienza di forme di vita aliene, e ancor pi\u00f9 raramente l'hanno citata come scenario di storie fantascientifiche.\nLetteratura.\nNel \"Ciclo dell'Impero\" di Isaac Asimov viene descritto un mondo attorno a Rigel popolato da una civilt\u00e0 pigra e decadente basata sulla robotica che cade presto vittima del signore della guerra Moray, mentre nel 1999, David Brin nell'ambito dell'universo fantascientifico di Asimov e del \"Ciclo della Fondazione\" in particolare, descrive un pianeta nei pressi di Rigel di nome \"Pengia\" in \"Fondazione, il trionfo\", sul quale si riunisce una commissione, in quello che sar\u00e0 il capitolo finale della saga.\nIn \"Lensman\", serie di romanzi di E. E. Smith scritti tra il 1948 e il 1960, viene descritto Rigel IV, in orbita attorno a Rigel, come popolato da una razza intelligente. Il pianeta attorno a Rigel viene maggiormente citato in un sequel della saga, scritto da David A. Kyle anni pi\u00f9 tardi, in \"Lensman From Rigel\", dove viene descritto come un mondo incandescente a causa dell'alta radiazione ultravioletta emanata dalla calda stella blu, nonostante questa fosse 200 volte pi\u00f9 lontana dal pianeta di quanto non lo sia il Sole dalla Terra\nNel ciclo dei \"Principi Demoni\", serie di cinque libri scritti da Jack Vance tra il 1964 e il 1981, Rigel \u00e8 uno dei tre principali centri della civilt\u00e0 umana (con la Terra e Vega), dotato di un sistema di ventisei pianeti abitati (Rigel concourse).\nCinema e televisione.\nNell'universo fantascientifico di Star Trek Rigel \u00e8 menzionata diverse volte come stella madre di vari pianeti. Nelle serie televisive \"Star Trek\", ', ' e \"\" vengono citati Rigel II, Rigel III, Rigel IV, Rigel V, Rigel VII, Rigel X e Rigel XII. Secondo il libro \"The Worlds of the Federation\" il sistema di Rigel \u00e8 situato nel Quadrante Alfa e sarebbe lo stesso \"Sistema di Orione\", menzionato pi\u00f9 volte in alcune produzioni della saga, tuttavia nel libro non canonico \"Star Trek: Star Charts\", vengono menzionate due stelle, chiamate Beta Rigel e Beta Orionis e con sistema di Orione ci si riferisce piuttosto a quello dominato dalla stella binaria Pi3 Orionis, la cui principale \u00e8 una stella di classe F situata nel Quadrante Beta. Nelle diverse serie televisive, i pianeti di Rigel sono menzionato soprattutto nella serie originale (\"TOS\") del 1966 fin dal primo episodio (\"The cage\"), dove il capitano Pike e la sua squadra vengono attaccati dai nativi di Rigel VII. Nel film Star Trek V - L'ultima frontiera si parla perfino di una canzone dal titolo \"Moon over Rigel VII\" che il capitano James T. Kirk propone di cantare mentre \u00e8 in campeggio con Spock e il Dottor McCoy.\nNell'episodio finale della serie \"The Next Generation\" viene invece citato Rigel III come luogo dove il tenente Geordi La Forge si ritira con famiglia a fare il romanziere, in una storia dove l'onnipotente e capriccioso Q trascina l'equipaggio 25 anni indietro nel tempo e 25 anni nel futuro. Nell'episodio finale di \"\" viene menzionato Rigel X come pianeta di ghiaccio, comunque popolato da numerose specie senzienti"}
{"id": "10583", "revid": "122775456", "url": "https://it.wikipedia.org/wiki?curid=10583", "title": "Monete euro vaticane", "text": "Le monete euro vaticane sono le monete in euro coniate dalla Citt\u00e0 del Vaticano tramite l'Istituto Poligrafico e Zecca dello Stato di Roma. Finora sono state emesse cinque serie differenti di monete.\nGli euro della Citt\u00e0 del Vaticano (insieme a quelli del Principato di Monaco, di Andorra e di San Marino) rappresentano una particolarit\u00e0 nell'ambito del Sistema Monetario europeo, avendo accordi bilaterali con gli stati confinanti. Infatti, pur non facendo parte dell'Unione europea, la Citt\u00e0 del Vaticano \u00e8 stata autorizzata ad utilizzare l'euro come valuta ufficiale, dato che, prima, utilizzava la lira italiana. La lira vaticana e la lira sammarinese venivano anch'esse utilizzate come valuta a corso legale. Con l'adozione da parte dell'Italia dell'euro, anche gli euro della Citt\u00e0 del Vaticano sono entrati in circolazione, diventando rapidamente estremamente ricercati da parte dei collezionisti di monete, dato il numero limitato di serie coniate.\nA partire dal 23 luglio 2010, in seguito all'accordo firmato con l'Unione europea nel 2009, lo Stato della Citt\u00e0 del Vaticano ha cominciato a emettere un numero maggiore di monete da 0,50 \u20ac, che vengono distribuite all'interno dei negozi vaticani (farmacia, musei, stazione ferroviaria, poste), nell'ottica di destinare alla circolazione il 51% di tutta la produzione monetaria.\nFaccia nazionale.\n1\u00aa serie - Giovanni Paolo II (2002-2005).\nLa prima versione degli euro vaticani; emessi solamente tramite starter kits e divisionali, mostrano sulla faccia nazionale l'effigie di papa Giovanni Paolo II, con intorno la scritta \"\" e le dodici stelle della bandiera dell'Unione europea.\n2\u00aa serie - sede vacante (2005).\nIn seguito alla morte di Giovanni Paolo II, il Vaticano ha emesso una serie divisionale in pezzi per commemorare la sede vacante, il periodo in cui, dopo la morte del papa, i cardinali votano per eleggere il nuovo sovrano dello Stato della Citt\u00e0 del Vaticano.\nLa serie comprende tutti gli 8 valori aventi sul dritto le previste caratteristiche tecniche, uguali per tutti i paesi aderenti all'euro. Nel rovescio di tutte le monete \u00e8 raffigurato lo stemma dell'allora Cardinale Camerlengo, Eduardo Mart\u00ednez Somalo, e quello della Camera Apostolica (chiavi decussate sormontate da un padiglione), le scritte \"\" e \"\" e dodici stelle.\n3\u00aa serie - Benedetto XVI (2006-2013).\nIl \u00e8 stata emessa la terza serie di monete euro vaticane. La faccia nazionale raffigura l'effigie del nuovo papa Benedetto XVI, Sovrano dello Stato della Citt\u00e0 del Vaticano, la scritta \"\" e le dodici stelle della bandiera dell'Unione europea.\nNel 2010 la Citt\u00e0 del Vaticano ha coniato oltre 2 milioni di pezzi da 50 centesimi da mettere in circolazione: si \u00e8 trattato della prima moneta in euro vaticana emessa ufficialmente in circolo.\n4\u00aa serie - Francesco (2014-2016).\nL', con un'intervista a \"RomeReports TV\", il Direttore dell'Ufficio Filatelico e Numismatico del Vaticano ha mostrato per la prima volta le immagini della quarta serie di monete euro vaticane, realizzata dopo la rinuncia all'ufficio di romano pontefice da parte di Benedetto XVI fatta nel mese di febbraio. La faccia nazionale raffigura l'effigie del nuovo papa Francesco, sovrano dello Stato della Citt\u00e0 del Vaticano, la scritta \"\" e le dodici stelle della bandiera dell'Unione europea; a differenza delle monete delle serie precedenti, il pontefice appare in diverse angolazioni sulle monete da 1 e 2 euro, 50, 20 e 10 centesimi e 5, 2 e 1 centesimo.\n5\u00aa serie - Stemma di Papa Francesco (2017-oggi).\nNell'aprile 2016 Papa Francesco espresse il desiderio di non essere pi\u00f9 raffigurato sulle monete. A partire da marzo 2017, quindi, \u00e8 stata introdotta una nuova serie di monete.\nI disegni rappresentano lo stemma del Sovrano dello Stato della Citt\u00e0 del Vaticano, papa Francesco. Il marchio della zecca \u00abR\u00bb e l\u2019anno di emissione \u00ab2017\u00bb figurano rispettivamente in basso a sinistra e in basso a destra.\nSull\u2019anello esterno delle monete figurano le 12 stelle della bandiera dell\u2019Unione europea.\nL\u2019incisione sul taglio della moneta da 2 EUR \u00e8: 2 *, ripetuti sei volte, a orientazione alternata dal basso in alto e dall\u2019alto in basso.\nLa questione della sede vacante.\nLa Commissione europea ha emesso una raccomandazione in data 19 dicembre 2008, una linea guida comune per le facce nazionali e l'emissione di monete in euro destinate alla circolazione. Una sezione di questa raccomandazione prevede che:\nCi\u00f2 significa che in futuro non vi saranno pi\u00f9 serie di monete euro \"regolari\" per la Sede Vacante, come invece era accaduto nel 2005, ferma restando la possibilit\u00e0 di emettere serie \"commemorative\" per l'evento (in genere monete d'oro o d'argento), che abbiano valore legale solo nella Citt\u00e0 del Vaticano. Anche l'emissione di una moneta commemorativa da 2 euro dedicato alla Sede Vacante \u00e8 possibile: in particolare, il regolamento UE del , all'articolo 4, consente l'emissione di una moneta commemorativa nel caso in cui vi sia una vacanza nella carica del Capo di Stato, anche se siano gi\u00e0 state emesse le due monete commemorative consentite annualmente, purch\u00e9 si rispettino i limiti di volume previsti.\n2 euro commemorativi.\nLo stato di Citt\u00e0 del Vaticano conia ogni anno due monete da 2 euro commemorative. Nel periodo 2004-2015 la moneta emessa era soltanto una (con l'esclusione del 2013, anno in cui \u00e8 stata coniata anche una moneta da 2 euro per la sede vacante). Dal 2016 le emissioni sono divenute due. Queste emissioni sono rivolte esclusivamente ai collezionisti.\nNon facendo parte dell'Unione europea, il Vaticano non partecipa alle emissioni comuni."}
{"id": "10591", "revid": "765409", "url": "https://it.wikipedia.org/wiki?curid=10591", "title": "Houston, Texas", "text": ""}
{"id": "10612", "revid": "7", "url": "https://it.wikipedia.org/wiki?curid=10612", "title": "Carlo Marx", "text": ""}
{"id": "10613", "revid": "339392", "url": "https://it.wikipedia.org/wiki?curid=10613", "title": "Carlo Linneo", "text": ""}
{"id": "10614", "revid": "1318658", "url": "https://it.wikipedia.org/wiki?curid=10614", "title": "Reticolo (costellazione)", "text": "Il Reticolo (in latino Reticulum, abbreviato in Ret) \u00e8 una delle 88 costellazioni moderne. Si tratta di una costellazione minore dell'emisfero sud, posta ad una declinazione di circa -60\u00b0; venne introdotta da Lacaille per ricordare l'omonimo strumento di misurazione di posizioni ed angoli tra le stelle.\nCaratteristiche.\nIl Reticolo \u00e8 una piccola costellazione del profondo cielo australe; contiene alcune stelle di terza e quarta magnitudine piuttosto vicine fra loro che ne facilitano l'individuazione, la quale \u00e8 comunque facilitata dal fatto che essa viene a trovarsi a met\u00e0 strada sulla linea congiungente le due brillanti stelle Canopo e Achernar, rispettivamente nelle costellazioni della Carena e di Eridano. In un cielo non molto limpido pu\u00f2 essere presa come riferimento per reperire la Grande Nube di Magellano, posta pochi gradi a sudest.\nIl periodo pi\u00f9 propizio per la sua osservazione nel cielo serale ricade nei mesi compresi fra novembre e aprile, ossia in coincidenza della stagione estiva australe; dall'emisfero nord si presenta invisibile per quasi tutte le sue regioni ad eccezione di quelle poste a latitudini tropicali, mentre dall'emisfero australe si presenta circumpolare a partire dalle regioni poste a latitudini temperate.\nStelle doppie.\nAlcune stelle doppie della costellazione sono risolvibili anche con piccoli strumenti.\nStelle variabili.\nFra le stelle variabili, la pi\u00f9 importante in termini di luminosit\u00e0 ed escursioni di luminosit\u00e0 \u00e8 la R Reticuli, una Mireide che oscilla fra la sesta e la quattordicesima magnitudine.\nOggetti non stellari.\nIl Reticolo contiene alcune galassie brillanti, prima fra tutte NGC 1313, una grande galassia spirale visibile anche con un piccolo telescopio fra i cui bracci sono state scoperte decine di grandi regioni di formazione stellare. Le altre galassie sono visibili soprattutto sul lato nordorientale, al confine con il Dorado, come NGC 1559.\nSistemi planetari.\nFra i sistemi planetari noti in questa costellazione, il pi\u00f9 noto \u00e8 quello di , scoperto nel 2000, che contiene un gigante gassoso con una massa minima pari a circa 1,5 masse gioviane.\nNella cultura di massa.\nGli appassionati di ufologia indicano spesso il sistema di come la patria di un'ipotetica categoria di alieni, i cosiddetti grigi."}
{"id": "10616", "revid": "1543377", "url": "https://it.wikipedia.org/wiki?curid=10616", "title": "Mosca (costellazione)", "text": "La Mosca (in latino Musca, abbreviata in Mus) \u00e8 una delle 88 costellazioni moderne. Si tratta di una costellazione minore dell'emisfero meridionale, situata a circa 70\u00b0 di declinazione sud. \u00c8 perci\u00f2 invisibile alle latitudini mediterranee.\nCaratteristiche.\nLa Mosca si pu\u00f2 individuare con estrema facilit\u00e0, subito a sud della Croce del Sud, dove sono visibili un gruppo di stelle di terza e quarta magnitudine, sul bordo meridionale della brillante Via Lattea australe; parte dei suoi campi stellari si presentano fortemente oscurati da nebulose oscure, mentre la parte settentrionale \u00e8 oscurata dalla sezione pi\u00f9 meridionale della Nebulosa Sacco di Carbone. La costellazione una volta era nota come \"Musca Australis\", in contrapposizione ad una \"Musca Borealis\", situata a nord-est dell'Ariete. Oggi si tende a chiamarla semplicemente \"Musca\", o, talvolta, \"Musca indica\", uno dei vari nomi assunti in passato. \u00c8 stata anche nota col nome di \"Apis\", l'Ape.\nIl periodo pi\u00f9 propizio per la sua osservazione nel cielo serale ricade nei mesi compresi fra febbraio e luglio; la sua declinazione fortemente australe ne impedisce l'osservazione alle latitudini boreali a nord del Tropico del Cancro; dalle regioni australi, al contrario, \u00e8 facilmente osservabile anche per gran parte dell'anno, e alle latitudini temperate si presenta circumpolare. \u00c8 una tipica figura minore dell'autunno australe.\nNella sua direzione \u00e8 presente la nube molecolare Mosca, la prima nube interstellare ad essere studiata tridimensionalmente.\nStelle principali.\nEntro i confini della Mosca si trova la Nova Muscae 1991, una sorgente transiente di raggi X. Nova Muscae 1991 \u00e8 una stella binaria, e si pensa che una delle sue due componenti sia un buco nero. Questa deduzione si basa sulla rivelazione di radiazione derivata dall'annichilimento di positroni, che \u00e8 stata rivelata durante l'esplosione del 1991.\nStelle doppie.\nLa costellazione della Mosca contiene alcune stelle doppie ottiche piuttosto ampie.\nStelle variabili.\nLe stelle variabili presenti nella Mosca sono per lo pi\u00f9 poco luminose, sebbene ve ne siano alcune di facile osservazione.\nFra le Cefeidi, le prime che furono scoperte nella costellazione, vi sono due stelle R Muscae e S Muscae, che oscillano fra la quinta e la sesta magnitudine, con un periodo compreso fra i 7 e i 9 giorni; entrambe quando sono al massimo della luminosit\u00e0 sono al limite della visibilit\u00e0 ad occhio nudo.\nUna variabile semiregolare di facile osservazione \u00e8 la , le cui variazioni, piuttosto ridotte, possono essere percepite nell'arco di poco pi\u00f9 di un mese paragonandone la luminosit\u00e0 con quella di altre stelle vicine.\nOggetti del cielo profondo.\nLa Mosca \u00e8 situata sul bordo meridionale della Via Lattea australe, il che potrebbe far pensare alla presenza di una discreta quantit\u00e0 di oggetti non stellari, se non fosse che questo tratto (che per altro \u00e8 lo stesso dove si trovano le costellazioni della Carena e della Croce del Sud) si presenta fortemente oscurato da polveri interstellari, appartenenti a un complesso molecolare in cui ha luogo la formazione stellare, specialmente in direzione sud. Alcuni oggetti brillanti sono individuabili nella parte pi\u00f9 meridionale della costellazione, lontano dalle polveri galattiche pi\u00f9 dense, ed in particolare si tratta di due ammassi globulari: NGC 4833, il pi\u00f9 luminoso, vicino alla stella e NGC 4372, subito a nord di .\nSistemi planetari.\nHD 111232 \u00e8 una stella simile al Sole che possiede un sistema planetario in cui \u00e8 noto un solo pianeta confermato: si tratta di un gigante gassoso con una massa minima superiore alle 6,8 masse gioviane, posto su un'orbita a una distanza media di poco inferiore alle 2 UA."}
{"id": "10618", "revid": "1543377", "url": "https://it.wikipedia.org/wiki?curid=10618", "title": "Camaleonte (costellazione)", "text": "Il Camaleonte (in latino Chamaeleon) \u00e8 una costellazione minore dell'emisfero sud. \u00c8 stata introdotta da Johann Bayer nel suo lavoro \"Uranometria\" del 1603, ma \u00e8 forse stata definita alcuni anni prima. \u00c8 oggi una delle 88 costellazioni moderne.\nCaratteristiche.\nLe stelle che compongono questa costellazione sono tutte di quarta magnitudine o pi\u00f9 deboli, cosa che rende difficile la loro individuazione nel cielo. Per trovarla conviene partire da una costellazione molto pi\u00f9 brillante e riconoscibile, la Croce del Sud; seguendo l'allineamento formato dalle stella Alfa e Gamma si arriva in prossimit\u00e0 della stella Gamma del Camaleonte. \u00c8 davvero difficile scorgerla in cielo, a causa delle sue esigue dimensioni e della scarsa luminosit\u00e0 delle sue componenti (si potrebbe quindi affermare che il nome della costellazione rispecchi in pieno la sua natura). In Australia, dove viene utilizzata per individuare il sud, viene indicata scherzosamente come \u00abla padella\u00bb.\nIl periodo pi\u00f9 propizio per la sua osservazione nel cielo serale ricade nei mesi estivi e autunnali australi, sebbene la sua notevole prossimit\u00e0 al polo sud celeste ne consenta l'osservazione per tutto l'anno; dall'emisfero nord \u00e8 visibile solo a pochissimi gradi dall'equatore. per altro con alcune difficolt\u00e0 se la notte non \u00e8 perfettamente nitida in direzione sud.\nStelle principali.\nCha 110913-773444 \u00e8 una delle stelle pi\u00f9 piccole che si conoscano (\u00e8 una sub-nana bruna) ma \u00e8 interessante in quanto pare essere circondata da un disco protoplanetario.\nStelle doppie.\nNel camaleonte si trovano delle stelle doppie prospettiche facili da risolvere anche con piccoli strumenti.\nStelle variabili.\nFra le stelle variabili la pi\u00f9 appariscente, non tanto per la sua luminosit\u00e0 quanto per la sua escursione, \u00e8 la , una variabile a eclisse che in poco meno di 10 giorni oscilla di circa otto decimi di magnitudine attorno alla sesta grandezza.\nOggetti del cielo profondo.\nNella costellazione non sono presenti oggetti particolarmente brillanti: l'unico notevole \u00e8 una nebulosa planetaria, NGC 3195, posta tra le stelle Delta e Zeta, in prossimit\u00e0 del confine sud della costellazione.\nL'area di cielo del Camaleonte ospita una regione di formazione stellare poco nota agli astrofili ma oggetto di intensi studi, la Nube del Camaleonte, che sconfina in parte nell'adiacente costellazione della Mosca; nelle foto a grande campo questo complesso si evidenzia come una serie di macchie oscure che mascherano la luce proveniente dai campi stellari retrostanti. La sua importanza \u00e8 dovuta soprattutto alla sua vicinanza, che consente una facile osservazione dei meccanismi che portano alla formazione di stelle di piccola massa, comprese le nane brune, e alla nascita dei sistemi planetari.\nSistemi planetari.\nHD 63454 \u00e8 una stella leggermente meno massiva del Sole che ospita un sistema planetario composto da un pianeta gioviano caldo posto su un'orbita a 0,38 UA di distanza dalla sua stella madre; il pianeta possiede circa il 38% della massa di Giove."}
{"id": "10620", "revid": "6923", "url": "https://it.wikipedia.org/wiki?curid=10620", "title": "Compasso (costellazione)", "text": "Il Compasso (in latino Circinus, abbreviato in Cir) \u00e8 una delle 88 costellazioni moderne. Si tratta di una piccola costellazione dell'emisfero meridionale, posta ad una declinazione compresa tra -55\u00b0 e -70\u00b0.\nCaratteristiche.\nIl Compasso si trova stretto fra le due brillanti stelle che rappresentano il piede del Centauro, Alfa Centauri e Hadar, e la piccola ma appariscente costellazione del Triangolo Australe; giace su un tratto piuttosto brillante della Via Lattea del sud, ma non contiene n\u00e9 stelle luminose, n\u00e9 oggetti notevoli: la sua stella principale, la , \u00e8 di magnitudine 3,2 e viene ulteriormente oscurata dalla vicina presenza di Alfa Centauri, poco pi\u00f9 a nord. Nonostante ci\u00f2, proprio la vicinanza di stelle luminose ne consente una facile individuazione nella volta stellata.\nLa declinazione di questa costellazione \u00e8 fortemente australe: ci\u00f2 comporta che da quasi tutte le aree della Terra a nord della fascia tropicale non sia mai osservabile; d'altra parte, nella fascia temperata australe si presenta circumpolare ed \u00e8 osservabile in particolare nelle notti dell'autunno (marzo-giugno), quando si presenta alta sull'orizzonte. In antichit\u00e0 quest'area di cielo, assieme ad Alfa Centauri, era visibile anche dalle latitudini mediterranee, fino a quando la precessione degli equinozi non ha portato queste stelle a declinazioni troppo meridionali.\nStelle doppie.\nLe esigue dimensioni della costellazione non consentono di avere molte possibilit\u00e0 di contenere stelle doppie di rilievo.\nStelle variabili.\nFra le stelle variabili, abbastanza numerose nonostante la ridotta estensione della costellazione, spiccano per luminosit\u00e0 le Cefeidi classiche.\nFra queste la pi\u00f9 brillante \u00e8 la , che oscilla fra la quinta e la sesta magnitudine in un periodo di poco pi\u00f9 di 5 giorni; anche \u00e8 una Cefeide, ma meno luminosa, essendo di ottava grandezza in fase di massima.\n \u00e8 invece una variabile irregolare, con oscillazioni di alcuni decimi di magnitudine appena apprezzabili anche ad occhio nudo.\nPulsar.\nPSR B1509-58 \u00e8 una stella di neutroni con un periodo di rotazione (pari a circa 7 giri al secondo) e un'et\u00e0 di circa 17,000 anni luce, scoperta nel 1982.\nOggetti del profondo cielo.\nNonostante la presenza della Via Lattea, date le dimensioni ridotte della costellazione, gli oggetti non stellari di facile osservazione non abbondano.\nL'unico di una certa rilevanza per strumenti amatoriali \u00e8 l'ammasso aperto NGC 5823, sul confine con il Lupo, parzialmente risolvibile con un binocolo o con piccoli strumenti anche a causa della sua scarsa concentrazione. Fra gli oggetti nebulosi, spicca la Nube del Compasso, una grande nube molecolare oscura in cui sono attivi dei fenomeni di formazione stellare di stelle di piccola e media massa.\nSistemi planetari.\nNal Compasso \u00e8 noto un sistema planetario, scoperto nel 2009 attorno alla nana gialla HD 129445."}
{"id": "10622", "revid": "297059", "url": "https://it.wikipedia.org/wiki?curid=10622", "title": "Chioma di Berenice (costellazione)", "text": "La Chioma di Berenice (in latino Coma Berenices) \u00e8 una delle 88 costellazioni moderne. Nota gi\u00e0 agli Antichi Greci, \u00e8 poi contemplata nelle opere di Gerardus Mercator e di Tycho Brahe. Si trova vicino al Leone.\nCaratteristiche.\nLa Chioma di Berenice \u00e8 una costellazione di facile individuazione, nonostante non contenga alcuna stella luminosa; pu\u00f2 essere scorta a nordest del Leone, ad ovest della brillante stella Arturo e a nord della Vergine. La sua caratteristica principale, che ha dato origine al nome della costellazione stessa, \u00e8 una \"chioma\" di stelle di quarta e quinta magnitudine ben visibile in una notte non eccessivamente inquinata, che costituisce in realt\u00e0 un gruppo di stelle fisicamente legato fra loro, un ammasso aperto in via di dissoluzione. Oltre a questo gruppo, la Chioma di Berenice comprende altre stelle di quarta magnitudine, in particolare sul lato orientale; la stella pi\u00f9 brillante \u00e8 la .\nIl periodo pi\u00f9 propizio per la sua osservazione nel cielo serale va marzo a agosto; nell'emisfero boreale \u00e8 una figura tipica del cielo primaverile e dell'inizio dell'estate, quando si presenta molto alta nel cielo. Dall'emisfero australe si mostra mediamente pi\u00f9 bassa sull'orizzonte settentrionale, ma non essendo una costellazione dalla declinazione fortemente boreale \u00e8 ben visibile da tutte le aree popolate della Terra.\nStelle doppie.\nGrazie alla presenza dell'ammasso stellare della Chioma, sono numerose le stelle che si presentano accoppiate fra di loro, anche se non necessariamente formano delle doppie fisiche.\nFra queste vi \u00e8 la coppia 32-; si tratta di due stelle dai colori contrastanti di sesta magnitudine risolvibili anche con un binocolo, dato che la loro separazione \u00e8 pari a oltre 3 primi d'arco.\nStelle variabili.\nLe stelle variabili degne di nota della costellazione sono molto poche, poich\u00e9 la gran parte di esse sono piuttosto deboli.\nUna delle pi\u00f9 facili \u00e8 la , una variabile semiregolare che in un mese e mezzo circa varia fra le magnitudini 5,3 e la 6,1; in fase di massima, \u00e8 ben visibile ad occhio nudo nelle notti non inquinate, mentre al minimo \u00e8 al limite della visibilit\u00e0 in una notte in condizioni meteo perfette.\nFra le Mireidi, la pi\u00f9 brillante \u00e8 la , che in fase di massima \u00e8 solo di magnitudine 7,1.\nOggetti del profondo cielo.\nLa costellazione contiene un gran numero di galassie, grazie alla presenza di grandi raggruppamenti galattici relativamente vicini al Gruppo Locale.\nLa maggior parte delle stelle visibili ad occhio nudo nella Chioma di Berenice formano un ammasso aperto che non \u00e8 riportato sulla maggior parte dei cataloghi, poich\u00e9 \u00e8 sparso su un'ampia regione larga pi\u00f9 di 5 gradi, vicino a \u03b3 Comae Berenices; questo ammasso \u00e8 a volte chiamato Mel 111 e si trova a una latitudine galattica piuttosto elevata.\nLa costellazione contiene anche alcuni ammassi globulari, nonostante si trovi in direzione del polo nord galattico; fra questi il pi\u00f9 luminoso \u00e8 M53, che \u00e8 individuabile con un telescopio di piccole dimensioni come una macchia rotondeggiante pi\u00f9 luminosa al centro e dai contorni sfumati.\nL'ammasso della Chioma \u00e8 un enorme Ammasso di galassie con pi\u00f9 di mille membri. Fra le galassie principali, le pi\u00f9 brillanti sono M88, M91, M98, M99 e M100, tutte scoperte da Charles Messier e da altri astronomi suoi contemporanei e inserite poi nel suo celebre catalogo; questo gruppo di galassie si trova nella parte pi\u00f9 meridionale della costellazione, sul confine con la Vergine, entro la quale prosegue. Alle galassie catalogate dal Messier se ne aggiungono altre, come NGC 4473, una galassia ellittica molto allungata e di aspetto quasi lenticolare, e NGC 4494, anch'essa di forma ellittica.\nFra le galassie pi\u00f9 distaccate da questo gruppo spicca la Galassia Occhio Nero, ben osservabile con piccoli strumenti come una macchia rotondeggiante, famosa poich\u00e9 le parti pi\u00f9 esterne dei suoi bracci ben avvolti paiono ruotare in senso opposto rispetto alle regioni centrali. Altre galassie brillanti e alla portata di strumenti di medie dimensioni si osservano nella parte centrale e nordoccidentale della costellazione, come NGC 4725, una galassia spirale molto appariscente.\nSistemi planetari.\nNella Chioma di Berenice sono noti due sistemi planetari; il pi\u00f9 esteso \u00e8 quello di HD 108874, che conta due pianeti confermati, entrambi con una massa minima di poco superiore a quella di Giove e orbitanti a 1 e 2 UA rispettivamente. HD 114762 ha invece un pianeta confermato con una massa superiore alle 11 masse gioviane, posto su un'orbita molto stretta.\nStoria e mitologia.\nTra Boote e il Leone c'\u00e8 un piccolo e attraente sciame di stelle che i Greci conoscevano ma non classificarono come costellazione a s\u00e9, poich\u00e9 lo consideravano parte del Leone. Eratostene si rifer\u00ec a questa massa di stelle come alla chioma di Arianna sotto la voce Corona Boreale, ma sotto la voce \"Leone\" disse che si trattava della Chioma della Regina Berenice II d'Egitto, e con questo nome \u00e8 giunta a noi. Tolomeo la defin\u00ec \u00abuna massa nebulosa, chiamata il ricciolo\u00bb (di capelli) nel suo \"Almagest\" del 150 d.C., ma il gruppo divenne una costellazione ufficiale nel 1551 a opera del cartografo olandese Gerardus Mercator, e nel 1602 Tycho Brahe la incluse nel suo importante catalogo stellare.\nBerenice era una persona in carne e ossa che, nel III secolo a.C., spos\u00f2 suo fratello, Tolomeo III Evergete, come era tradizione nella famiglia reale egiziana. Berenice era ritenuta una brava amazzone e si era gi\u00e0 distinta in battaglia. Igino, che tratta di questo gruppo di stelle sotto la voce Leone nel suo \"Poetica astronomica\", racconta la storia che segue. Sembra che pochi giorni dopo le nozze Tolomeo mosse guerra all'Asia. Berenice fece voto di tagliarsi i capelli in segno di gratitudine verso gli d\u00e8i se il marito fosse tornato vittorioso. Quando Tolomeo torn\u00f2 sano e salvo, Berenice rasserenata mantenne la promessa e depose i suoi capelli nel tempio dedicato alla madre Arsinoe (identificata con Afrodite dopo la sua morte) a Zefirio, vicino alla moderna Aswan. Ma il giorno dopo le trecce non c'erano pi\u00f9. Cosa sia realmente capitato loro non si sa, ma Conone di Samo, un matematico e astronomo che lavorava ad Alessandria, indic\u00f2 il gruppo di stelle vicino alla coda del leone e disse al re che i capelli di Berenice erano andati a unirsi alle costellazioni, secondo li modulo tipico della cultura e letteratura ellenistica del \u03ba\u03b1\u03c4\u03b1\u03c3\u03c4\u03b5\u03c1\u03b9\u03c3\u03bc\u03cc\u03c2 (\"katasterism\u00f2s: lett. \"trasformazione in astro\"\"). Il mito era oggetto del componimento, ora perduto, \"Chioma di Berenice\" del poeta di et\u00e0 ellenistica Callimaco: tra le riprese pi\u00f9 celebri, se ne ricorda la versione del poeta latino Catullo (\"Liber,\" 66)"}
{"id": "10624", "revid": "297059", "url": "https://it.wikipedia.org/wiki?curid=10624", "title": "Scudo (costellazione)", "text": "Lo Scudo (in latino Scutum, abbreviato in Sct) \u00e8 una delle 88 costellazioni moderne. Nota anche come Scutum Sobiescii, dal nome del re ed eroe polacco Jan Sobieski, fu introdotta nel 1690 da Johannes Hevelius; \u00e8 una delle poche costellazioni ad essere associata ad un personaggio storico, assieme alla Chioma di Berenice.\nCaratteristiche.\nLo Scudo \u00e8 una costellazione difficile da individuare, sia perch\u00e9 non contiene stelle luminose: la , la pi\u00f9 brillante, \u00e8 infatti solo di magnitudine 4; inoltre appare immersa profondamente nella Via Lattea, che la \"oscura\" ulteriormente; la sua caratteristica pi\u00f9 evidente infatti \u00e8 la \"Nube dello Scudo\", un grande addensamento di stelle che appare in una notte sufficientemente buia come una grande macchia chiara, circondata specialmente nel lato meridionale da grandi bande oscure. Un semplice binocolo consente di osservare dei campi stellari particolarmente ricchi, specialmente nella zona pi\u00f9 settentrionale.\nDall'emisfero boreale si osserva con facilit\u00e0 nelle notti d'estate, mostrandosi relativamente alta sull'orizzonte meridionale a nord del Sagittario e a sudovest dell'Aquila; la Nube dello Scudo \u00e8 una caratteristica dominante nelle notti pi\u00f9 limpide. Dall'emisfero australe \u00e8 invece tipica delle notti invernali.\nStelle principali.\nFra le altre stelle spicca la , prototipo di una classe di variabili da cui prende il nome.\nStelle doppie.\nLe stelle doppie della costellazione sono piuttosto deboli, dunque spesso fuori dalla portata di piccoli strumenti.\nL'unica relativamente semplice \u00e8 la HD 170740, le cui componenti, una di quinta e una di nona grandezza, sono separate da 12'.\nStelle variabili.\nNello Scudo sono note moltissime stelle variabili, ma la massima parte di queste non sono osservabili con piccoli strumenti; alcune hanno rivestito grande importanza negli studi astronomici.\nLa pi\u00f9 conosciuta della costellazione \u00e8 la , il prototipo di una classe di variabili pulsanti note come variabili Delta Scuti: esse mostrano variazioni dell'ordine di pochi decimi di magnitudine in poche ore.\nUna variabile molto facile da osservare \u00e8 la , una variabile semiregolare, che in quasi cinque mesi oscilla fra la quarta e l'ottava magnitudine; quando \u00e8 al massimo \u00e8 perfettamente visibile anche ad occhio nudo.\nOggetti del profondo cielo.\nQuesta costellazione giace sulla Via Lattea, la quale la attraversa da nord-est a sud-ovest; nella parte settentrionale \u00e8 presente un grande addensamento luminoso, un'area della Via Lattea non oscurato da polveri interstellari, che come gi\u00e0 visto prende il nome di \"Nube Stellare dello Scudo\": con un telescopio questa regione appare molto densa di stelle e attraversata da sottili venature scure di forma irregolare, specialmente verso nord e verso sudovest.\nTra gli oggetti interessanti situati all'interno di questa costellazione si segnala M11, l'Ammasso dell'Anitra Selvatica, situato proprio nel mezzo della nube; un altro oggetto catalogato dal Messier \u00e8 M26, localizzabile 3 gradi pi\u00f9 a sud. Entrambi sono facilmente individuabili con un binocolo.\nLa parte ovest dello Scudo \u00e8 fortemente oscurata dalle polveri galattiche e non \u00e8 presente nessun oggetto alla portata di strumenti amatoriali. Un gran numero di nebulose oscure si sovrappongono fra loro anche in direzione sud e nella parte centrale della costellazione."}
{"id": "10626", "revid": "1632387", "url": "https://it.wikipedia.org/wiki?curid=10626", "title": "Cani da Caccia (costellazione)", "text": "I Cani da Caccia (in latino Canes Venatici, abbreviato CVn; nota talvolta anche come \"I Levrieri\") sono una piccola costellazione dell'emisfero nord; l'astronomo polacco Johannes Hevelius form\u00f2 questa costellazione nel 1687 con stelle che precedentemente erano state considerate facenti parte dell'Orsa Maggiore.\nCaratteristiche.\nI Cani da Caccia sono due cani che il Boote tiene al guinzaglio e che tentano di attaccare alle zampe l'Orsa Maggiore. Il cane pi\u00f9 meridionale \u00e8 rappresentato dalle due stelle pi\u00f9 brillanti della costellazione, Alfa e Beta dei Cani da Caccia.\nLa costellazione si individua con facilit\u00e0, trovandosi poco a sud della coda dell'Orsa Maggiore (il \"timone\" del Grande Carro); contiene alcune stelle di quarta magnitudine, ma per il resto \u00e8 molto debole e la sua estensione \u00e8 piuttosto ridotta. Nella sua direzione sono per\u00f2 osservabili molte galassie brillanti e ben note.\nDall'emisfero boreale si presenta circumpolare fino alle latitudini temperate medie; il periodo migliore per la sua osservazione nel cielo serale va per\u00f2 da gennaio a settembre, con un massimo nei mesi primaverili, quando raggiunge il culmine nelle ore dopo il tramonto. Dall'emisfero sud \u00e8 ben visibile solo alle latitudini tropicali e, in parte, da quelle temperate pi\u00f9 basse; la sua osservazione \u00e8 per\u00f2 limitata ai soli mesi autunnali australi (da marzo a giugno).\nStelle doppie.\nFra le stelle doppie presenti nella costellazione ve ne sono alcune osservabili anche con piccoli strumenti.\nStelle variabili.\nla costellazione ospita alcune stelle variabili osservabili anche con piccoli strumenti.\nFra le numerose Mireidi la pi\u00f9 cospicua \u00e8 la , che in circa 11 mesi oscilla fra le magnitudine 6,5 e 12,9; quando \u00e8 al massimo \u00e8 al limite estremo della visibilit\u00e0 ad occhio nudo in una notte particolarmente limpida e buia. \u00e8 anch'essa Mireide e oscilla fra la settima e la dodicesima grandezza in un periodo di circa 7 mesi.\n\u03b1\u00b2 Canum Venaticorum \u00e8 il prototipo di una particolare classe di variabili pulsanti associate ad un forte campo magnetico; le sue oscillazioni sono dell'ordine di un decimo di magnitudine o poco pi\u00f9.\n \u00e8 una variabile a eclisse, prototipo di una particolare classe di questo tipo di variabili che mostrano ampie oscillazioni in luminosit\u00e0.\nOggetti del cielo profondo.\nLa costellazione giace lontano dai campi stellari della Via Lattea, pertanto \u00e8 quasi completamente priva di oggetti appartenenti alla nostra Galassia; l'unico oggetto presente \u00e8 M3, un ammasso globulare mediamente concentrato fra i pi\u00f9 luminosi, essendo il secondo per brillantezza in tutto l'emisfero boreale e il sesto di tutta la volta celeste. Quest'ammasso \u00e8 gi\u00e0 visibile con un binocolo.\nGli oggetti esterni alla Via Lattea invece abbondano notevolmente: si tratta di galassie brillanti, al punto che ben quattro sono state osservate e catalogate da Charles Messier. Il pi\u00f9 famoso di tutti \u00e8 la celebre Galassia Vortice (M51), una galassia spirale interagente molto brillante; la vista della galassia \u00e8 di faccia, pertanto sono perfettamente osservabili le sue strutture a spirale, ricche di regioni di formazione stellare. Si tratta di uno degli oggetti pi\u00f9 fotografati del cielo.\nUn'altra celebre galassia \u00e8 la Galassia Girasole (M63), visibile in prospettiva ma sufficientemente inclinata da poterne osservare la struttura dei bracci, i quali appaiono numerosi e molto ben avvolti. M94 possiede invece un aspetto quasi lenticolare, con un bulge molto brillante; nel suo disco sono note molte regioni di formazione stellare. M106 si trova sul confine con l'Orsa Maggiore; \u00e8 una galassia di Seyfert, un particolare tipo di galassia attiva in cui si sospetta l'esistenza di un buco nero supermassiccio centrale che col tempo potrebbe fagocitare l'intera galassia.\nFra le altre galassie spicca NGC 4631, che appare come un lungo fuso poich\u00e9 \u00e8 vista perfettamente di taglio; si individua verso il confine con la Chioma di Berenice.\nStoria.\nLa costellazione risale alla fine del Seicento. Hevelius diede alla stella pi\u00f9 brillante il nome \"Cor Caroli\", il \"Cuore di Carlo\"; questo appellativo le fu dato da Sir Charles Scarborough, medico alla corte del re Carlo II. Scarborough sostenne che la stella brill\u00f2 di una luce particolarmente intensa la notte del 29 maggio 1660, quella in cui Carlo II ritorn\u00f2 a Londra in seguito alla restaurazione della monarchia.\nQuesta circostanza ha causato una certa confusione riguardo alla quale la stella dovrebbe commemorare Re Carlo, ma non pu\u00f2 che riferirsi al primo Re Carlo, poich\u00e9 fu indicata per la prima volta in una carta celeste nel 1673 dal cartografo inglese Francis Lamb con il nome di \"Cor Caroli Regis Martyris\" (Il cuore di Re Carlo martire), con riferimento al fatto che re Carlo I era stato decapitato. Lamb e altri, uno di questi l'inglese Edward Sherburne nel 1675, disegnarono attorno alla stella un cuore sormontato da una corona, facendola diventare una piccola costellazione.\nLa stella Beta si chiama Chara, dal greco \u00abgioia\u00bb, il nome che Hevelius diede al cane pi\u00f9 meridionale. Quello a nord, chiamato Asterion (stellato), \u00e8 segnato solamente da una piccola quantit\u00e0 di stelle poco brillanti. Bode disegn\u00f2 i cani con i rispettivi nomi scritti sui collari."}
{"id": "10631", "revid": "183483", "url": "https://it.wikipedia.org/wiki?curid=10631", "title": "Pegaso (costellazione)", "text": "Pegaso (in latino Pegasus) \u00e8 una costellazione settentrionale; \u00e8 una delle 88 costellazioni moderne, ed era anche una delle 48 costellazioni elencate da Tolomeo. Gli antichi vi vedevano raffigurato il mitico cavallo alato dello stesso nome.\nCaratteristiche.\nQuella di Pegaso \u00e8 una grande e ben nota costellazione del cielo boreale; le sue tre stelle pi\u00f9 brillanti, assieme a Sirrah (\u03b1 And), formano un quadrilatero detto il \"Quadrato di Pegaso\", un celeberrimo asterismo facilmente riconoscibile in cielo anche dalle aree urbane. A questa si aggiunge Enif, una stella da seconda magnitudine, pi\u00f9 altre di terza e quarta grandezza, che delineano la costellazione ad est del Cigno e della Freccia. L'area di cielo occupata dalla costellazione non \u00e8 particolarmente ricca di stelle di fondo, non essendo sovrapposta alla scia della Via Lattea e in particolare il Quadrato appare quasi privo di stelle di fondo.\nIl periodo pi\u00f9 propizio per la sua osservazione nel cielo serale ricade nei mesi compresi fra luglio e gennaio; dall'emisfero nord \u00e8 una delle pi\u00f9 classiche e riconoscibili figure del cielo delle notti autunnali, quando Pegaso si presenta alta nel cielo assieme a Cassiopea. Dall'emisfero sud la sua visibilit\u00e0 \u00e8 leggermente ridotta, sebbene la sua declinazione non sia particolarmente elevata, e anzi la parte meridionale della costellazione giaccia a pochi gradi dall'equatore celeste.\nStelle principali.\n51 Pegasi \u00e8 accompagnata da un pianeta extrasolare, il primo ad essere stato scoperto.\nSirrah veniva considerata parte sia di Pegaso che di Andromeda ma l'Unione Astronomica Internazionale, fissando ufficialmente i confini delle costellazioni, ha stabilito che Sirrah appartiene ad Andromeda. Quest'ultima, insieme a Markab, Scheat e Algenib formano un asterismo noto come Quadrato di Pegaso.\nStelle doppie.\nLa costellazione di Pegaso \u00e8 ricca di stelle doppie di facile risoluzione.\nStelle variabili.\nMolte delle stelle variabili della costellazione sono alla portata di piccoli strumenti amatoriali.\nFra le Mireidi le pi\u00f9 luminose in fase di massima sono la R Pegasi e la S Pegasi, che possiedono entrambe lo stesso tipo di oscillazione, essendo al massimo di magnitudine 6,9 e al minimo di tredicesima grandezza; in entrambi i casi il periodo \u00e8 superiore a un anno.\nFra le semiregolari la pi\u00f9 notevole \u00e8 la , che oscilla fra le magnitudini 2,3 e 2,8 e le sue variazioni sono apprezzabili nel corso del tempo anche ad occhio nudo, prendendo come riferimento la luminosit\u00e0 delle stelle vicine di simile magnitudine. La 57 Pegasi ha una compagna di colore rosso catalogata come TW Pegasi, un'altra semiregolare che oscilla fra la settima e la nona grandezza nell'arco di oltre due anni.\nUna variabile a eclisse di lungo periodo (una variabile RS Canum Venaticorum) osservabile senza strumenti \u00e8 la IM Pegasi, anche se le sue oscillazioni sono dell'ordine di pochi decimi di magnitudine.\nUn caso particolare \u00e8 rappresentato dal sistema IK Pegasi, una stella doppia che \u00e8 considerata una candidata a diventare una supernova entro brevissimo tempo (in termini astronomici).\nOggetti del profondo cielo.\nLa costellazione si estende in una regione di cielo non oscurata dalle polveri galattiche, pertanto sono visibili in particolare galassie, alcune delle quali sono piuttosto appariscenti.\nNella parte occidentale di Pegasi, verso il confine col Cavallino, \u00e8 visibile M15, un ammasso globulare fra i pi\u00f9 luminosi della volta celeste, osservabile anche con un binocolo.\nFra gli oggetti esterni alla Via Lattea, la galassia pi\u00f9 luminosa \u00e8 NGC 7331, una galassia spirale vista quasi di taglio e individuabile anche con un piccolo telescopio come una macchia allungata in senso nord-sud; da questa galassia si pu\u00f2 reperire con facilit\u00e0, avendo a disposizione un potente strumento, un gruppo di galassie interagenti noto come Quintetto di Stephan, oggetto di studio da parte degli astronomi allo scopo di conoscere le dinamiche dei gruppi di galassie.\nNGC 7217 \u00e8 invece una galassia spirale vista con un angolo che ne consente la facile individuazione dei bracci di spirale, sebbene per distinguerli dall'alone occorrano strumenti molto potenti; in un piccolo strumento si presenta come una macchia chiara di forma ovaleggiante.\nPegaso \u00e8 nota anche per contenere il primo oggetto del New General Catalogue, NGC 1; si tratta di una galassia spirale poco luminosa.\nSistemi planetari.\nIn Pegaso \u00e8 presente il primo sistema planetario extrasolare conosciuto, quello di 51 Pegasi; la stella, una nana gialla simile al Sole, possiede infatti un gigante gassoso molto vicino alla sua stella madre, con una massa pari a circa la met\u00e0 di quella di Giove. La stella HR 8799 \u00e8 nota per avere tre pianeti confermati con una massa molto superiore a quella di Giove, orbitanti a distanze comprese fra le 24 e le 68 UA, pi\u00f9 una cintura asteroidale a circa 75 UA. WASP-10, HAT-P-8 e HD 209458 possiedono un pianeta transiente, l'ultimo dei quali (HD 209458 b) \u00e8 noto come \"Osiris\" ed \u00e8 talmente vicino alla sua stella che parte del suo gas, in particolare idrogeno, viene disperso nello spazio formando una lunga chioma.\nMitologia.\nIl nome Pegaso deriva dal greco (\"pegh\u00e9\"), che significa \"sorgente\": questo perch\u00e9 il mitico cavallo alato nacque in occidente dalla fonte dell'oceano. La sua nascita accadde subito dopo che Perseo uccise una delle tre sorelle Gorgoni, Medusa; l'eroe sal\u00ec in sella al cavallo e corse verso l'Oriente. Durante il viaggio del ritorno a casa vide la bellissima Andromeda incatenata e offerta in sacrificio ad un mostro marino identificato con la costellazione della Balena, mandato da Poseidone per punire Cassiopea. Infatti la bellissima madre di Andromeda e moglie di Cefeo si vantava di essere pi\u00f9 bella di tutte le Nereidi (figlie proprio del dio Poseidone) scatenando appunto la sua ira.\nPerseo salv\u00f2 la fanciulla uccidendo il mostro e la port\u00f2 con s\u00e9.\nPegaso poi fu affidato a Bellerofonte che lo dom\u00f2 e lo cavalc\u00f2 compiendo mille e mille imprese. Infine dopo la morte di Bellerofonte il cavallo sal\u00ec in cielo a servire gli dei e fu posto come costellazione."}
{"id": "10633", "revid": "1543377", "url": "https://it.wikipedia.org/wiki?curid=10633", "title": "Cratere (costellazione)", "text": "Il Cratere (in latino Crater, \"coppa\") \u00e8 una delle 88 costellazioni moderne, ed era anche una delle 48 costellazioni elencate da Tolomeo. Si dice che rappresenti la coppa di Apollo.\nCaratteristiche.\nIl Cratere \u00e8 una costellazione molto debole: solo una delle sue stelle supera la quarta magnitudine, mentre il resto della figura della costellazione \u00e8 delineata da stelle di quarta e quinta grandezza; ci\u00f2 significa che \u00e8 virtualmente invisibile da ogni cielo cittadino, e che pu\u00f2 essere difficile da osservare anche sotto cieli bui e non inquinati. La sua posizione pu\u00f2 essere scorta con qualche difficolt\u00e0 una ventina di gradi a sud delle stelle pi\u00f9 orientali del Leone, come Denebola, o a occidente della Vergine; nonostante ci\u00f2 si tratta di una costellazione antica e ben nota fin dall'epoca dell'antica Grecia.\nNel cielo serale la sua massima visibilit\u00e0 ricade nei mesi della primavera boreale, fra la fine di febbraio e l'inizio di luglio al massimo; nonostante si trovi solo pochi gradi a sud dell'equatore celeste e dunque sia visibile per intero da quasi tutte le regioni popolate della Terra, la sua osservazione nelle ore della sera dall'emisfero nord risulta penalizzata a causa della progressiva riduzione delle ore di buio col procedere della primavera. Dall'emisfero australe, al contrario, la sua visibilit\u00e0 \u00e8 facilitata dall'allungamento delle notti.\nStelle doppie.\nAlcune delle stelle doppie della costellazione del Cratere sono risolvibili anche con piccoli strumenti amatoriali.\nStelle variabili.\nLe stelle variabili presenti nella costellazione sono in genere piuttosto deboli.\nL'unica che raggiunge la sesta magnitudine \u00e8 la , una variabile irregolare che oscilla di pochi decimi di magnitudine; escursioni pi\u00f9 ampie le mostra invece la , che per\u00f2 \u00e8 molto pi\u00f9 debole.\nOggetti non stellari.\nIl Cratere occupa una posizione lontana dai campi stellari della Via Lattea, mostrando cos\u00ec liberamente gli oggetti extragalattici, alcuni dei quali sono osservabili anche con strumenti amatoriali.\nLa galassia NGC 3887 \u00e8 la pi\u00f9 luminosa; si tratta di una galassia spirale vista quasi di faccia e ben visibile con un telescopio amatoriale di media potenza. NGC 3962 \u00e8 invece una galassia ellittica, visibile al telescopio come una macchietta chiara dai bordi sfuocati.\nSistemi planetari.\nNella costellazione sono note due stelle con un sistema planetario; in entrambi i casi si tratta di sistemi con giganti gassosi simili a Giove, anche se con masse differenti. HD 96167 b possiede un'orbita fortemente eccentrica."}
{"id": "10636", "revid": "640277", "url": "https://it.wikipedia.org/wiki?curid=10636", "title": "Balena (costellazione)", "text": "La Balena (in latino Cetus) \u00e8 una costellazione del cielo australe, posta in una regione popolata da costellazioni relative all'acqua, come l'Aquario, i Pesci ed Eridano.\nCaratteristiche.\nLa Balena \u00e8 una costellazione di vaste dimensioni; si estende per gran parte nell'emisfero australe, ma \u00e8 ben osservabile anche dall'emisfero nord. Si individua a sud dell'Ariete e dei Pesci, grazie alla presenza di due stelle di seconda magnitudine: (\"Menkar\") e (\"Deneb Kaitos\"); in particolare, a sud dell'Ariete \u00e8 individuabile un cerchio di stelle che costituisce la testa dell'animale, mentre il resto del corpo si trova a sudovest di questo asterismo. La costellazione giace lontano dalla scia luminosa della Via Lattea, dunque \u00e8 priva di campi stellari di fondo; l'eclittica passa molto vicina all'estremit\u00e0 nordoccidentale della Balena, perci\u00f2 alcuni pianeti e la Luna possono transitarvi brevemente.\nIl periodo pi\u00f9 propizio per la sua osservazione nel cielo serale \u00e8 compreso nei mesi fra settembre e gennaio; gli osservatori dell'emisfero sud sono leggermente pi\u00f9 avvantaggiati, grazie alla declinazione australe di buona parte della costellazione. Dall'emisfero nord \u00e8 visibile completamente fino a 65\u00b0N, ossia poco a sud del circolo polare artico.\nL'asteroide 4 Vesta fu scoperto in questa costellazione nel 1827.\nStelle pi\u00f9 luminose.\nTra le altre stelle, spicca , la diciassettesima stella pi\u00f9 vicina al Sole; ancora pi\u00f9 vicina \u00e8 Luyten 726-8, al sesto posto, ma non risulta visibile ad occhio nudo.\nStelle doppie.\nNonostante le vaste dimensioni, le stelle doppie visibili nella costellazione sono in numero esiguo, e ancor meno lo sono quelle luminose e facili da osservare.\nStelle variabili.\nLa Balena contiene due fra le stelle variabili pi\u00f9 conosciute e studiate del cielo.\nLa pi\u00f9 famosa, nonch\u00e9 una delle pi\u00f9 osservate, \u00e8 Mira, la \"meravigliosa\" (in lingua latina) della Balena; fu catalogata da Johann Bayer con la lettera greca \u03bf (omicron), e da allora si not\u00f2 che restava visibile solo per alcune settimane, dopo le quali spariva alla vista per poi riapparire diversi mesi dopo. In seguito, quando si scoprirono altre stelle con simili caratteristiche, Mira divenne il prototipo delle variabili Mira Ceti, o \"variabili Mireidi\".\nUna seconda stella molto conosciuta \u00e8 la UV Ceti, il prototipo delle variabili a flare; questa stella mostra degli improvvisi brillamenti, o \"flare\", che la portano dalla dodicesima magnitudine fino alla sesta, arrivando al limite della visibilit\u00e0 ad occhio nudo.\nFra le variabili irregolari, le pi\u00f9 luminose sono AD Ceti e AE Ceti, entrambe visibili ad occhio nudo sia in fase di massima che in fase di minima, sebbene le loro escursioni siano difficilmente apprezzabili poich\u00e9 molto ridotte.\nNella costellazione della Balena si trova PSR J0108-1431, la pulsar pi\u00f9 prossima al sistema solare.\nOggetti del profondo cielo.\nLa costellazione della balena giace distante dal piano galattico ed \u00e8 perci\u00f2 priva dei ricchi campi stellari caratteristici di quelle aree di cielo; questo fatto favorisce l'osservazione del cielo profondo, dove \u00e8 possibile scorgere numerose galassie.\nTra queste, la pi\u00f9 notevole \u00e8 M77, una galassia spirale dai bracci molto regolari visibile con piccoli telescopi; si individua con facilit\u00e0 grazie all'apparente vicinanza alla stella . Nei suoi pressi sono osservabili diverse altre galassie pi\u00f9 deboli.\nUn'altra galassia molto appariscente \u00e8 NGC 247, una delle pi\u00f9 vicine al nostro Gruppo Locale, visibile nella parte meridionale della costellazione. IC 1613 ha invece una forma irregolare; \u00e8 nota soprattutto per la quasi completa assenza di polvere interstellare al suo interno, al punto che risulta essere \"trasparente\" alla luce delle galassie retrostanti. Si trova al limite estremo del Gruppo Locale di galassie.\nNGC 246 \u00e8 invece una nebulosa planetaria, molto estesa e facilmente individuabile anche con piccoli strumenti grazie alla sua luminosit\u00e0; \u00e8 nota anche col soprannome di \"Nebulosa Teschio\", a causa della sua forma.\nSistemi planetari.\nNella Balena sono note alcune stelle con un sistema planetario; due di queste possiedono due pianeti confermati. HD 11506 possiede due pianeti di tipo gioviano di diverse dimensioni e orbitanti a 0,6 e 2,4 UA dalla loro stella madre; HD 11964 possiede invece un pianeta con una massa sette volte superiore a quella della Terra orbitante a 0,2 UA dalla sua stella madre, mentre esternamente si trova un pianeta con una massa simile a quella di Saturno. In altri sistemi \u00e8 noto un solo pianeta, come nel caso di 94 Ceti, una stella doppia il cui pianeta orbita attorno alla componente primaria.\nStoria e mitologia.\nQuando Cassiopea, la moglie del re d'Etiopia Cefeo, si vant\u00f2 d'essere pi\u00f9 bella delle ninfe marine chiamate Nereidi diede il via a una delle storie pi\u00f9 celebri della mitologia, i cui personaggi sono commemorati in cielo. Per punirla dell'insulto arrecato alle Nereidi, il dio del mare Poseidone mand\u00f2 un mostro a razziare le coste del territorio di Cefeo. Quel mostro \u00e8 rappresentato nella costellazione Cetus o Balena.\nPer liberarsi del mostro, Cefeo ricevette istruzioni dall'Oracolo di Ammone di offrirgli in sacrificio sua figlia Andromeda. Andromeda fu incatenata alla costa rocciosa di Joppa (la moderna Tel Aviv) ad aspettare che si compisse il suo tremendo destino.\nDai Greci il mostro marino fu rappresentato come una creatura ibrida, con le enormi fauci spalancate e le zampe anteriori di animale terrestre, attaccate a un corpo coperto di scaglie con enormi avvolgimenti come fosse un serpente di mare. Di conseguenza nelle carte celesti questo mostro \u00e8 disegnato come una creatura dall'aspetto alquanto improbabile, pi\u00f9 comico che spaventoso, per niente simile a una balena, nonostante sia qualche volta identificata con essa.\nAndromeda tremava mentre il mostro da film dell'orrore le si avvicinava, fendendo le onde come una nave gigantesca. Fortunatamente, in quel momento l'eroe Perseo capit\u00f2 da quelle parti e prese in mano la situazione. Lanciandosi come un'aquila sulla schiena del mostro, Perseo conficc\u00f2 la spada nella sua spalla destra. Il mostro si drizz\u00f2 sulle sue spire e si gir\u00f2, con le fauci fameliche che cercavano di addentare il suo attaccante. Perseo continu\u00f2 a conficcargli la spada in corpo, nelle costole, nella schiena ricoperta di scaglie e alla radice della coda. Sputando sangue finalmente il mostro cadde in mare e vi giacque come una carcassa impregnata d'acqua. Il suo corpo fu trascinato a riva dagli abitanti del luogo riconoscenti, che lo spellarono ed esposero le ossa al pubblico.\nLa Balena \u00e8 la quarta costellazione in quanto a dimensioni, e ci\u00f2 si addice a un tale mostro, ma nessuna delle sue stelle \u00e8 particolarmente brillante. Alfa della Balena si chiama Menkar dall'arabo \u00abnarici\u00bb, un nome poco indicato dato che questa stella \u00e8 situata sulla mascella della bestia. La stella pi\u00f9 famosa della costellazione \u00e8 Mira, che in latino significa \u00abla stupefacente\u00bb, in considerazione della sua brillantezza variabile. Capita che la si veda facilmente a occhio nudo, ma il pi\u00f9 delle volte \u00e8 cos\u00ec debole da richiedere un binocolo o un telescopio.\nMira \u00e8 una stella rossa gigante le cui variazioni di brillantezza derivano da cambiamenti di dimensioni. La stella fu registrata per la prima volta nel 1596 dall'astronomo olandese David Fabricius, ma la natura ciclica dei suoi cambiamenti non fu riconosciuta fino al 1638. Il nome Mira le fu dato dall'astronomo polacco Johannes Hevelius nel 1662, quando era l'unica stella variabile conosciuta."}
{"id": "10637", "revid": "31789", "url": "https://it.wikipedia.org/wiki?curid=10637", "title": "Manga", "text": " \u00e8 un termine giapponese che indica i fumetti di piccolo formato originari del Giappone. In Giappone il termine indica tutti i fumetti, indipendentemente dal target, dalle tematiche e dalla nazionalit\u00e0 di origine. Il fumetto giapponese include opere in una grande variet\u00e0 di generi, come avventura, romantico, storico, commedia, fantascienza, fantasy, giallo, horror ed erotico.\nA partire dagli anni cinquanta il manga \u00e8 diventato uno dei settori principali nell'industria editoriale giapponese, con un mercato di 406 miliardi di yen nel 2007 e 420 miliardi nel 2009. Bench\u00e9 nata in Giappone, questa forma di intrattenimento \u00e8 stata esportata e tradotta in tutto il mondo, con una platea internazionale molto nutrita. In Europa e in Medio Oriente il volume di mercato si attesta sui 250 milioni di dollari, mentre in Nord America nel 2008 era stimato sui 175 milioni. Sono principalmente stampati in bianco e nero, ma non mancano pubblicazioni totalmente a colori meno frequenti di quelle in bianco e nero per via dei costi realizzativi pi\u00f9 alti che richiede la colorazione.\nIn Giappone sono tipicamente serializzate su riviste dedicate contenenti pi\u00f9 storie, ognuna delle quali viene presentata con un singolo capitolo per poi essere ripresa nel numero successivo. Se una serie ha successo, i capitoli possono essere raccolti e ristampati in volumi detti \"tank\u014dbon\" e la serie pu\u00f2 ricevere un adattamento animato dopo o anche durante la sua pubblicazione. Gli autori di manga, detti \"mangaka\", lavorano tradizionalmente con assistenti nei loro studi e sono associati con un editore per la pubblicazione delle loro opere.\nEtimologia e origini.\nIl termine manga, letteralmente \"immagini derisorie\" fu inizialmente usato alla fine del XVIII secolo in alcune pubblicazioni, come il libro d'illustrazioni \"Shiji no yukikai\" di Sant\u014d Ky\u014dden, e il \"Manga hyakujo\" di Aikawa Minwa, entrambi del 1798; in seguito fu usato da Hokusai, famoso artista giapponese, in \"Hokusai manga,\" del 1814 ma il termine non entr\u00f2 nell'uso comune fino al XX secolo. Rakuten Kitazawa fu il primo disegnatore a utilizzare la parola \"manga\". Altri termini utilizzati in Giappone per indicare i fumetti sono stati \"toba-e,\" da Toba S\u014dj\u014d, artista dell'XI secolo, e \"punch-e,\" dalle popolari maschere inglesi Punch e Judy e dalla rivista \"Punch\".\nSe l'etimologia di manga \u00e8 del XVIIl secolo, gi\u00e0 nel periodo Kamakura (1185 \u2013 1333) veniva realizzato il Choju jinbutsu giga (Caricatura di personaggi della fauna selvatica), un emaki ritenuto il primo manga, per l\u2019utilizzo di linee cinetiche e per l\u2019assenza di testo. Tuttavia ci sono state alcune controversie, soprattutto con il quotidiano Yomiuri Shimbun: in particolare, il mangaka Seiki Hosokibara ha chiaramente indicato come primo manga lo Shigisan Engi emaki, anch'esso del periodo Kamakura.\nCaratteristiche.\nI manga, con le loro figure dai tratti spesso infantili (come gli occhi grandi) possono far pensare a un prodotto destinato a bambini e ragazzi. L'origine di questa caratteristica \u00e8 un prestito culturale che si fa risalire al 1946 quando Osamu Tezuka, famoso autore di fumetti, incominci\u00f2 a pubblicare le sue opere, prime fra tutte \"Maa-chan no nikkich\u014d\"; grande ammiratore di Walt Disney, ammise di essersi ispirato per realizzare \"Kimba, il leone bianco\" (\u30b8\u30e3\u30f3\u30b0\u30eb\u5927\u5e1d, \"Jungle Taitei\") allo stile del lungometraggio \"Bambi\" realizzato da Disney nel 1942 (curiosamente in seguito la Disney, per via di alcune polemiche sulla somiglianza tra \"Il re leone\" e \"Kimba, il leone bianco\", ha ammesso di essersi ispirata a sua volta all'opera di Tezuka). Tuttavia, ormai \u00e8 difficile considerare quanto sopra come un tratto tipico dei manga poich\u00e9 col tempo altri e numerosi autori hanno presentato stili di disegno molto differenti - come ad esempio \"Angel Heart\" oppure \"Berserk -\" e quello dei tratti infantili non \u00e8 pi\u00f9 una caratteristica dirimente dei manga. Le differenze sostanziali tra manga e fumetto occidentale risiedono nell'impaginazione, nello stile di rappresentazione e nella narrazione.\nInoltre il manga \u00e8 realizzato con una impaginazione pi\u00f9 larga rispetto all'occidentale (18x27\u00a0cm) e il formato standard della tavola \u00e8 il B4 serie JIS (257 \u00d7 364\u00a0mm) per i volumi professionali e A4 (210 \u00d7 297\u00a0mm) per le doujinshi, riviste pubblicate in proprio, mentre in occidente \u00e8 in genere realizzato su un formato pi\u00f9 grande, dall'A3 in su.\nL'impaginazione e la struttura della pagina.\nIl manga si legge al contrario rispetto al fumetto occidentale, cio\u00e8 partendo da quella che per gli occidentali \u00e8 l'ultima pagina, con la rilegatura alla destra; analogamente le vignette si leggono da destra verso sinistra ma sempre comunque dall'alto verso il basso. Esistono, tuttavia, eccezioni di opere realizzate per essere lette secondo l'usanza occidentale. Inizialmente prevaleva la disposizione verticale delle vignette ma successivamente, dalla fine degli anni quaranta, \u00e8 stata introdotta la disposizione orizzontale che poi si \u00e8 mantenuta sostituendo quella verticale. Pu\u00f2 anche accadere che queste due disposizioni si sovrappongano venendo usate entrambe, creando un percorso di lettura piuttosto complesso per un preciso intento stilistico. Un lettore giapponese, allenato alla lettura non alfabetica, riesce pi\u00f9 facilmente di un lettore occidentale a orientarsi in questo universo di segni, dove gli viene offerta una grande libert\u00e0 di percorso. Gli occhi vagano nella pagina cogliendo inizialmente alcuni dettagli, scelgono di soffermarsi prima su alcuni tipi di testo e poi su altri, ricavando alla fine non una lettura analitica di contenuti, ma una impressione generale di ci\u00f2 che sta accadendo. L'impaginazione \u00e8 basata sui tagli e le inquadrature rimangono le stesse utilizzate in qualsiasi altro stile fumettistico, ad eccezione del piano d'azione, che non viene quasi mai utilizzato.\nI tagli delle vignette possono essere classificati come segue:\nGeneralmente la tavola \u00e8 in bianco e nero, senza colori n\u00e9 scale di grigi, in quanto verr\u00e0 pubblicata su riviste contenitore che generalmente non si conservano e, per evitare spese di stampa inutili, si preferisce utilizzare un'economica stampa in bianco e nero; oltre a questo, la rivista contenitore \u00e8 una sorta di \"anteprima\", per attirare consensi per un titolo da parte dei lettori, per poi in un futuro, stampare i volumi tank\u014dbon a esso riservati. Le ombre, anche mantenendo il bianco e nero, vengono date raramente dai neri pieni e pi\u00f9 facilmente dai retini grattabili; i colori delle eventuali pagine a colori di edizioni speciali e delle riviste vengono tendenzialmente realizzati a china oppure a pantone (i pi\u00f9 famosi ed usati sono i copic).\nDialoghi e didascalie.\nI dialoghi sono presenti - anche se il manga tende a \"illustrare\" e non \"spiegare\" - e sono posti in nuvolette variabili, la cui dimensione dipende anche dal volume del dialogo: a una frase scioccante sar\u00e0 data una rilevanza maggiore nella tavola di altre, per cui verr\u00e0 posta in una nuvoletta molto grande mentre nel fumetto occidentale questo effetto viene raggiunto con una lettering in grassetto. Prevalgono dialoghi brevi e il lettering viene realizzato a mano. Le didascalie sono rare.\nMateriali.\nSi impiegano materiali realizzati appositamente come fogli riquadrati in ciano, un colore non visibile durante la scansione in bianco e nero, pennini con varie modulazioni, righelli appositamente preparati per le linee cinetiche, retini e attrezzi per applicarli.\nLa pubblicazione in Giappone.\nI manga vengono pubblicati in Giappone inizialmente all'interno di grossi albi, stampati in bianco e nero su carta di scarsa qualit\u00e0; soltanto alcune pagine introduttive sono talvolta a colori e su carta migliore. In ognuno di questi albi vengono raccolte numerose storie a puntate e, tramite un sondaggio fra i lettori, viene verificato il successo delle singole serie, per determinarne la continuazione o l'interruzione; le serie a fumetti che hanno ricevuto un buon riscontro possono poi essere ristampate sotto forma di albi monografici in pi\u00f9 volumi detti tank\u014dbon. Si distinguono fondamentalmente tre formati di pagina: il pi\u00f9 classico \u00e8 il B6 (circa 12,5\u00d718\u00a0cm), ma sono utilizzati anche, per edizioni pi\u00f9 lussuose, l'A5 (15\u00d721\u00a0cm) e il B5 (18\u00d725\u00a0cm).\nTradizionalmente le serie a fumetti giapponesi hanno una conclusione, diversamente da molte serie a fumetti occidentali. Il personaggio immaginario, protagonista di una serie, al termine di essa, esce di scena e non viene reimpiegato in altre serie. Alcune eccezioni si possono rilevare per personaggi molto amati dal pubblico, che vengono ripresentati in varianti della storia principale, oppure di cui si raccontano episodi accaduti anteriormente all'inizio della serie principale. Spesso il successo di un personaggio di un manga si risolve in una trasposizione pi\u00f9 o meno fedele delle sue avventure sotto forma di anime.\nLa prima rivista per ragazzi, \"Sh\u014dnen Kurabu\" fu pubblicata dalla K\u014ddansha nel 1914, mentre quella per ragazze, \"Sh\u014djo Kurabu\", dalla stessa casa editrice nel 1923.\nDiffusione nel mondo.\nTradizionalmente le storie a fumetti giapponesi vengono realizzate per essere lette dall'alto al basso da destra a sinistra. Alcuni editori di manga tradotti mantengono questo formato originale mentre altri preferiscono pubblicarli ribaltati orizzontalmente cambiandone la direzione della lettura per renderla pi\u00f9 simile agli standard occidentale da sinistra a destra, in modo da non confondere i lettori. Questa pratica \u00e8 conosciuta come \"flipping\". Questa pratica viene criticata in quanto snatura le intenzioni originali dell'autore, e se la traduzione non \u00e8 particolarmente accurata, una volta capovolta \u00e8 possibile che nascano delle incongruenze: ad esempio un personaggio che scrive con la mano destra diventa mancino oppure oggetti come un'auto verrebbe raffigurata con il pedale del gas sulla sinistra e il freno sulla destra, o una camicia con i bottoni sul lato sbagliato, ma questi problemi sono minori se confrontati al flusso di lettura innaturale, e alcuni di essi potrebbero essere risolti con un lavoro di adattamento che va oltre la semplice traduzione e il capovolgimento speculare.\nEuropa.\nIn Francia, a partire dalla met\u00e0 degli anni novanta, il manga \u00e8 divenuto molto popolare, arrivando nel 2004 a rappresentare circa un terzo delle vendite di fumetti in Francia. Secondo la Japan Trade Organization, le vendite di manga hanno raggiunto $ 212,6 milioni nelle sole Francia e Germania nel 2006. La Francia rappresenta circa il 50% del mercato europeo per i fumetti giapponesi ed \u00e8 il secondo mercato mondiale dopo il Giappone. Nel 2013 c'erano 41 editori di manga in Francia e, insieme ad altri fumetti asiatici, il manga rappresenta circa il 40% delle nuove uscite di fumetti nel paese, superando per la prima volta i fumetti franco-belgi. Gli editori europei traducono anche i manga in olandese, tedesco, italiano e altre lingue. Nel 2007, circa il 70% di tutti i fumetti venduti in Germania erano manga.\nA parte un libro del 1962, \"I primi eroi. Antologia storica del fumetto mondiale\", curato da Fran\u00e7ois Caradec ed edito dalla Garzanti, nel quale comparve qualche pagina di un vecchio titolo degli anni trenta, \"Son-Goku\" di Shifumi Yamane, l'avvento dei manga in Italia avvenne alla fine degli anni settanta, con diversi titoli pubblicati su varie riviste. Sulla scia dei cartoni animati, la Fabbri Editori pubblic\u00f2 la rivista a fumetti \"Il grande Mazinga\", contenente una versione epurata dalle scene violente e ricolorata ma fu comunque il primo manga pubblicato direttamente dall'edizione giapponese; a questa seguirono due volumi unici, \"Io sono il grande Mazinga\" e \"Mazinger contro i Mazinger\", che raccolgono parte delle storie pubblicate sulla rivista. Nel 1980 l'editore fa poi esordire il settimanale \"Candy Candy\", destinata a una lunga vita editoriale e alla quale si aggiunse in seguito \"Lady Oscar\". In seguito, esaurito il materiale originale, la serie venne continuata attraverso nuove storie realizzate da autori italiani. Lo stesso anno l'Editoriale Corno pubblica sul mensile \"Eureka\" viene pubblicato Golgo 13 e, nel 1983, Black Jack di Osamu Tezuka. Il manga cominci\u00f2 per\u00f2 ad affermarsi agli inizi degli anni novanta, grazie a case editrici come la Gl\u00e9nat, che propose la pubblicazione di Akira, e la Granata Press, con \"Ken il guerriero\" e le riviste \"Mangazine\" e \"Zero\" e, successivamente, la Star Comics.\nInizialmente vennero pubblicati ribaltati in da avere un senso di lettura occidentale ma la lettura originale venne poi introdotta dopo qualche anno con la pubblicazione di \"Dragon Ball\" per la Star Comics. Altre case editrici di manga in Italia sono: Flashbook Editore, specializzata in manga e \"manhwa\" coreani, Planet Manga della Panini, Kappa Edizioni, J-Pop, Magic Press, Planeta De Agostini, GP Publishing della Giochi Preziosi. La Comic Art pubblic\u00f2 diverse testate manga di successo come \"L'Immortale\" di Hiroaki Samura, \"Noritaka\", \"Detective Conan\", quest'ultimo \u00e8 diventato nel 2020 il manga con pi\u00f9 capitoli in assoluto. Il fallimento della stessa interruppe la serializzazione, ripresa poi da altri editori come la Marvel Italia. Dal 2008 anche la Disney ha iniziato a pubblicare manga nella collana Disney Manga, tra cui \"Kingdom Hearts\".\nStati Uniti.\nI manga sono stati introdotti gradualmente negli Stati Uniti, prima a seguito degli anime e poi in modo indipendente a partire dagli anni settanta. Inizialmente gli anime erano pi\u00f9 accessibili dei manga negli Stati Uniti in quanto era pi\u00f9 facile realizzare delle videocassette di anime sottotitolati piuttosto che tradurre, stampare e distribuire dei volumi a fumetti. Uno dei primi manga tradotti in inglese e commercializzato negli Stati Uniti fu Barefoot Gen di Keiji Nakazawa, una storia autobiografica del bombardamento atomico di Hiroshima pubblicato da Leonard Rifas e Educomics (1980-1982). Altri manga furono tradotti tra la met\u00e0 degli anni ottanta e novanta come Golgo 13 nel 1986, Lone Wolf and Cub nel 1987, e Kamui, Area 88, e Mai the Psychic Girl, nel 1987 e altri tratti dalla Viz Media-Eclipse Comics. Ne seguirono presto altri, tra cui Akira edito dalla Epic Comics della Marvel, Nausica\u00e4 della Valley of the Wind dalla Viz Media, e Appleseed dalla Eclipse Comics nel 1988, e successivamente Iczer-1 (Antarctic Press, 1994) e Ippongi Bang's F-111 Bandit (Antarctic Press, 1995). L'arrivo tra gli anni ottanta e novanta di serie e lungometraggi animati come Akira, Dragon Ball, Neon Genesis Evangelion e Pok\u00e9mon, ebbe un impatto pi\u00f9 intenso rispetto ai manga ma le cose cambiarono grazie allo Studio Proteus che, dal 1986, import\u00f2 e tradusse molti manga giapponesi, tra cui Appleseed di Masamune Shirow e Oh My Goddess di K\u014dsuke Fujishima, fungendo da agente intermediario per gli editori come Dark Horse ed Eros Comix, eliminando il bisogno per questi di cercare i propri contatti in Giappone. Contemporaneamente, l'editore giapponese Shogakukan ag\u00ec direttamente nel mercato negli Stati Uniti con la sua controllata americana Viz che poteva cos\u00ec attingere direttamente al catalogo Shogakukan.\nGli editori giapponesi iniziarono a interessarsi al mercato degli Stati Uniti a met\u00e0 degli anni novanta a causa di una stagnazione nel mercato locale. Il mercato dei manga negli Stati Uniti ebbe una svolta nella met\u00e0 degli anni novanta con la serie Ghost in the Shell di Masamune Shirow che divenne molto popolare. Altro manga e anime di grande successo tradotto e doppiato in inglese nello stesso periodo fu Sailor Moon. Nel periodo 1995-1998, il manga di Sailor Moon fu esportato in oltre 23 paesi, tra cui Cina, Brasile, Messico, Australia, Nord America e gran parte dell'Europa.\nNegli anni seguenti i manga divennero sempre pi\u00f9 popolari e nuovi editori entrarono nel campo mentre gli editori gi\u00e0 affermati ampliarono notevolmente i loro cataloghi. Nel 2008, il mercato dei manga negli Stati Uniti e in Canada ha raggiunto i 175 milioni di $. Contemporaneamente, i media mainstream degli Stati Uniti hanno iniziato a discutere di manga, con articoli sul New York Times, sulla rivista Time, sul Wall Street Journal e sulla rivista Wired.\nGlobal manga.\nLa diffusione e il successo dei manga ha portato artisti di tutto il mondo a realizzare fumetti ispirandosi allo stile, al disegno e ai temi dei manga giapponesi. Per queste opere sono state proposte diverse definizioni, che rientrano in quella pi\u00f9 generale di \u00abglobal manga\u00bb, ovvero un prodotto che viene avvertito come manga ma realizzato da autori non giapponesi."}
{"id": "10638", "revid": "1543377", "url": "https://it.wikipedia.org/wiki?curid=10638", "title": "Corona Australe", "text": "La Corona Australe (in latino Corona Australis, abbreviata in CrA) \u00e8 una delle 88 costellazioni moderne. Si tratta di una delle 48 costellazioni originariamente elencate da Tolomeo. Secondo una leggenda rappresenta la corona indossata dal centauro Sagittario.\nCaratteristiche.\nLa Corona Australe \u00e8 una costellazione antica, sebbene sia molto poco appariscente; fa da controparte alla pi\u00f9 brillante Corona Boreale e ricalca una sequenza ad arco di stelle vicine fra loro situate a sud del ben pi\u00f9 brillante Sagittario. Si estende sul bordo della scia luminosa della Via Lattea e le sue stelle sono per lo pi\u00f9 di quarta e quinta magnitudine.\nEssendo una costellazione situata a media declinazione australe, la sua visibilit\u00e0 \u00e8 fortemente ridotta per gli osservatori situati nell'emisfero nord: essa si mostra infatti molto bassa sull'orizzonte meridionale ed \u00e8 visibile nel cielo serale solo fra giugno e agosto; a nord dei 45\u00b0N \u00e8 gi\u00e0 osservabile solo in parte. Di contro, dall'emisfero sud \u00e8 di facile osservazione e la disposizione ad arco delle sue stelle la rende facilmente riconoscibile.\nStelle doppie.\nAlcune stelle visibili nella costellazione sono in realt\u00e0 dei sistemi binari.\nStelle variabili.\nNonostante le piccole dimensioni della costellazione, sono note al suo interno svariate centinaia di stelle variabili; la stragrande maggioranza di queste per\u00f2 non \u00e8 osservabile con piccoli strumenti, oppure le loro variazioni sono molto contenute.\nFra le variabili irregolari la pi\u00f9 facile \u00e8 la , che oscilla fra l'ottava e la sedicesima magnitudine; quando \u00e8 al minimo occorrono telescopi professionali per la sua osservazione.\nFra le variabili a eclisse la pi\u00f9 brillante p , che varia di pochi decini di magnitudine in poche ore. \u00e8 invece una variabile pulsante dal periodo di circa una settimana e delle variazioni contenute.\nOggetti del profondo cielo.\nGli oggetti non stellari pi\u00f9 brillanti visibili nella Corona Australe sono tutti appartenenti alla nostra Galassia; il centro galattico si trova una ventina di gradi in direzione nordovest, mentre alcuni dei campi stellari lambiscono la costellazione nella stessa direzione.\nLa costellazione ospita la Nube della Corona Australe, una nube molecolare non particolarmente massiccia in cui per\u00f2 hanno avuto luogo recenti fenomeni di formazione stellare; la parte pi\u00f9 luminosa di questa nube \u00e8 costituita da alcune piccole nebulose a riflessione, come NGC 6726 e NGC 6729, illuminate dalle stelle ad essa associate.\nFra gli ammassi globulari il pi\u00f9 luminoso \u00e8 NGC 6541, situato sul confine con lo Scorpione; \u00e8 individuabile anche con un binocolo, essendo di sesta magnitudine apparente. Fra le nebulose spicca invece il complesso nei pressi di : si tratta di una nube debolmente luminosa associata ad aree non illuminate e oscure, che risaltano sul fondo ricco di stelle."}
{"id": "10639", "revid": "1543377", "url": "https://it.wikipedia.org/wiki?curid=10639", "title": "Corona Boreale", "text": "La Corona Boreale (in latino Corona Borealis) \u00e8 una piccola costellazione dell'emisfero nord, le cui stelle principali formano un arco semicircolare. \u00c8 una delle 88 costellazioni moderne, ed era anche una delle 48 costellazioni elencate da Tolomeo.\nCaratteristiche.\nLa costellazione della Corona Boreale si individua con facilit\u00e0, grazie ad un asterismo a forma di \"Y\" il cui vertice \u00e8 rappresentato dalla brillante stella Arturo, la quarta stella pi\u00f9 brillante del cielo ad occhio nudo; vista dall'emisfero nord, la stanghetta di \"sinistra\" della Y \u00e8 rappresentata dalla stella Alphekka, una stella bianca di sequenza principale di magnitudine 2,2, dunque perfettamente osservabile anche dai centri urbani. Il resto della costellazione si dispone ad est e ad ovest di questa stella ed \u00e8 rappresentata da un semicerchio di astri di terza e quarta grandezza.\nLa Corona Boreale \u00e8 una figura tipica del cielo di primavera ed estate: dall'emisfero nord diventa ben visibile ad est nel cielo serale di fine febbraio, si mostra alta nel cielo nei mesi di maggio e giugno e nel corso dell'estate tende a declinare verso occidente, finch\u00e9, alla fine di ottobre, non \u00e8 pi\u00f9 osservabile. Dall'emisfero sud si mostra invece piuttosto bassa sull'orizzonte settentrionale ed appare visibile solo nelle notti autunnali e di inizio inverno australe.\nStelle doppie.\nAlcune delle stelle doppie della costellazione sono risolvibili con dei telescopi amatoriali.\nStelle variabili.\nFra le stelle variabilili della costellazione ve ne sono alcune di facile osservazione.\nLa pi\u00f9 nota di tutte \u00e8 la , prototipo di una classe di variabili soprannominate Novae inverse, poich\u00e9 scendono bruscamente di luminosit\u00e0; questa in particolare scende dalla quinta magnitudine fino alla quattordicesima, per poi risalire gradualmente fino alla magnitudine iniziale.\nFra le numerose Mireidi spicca la , che quando \u00e8 al massimo \u00e8 al limite della visibilit\u00e0 ad occhio nudo; in circa un anno oscilla fra questa e la quattordicesima grandezza.\nLa \u00e8 invece una nova ricorrente, che subisce dei brillamenti periodici.\nOggetti del profondo cielo.\nLa costellazione non contiene alcuno oggetto del profondo cielo degno di nota: le galassie in questa regione di cielo sono tutte molto lontane e deboli.\nNella parte sudoccidentale della costellazione \u00e8 presente un celebre Ammasso di galassie, noto come Abell 2065, che conta decine di galassie.\nSistemi planetari.\nNella costellazione sono note tre stelle con un sistema planetario; due di queste riportano lettere greche, e sono e , entrambe con un gigante gassoso con una massa superiore a quella di Giove e un'orbita che le mantiene a una distanza superiore alle 2 UA. XO-1 possiede un pianeta transiente.\nMitologia.\nArianna, figlia di Minosse, si innamor\u00f2 di Teseo giovane principe ateniese, andato a liberare Creta dal Minotauro, a cui ogni anno dovevano essere offerti sette fanciulli e sette fanciulle. Il Minotauro si trovava rinchiuso in un labirinto costruito da Dedalo nel quale era facile perdersi e impossibile trovare la via d'uscita. Per consentire all'eroe di ritrovare l'uscita una volta imprigionato nel labirinto, Arianna gli dette un gomitolo di filo da sciogliere e dopo seguire a ritroso. Ella si fece promettere in cambio che l'avrebbe sposata e condotta con s\u00e9 poich\u00e9 dopo averlo aiutato il padre non l'avrebbe pi\u00f9 accettata con s\u00e9. Teseo dopo aver ucciso il mostro port\u00f2 con s\u00e9 Arianna, ma poi l'abbandon\u00f2 sull'isola di Nasso la mattina seguente. Di l\u00ec pass\u00f2 Dioniso (o Bacco dio del vino) che la vide piangere; subito si innamor\u00f2 e la spos\u00f2 donandole un diadema d'oro come regalo di nozze, poi tramutato in costellazione, grazie a Efesto che lo lanci\u00f2 in cielo."}
{"id": "10644", "revid": "297059", "url": "https://it.wikipedia.org/wiki?curid=10644", "title": "Delfino (costellazione)", "text": "Il Delfino (in latino Delphinus) \u00e8 una piccola costellazione settentrionale, molto vicina dall'equatore celeste. Era una delle 48 costellazioni elencate da Tolomeo, ed \u00e8 oggi una delle 88 costellazioni moderne. Si trova sul bordo sudorientale della brillante Via Lattea estiva.\nCaratteristiche.\nLa costellazione deve il suo nome alla particolare configurazione creata da un gruppo di stelle di quarta magnitudine, che ricorda felicemente la sagoma di un delfino in fase di salto. Nonostante le sue piccole dimensioni il Delfino \u00e8 facilmente riconoscibile, grazie al fatto che le sue stelle sono molto ravvicinate fra loro; inoltre si trovano una decina di gradi a nordest della brillante stella Altair. La brillante scia della Via Lattea estiva passa a circa 10\u00b0 verso nordovest rispetto alla costellazione.\nLe due stelle pi\u00f9 luminose del Delfino sono, in ordine, Beta (magnitudine 3,6) e Alfa (magnitudine 3,8). La prima \u00e8 chiamata Sualocin (\u03b1 Del), mentre la seconda ha il nome Rotanev (\u03b2 Del). Questi nomi hanno un'etimologia curiosa: vennero conferiti da padre Giuseppe Piazzi, l'astronomo che diresse l'osservatorio di Palermo e a cui si deve la scoperta del primo degli asteroidi, Cerere, poi elevato al rango di pianeta nano. Egli volle, con quei nomi, ricordare il suo collaboratore Niccol\u00f2 Cacciatore, del quale tradusse il nome in latino, Nicolaus Venator, che divenne (letto in senso contrario) il nome dei due astri.\nStelle principali.\nLa costellazione contiene una ventina di stelle visibili ad occhio nudo. Si noti curiosamente come i nomi delle due stelle principali (Sualocin e Rotanev), letti al contrario, restituiscono il nome \u201c\"Nicolaus Venator\"\u201d, latinizzazione di Niccol\u00f2 Cacciatore - assistente dell'astronomo Giuseppe Piazzi presso l\u2019osservatorio astronomico di Palermo - che, con questo stratagemma, riusc\u00ec di fatto a dare il proprio nome alle due stelle.\nStelle doppie.\nAlcune delle stelle del Delfino sono doppie facili da risolvere anche con piccoli strumenti.\nStelle variabili.\nFra le stelle variabili della costellazione, non numerose anche a causa delle sue dimensioni, solo poche sono alla portata di piccoli strumenti.\nFra le Mireidi la pi\u00f9 notevole \u00e8 , che oscilla fra la settima e la tredicesima magnitudine in circa 286 giorni; al momento della massima luminosit\u00e0 \u00e8 visibile con un binocolo, mentre al minimo richiede strumenti pi\u00f9 potenti, di apertura superiore a 15\u00a0cm.\nLa stella Claudia De Luca \n \u00e8 una variabile semiregolare pulsante, le cui variazioni, che avvengono in un ciclo di circa due mesi, sono apprezzabili anche con un binocolo.\nOggetti del profondo cielo.\nLa costellazione del Delfino non contiene oggetti molto appariscenti, sebbene la vicinanza alla scia luminosa della Via Lattea fa s\u00ec che si possano osservare alcuni oggetti galattici.\nFra questi spicca l'ammasso globulare NGC 7006, che appare come una debole palla di luce di dodicesima magnitudine. Per osservarlo basta usare un telescopio con apertura pari o superiore ai 15\u00a0cm. La sua luce ci arriva dopo un viaggio di 185.000 anni luce: \u00e8 infatti uno degli ammassi globulari pi\u00f9 distanti da noi. NGC 6934 \u00e8 un altro ammasso globulare, di magnitudine 9,8\nA questi si aggiunge NGC 6891, una nebulosa planetaria di magnitudine 10,5.\nSistemi planetari.\nLa costellazione contiene alcune stelle con un sistema planetario noto; in tutti i casi il sistema \u00e8 composto da un pianeta gioviano. WASP-2 b \u00e8 l'unico pianeta fra i quattro sistemi ad avere una massa leggermente inferiore a quella di Giove, mentre 18 Delphini b arriva fino a 10 volte la massa di Giove.\nMitologia.\nAi marinai greci capitava di frequente di avvistare delfini, non \u00e8 quindi sorprendente trovare in cielo una di queste creature amichevoli e intelligenti. Ci sono due storie che spiegano la presenza di un delfino celeste. Secondo Eratostene, questo delfino rappresenta il messaggero del dio del mare, Poseidone.\nDopo che Zeus, Poseidone e Ade avevano privato del trono il padre Crono, si divisero tra loro il cielo, il mare e il mondo dell'oltretomba, e a Poseidone tocc\u00f2 il mare. Egli si costru\u00ec un magnifico palazzo sott'acqua, al largo delle coste dell'isola di Eubea. Per quanto ricchissimo, il palazzo sembrava vuoto senza una moglie, e allora Poseidone decise di cercarsene una. Corteggi\u00f2 Anfitrite, una delle ninfe marine chiamate Nereidi, ma quella sfugg\u00ec ai suoi rozzi approcci amorosi rifugiandosi presso le altre Nereidi. Poseidone le mand\u00f2 messaggeri, incluso un delfino, che la trov\u00f2 e con fare lusinghiero la riport\u00f2 dal dio del mare, che poi spos\u00f2. In segno di gratitudine Poseidone pose l'immagine del delfino fra le stelle.\nUn'altra storia, riportata da Igino e da Ovidio, dice che questo \u00e8 il delfino che salv\u00f2 la vita ad Arione, un poeta e musicista del VII secolo a.C. Arione nacque nell'isola di Lesbo, ma la sua fama si sparse per tutta la Grecia perch\u00e9 si diceva che era un abilissimo suonatore di lira. Mentre Arione ritornava in Grecia via mare, dopo un giro di concerti in Sicilia, i marinai tramarono di ucciderlo per rubargli la piccola fortuna che aveva guadagnato. Quando lo circondarono con le spade sguainate Arione chiese che gli fosse concesso di cantare un'ultima canzone. Il suo canto attir\u00f2 un banco di delfini che nuotavano a balzi giocosi lungo una fiancata della nave. Affidandosi alla misericordia degli d\u00e8i, il musicista salt\u00f2 fuoribordo e uno dei delfini se lo prese in groppa e lo riport\u00f2 in Grecia, dove pi\u00f9 tardi affront\u00f2 faccia a faccia coloro che avevano attentato alla sua vita, facendoli condannare a morte. Apollo, il dio della musica e della poesia, mise il delfino fra le costellazioni, insieme alla lira di Arione che \u00e8 rappresentata nella costellazione della Lira.\nDue delle stelle del Delfino hanno i nomi particolari di Sualocin e Rotanev, dati loro nel 1814 dall'astronomo italiano Niccol\u00f2 Cacciatore, assistente e successore del grande Giuseppe Piazzi presso l'Osservatorio di Palermo. Letti al rovescio, i nomi diventano Nicolaus Venator, la forma latinizzata di Niccol\u00f2 Cacciatore. \u00c8 l'unica persona ad aver dato il proprio nome a una stella e ad averla fatta franca."}
{"id": "10647", "revid": "6923", "url": "https://it.wikipedia.org/wiki?curid=10647", "title": "Aleksandr Nikolaevi\u010d Korkin", "text": "La sua attivit\u00e0 si concentr\u00f2 soprattutto nei campi delle equazioni differenziali e della teoria dei numeri.\nStudi\u00f2 presso la facolt\u00e0 di matematica e fisica dell'universit\u00e0 di San Pietroburgo, si laure\u00f2 con una tesi sulla \"Definizione di funzioni arbitrarie in termini di integrali di equazioni differenziali lineari parziali\". Fu professore presso l'universit\u00e0 di San Pietroburgo, tenne dei corsi sul calcolo differenziale ed integrale all'accademia navale Nikolaevskij.\nNel campo della soluzione delle equazioni differenziali parziali scrisse, oltre alle tesi di laurea e di dottorato, gli articoli \"Sur le th\u00e9oreme de Poisson et son reciproque\" (\"Bulletin de l'Acad. de St. Petersb., XVI 1871\") e \"On partial differential equations of the second order\" (\"Appendix to the university minutes\", 1878).\nIl lavoro nel campo della teoria dei numeri vert\u00e9 soprattutto sulla teoria delle forme quadratiche. Si concentr\u00f2 sulla questione del limite esatto del minimo delle forme quadratiche definite che ha una soluzione semplice per le forme binarie ma presenta difficolt\u00e0 per le forme ternarie e superiori con quattro o pi\u00f9 variabili. Fra il 1871 ed il 1877 Korkin ed E. I. Zolotarev intrapresero una serie di tentativi per risolvere il problema, riuscirono nel loro intento per forme in quattro e cinque variabili. I risultati di questi sforzi, fondamentali nella teoria delle forme quadratiche definite, furono esposti in \"Mathematische Annalen\" volumi V, VI e XI."}
{"id": "10648", "revid": "297059", "url": "https://it.wikipedia.org/wiki?curid=10648", "title": "Corvo (costellazione)", "text": "Il Corvo (in latino Corvus) \u00e8 una piccola costellazione meridionale, con solo 11 stelle visibili ad occhio nudo (cio\u00e8 pi\u00f9 brillanti della magnitudine 5,5). \u00c8 una delle 88 costellazioni moderne, ed era una delle 48 costellazioni elencate da Tolomeo.\nCaratteristiche.\nLa costellazione del Corvo ha delle dimensioni ridotte, ma nonostante ci\u00f2 \u00e8 molto facile da individuare, grazie alla presenza di alcune stelle di seconda e terza magnitudine disposte a formare un trapezio, che risalta notevolmente in un'area di cielo altrimenti povera di stelle brillanti; ci\u00f2 fa s\u00ec che il Corvo sia osservabile con facilit\u00e0 anche dalle aree urbane. Le sue stelle principali, \u03b4, \u03b3, \u03b5 e \u03b2, formano un asterismo chiamato \"La Vela\", a causa della loro disposizione che ricorda un'antica vela quadra. Le stelle \u03b3 e \u03b4 puntano in direzione della brillante Spica, la stella azzurra della costellazione della Vergine.\nIl Corvo si trova nell'emisfero australe, mediamente una ventina di gradi a sud dell'equatore celeste. Il periodo migliore per la sua osservazione nel cielo serale ricade nei mesi compresi fra fine febbraio e met\u00e0 luglio; la sua osservazione nelle ore della sera dall'emisfero boreale risulta tuttavia in parte penalizzata anche a causa della progressiva riduzione delle ore di buio col procedere della primavera, stagione in cui questa costellazione raggiunge la massima visibilit\u00e0 dopo il tramonto. Dall'emisfero australe al contrario \u00e8 una figura caratteristica e tipica dei cieli dell'autunno.\nStelle doppie.\nFra le stelle doppie, ve ne sono alcune di facile risoluzione, grazie alla loro separazione.\nStelle variabili.\nLe stelle variabili della costellazione sono poco numerose, ma alcune di esse sono osservabili anche con un binocolo.\nFra le Mireidi la pi\u00f9 notevole \u00e8 la , che in fase di massimo arriva alla magnitudine 6,7; con un periodo di circa dieci mesi e mezzo oscilla fra questa e la magnitudine 14,4.\nFra le variabili semiregolari spicca la , che varia fra la sesta e la settima grandezza in un periodo di circa 11 giorni e mezzo; la invece presenta delle pulsazioni che la fanno variare di un solo decimo di magnitudine, in un periodo medio di circa 70 giorni.\nOggetti non stellari.\nla costellazione del Corvo non contiene oggetti del Catalogo di Messier, poich\u00e9 le sue galassie sono in genere piuttosto deboli.\nFra gli oggetti interni alla Via Lattea si segnala una nebulosa planetaria, nota come NGC 4361, dalla forma allungata e con al centro una nana bianca di tredicesima magnitudine.\nFra le galassie, spiccano le celebri Galassie Antenne (NGC 4038 e NGC 4039), due galassie spirali in collisione tra loro: il loro nome \u00e8 dovuto alle due lunghe code di gas e stelle che si disperdono nello spazio, mentre le loro regioni centrali appaiono in fortissima interazione; le loro regioni di formazione stellare producono un gran numero di stelle e superammassi stellari, fenomeno favorito dalle forti compressioni. Entrambe le galassie sono immerse in due vasti involucri esterni, composti principalmente dalle polveri interstellari disperse dai due oggetti a causa dello smembramento reciproco per via della loro interazione. In queste regioni sono presenti pochissimi ammassi, sebbene in certe aree la densit\u00e0 delle polveri sia molto elevata, potendo cos\u00ec potenzialmente favorire la formazione stellare; fra circa 400 milioni di anni il loro nucleo si fonder\u00e0, incrementando ulteriormente la formazione stellare e creando un'unica galassia ellittica gigante. La loro osservazione con strumenti amatoriali \u00e8 per\u00f2 penalizzata, poich\u00e9 non si tratta di oggetti particolarmente luminosi.\nFra le altre galassie, l'unica di rilievo \u00e8 NGC 4027, posta a una breve distanza angolare dalle due galassie precedenti. Le altre galassie, numerose, sono per\u00f2 poco luminose e fuori dalla portata di piccoli strumenti.\nSistemi planetari.\nHD 104067 \u00e8 una nana arancione attorno alla quale orbita un pianeta gioviano caldo molto massiccio, la cui massa \u00e8 pari a circa sei volte la massa di Giove; \u00e8 stato identificato dall'HARPS nell'autunno del 2009.\nMitologia.\nNella mitologia greca, il corvo \u00e8 mandato a prendere una coppa (Cratere) d'acqua, ma torna invece con un serpente di mare (Idra)."}
{"id": "10651", "revid": "2", "url": "https://it.wikipedia.org/wiki?curid=10651", "title": "Arcosecondo", "text": ""}
{"id": "10664", "revid": "367445", "url": "https://it.wikipedia.org/wiki?curid=10664", "title": "Gioconda", "text": "La Gioconda, nota anche come Monna Lisa, \u00e8 un dipinto a olio su tavola di legno di pioppo realizzato da Leonardo da Vinci (77\u00d753\u00a0cm e 13\u00a0mm di spessore), databile al 1503-1504 circa e conservato nel Museo del Louvre di Parigi.\nOpera iconica ed enigmatica della pittura mondiale, si tratta sicuramente del ritratto pi\u00f9 celebre della storia nonch\u00e9 di una delle opere d'arte pi\u00f9 note in assoluto. Il sorriso quasi impercettibile del soggetto, col suo alone di mistero, ha ispirato tantissime pagine di critica, letteratura, opere di immaginazione e persino studi psicoanalitici; sfuggente, ironica e sensuale, la \"Monna Lisa\" \u00e8 stata di volta in volta amata e idolatrata, ma anche irrisa e vandalizzata.\nLa Gioconda viene ammirata ogni giorno da circa trentamila visitatori, ovvero l'80% dei visitatori del Museo del Louvre in cui \u00e8 esposta, tanto che nella grande sala in cui si trova, un cordone deve tenere a debita distanza le persone. Nella lunga storia del dipinto non sono infatti mancati i tentativi di vandalismo, nonch\u00e9 un furto rocambolesco, che ne hanno alimentato la popolarit\u00e0.\nStoria.\nL'inizio a Firenze e l'identificazione del soggetto.\nLa tradizione sostiene che l'opera rappresenti Lisa Gherardini, cio\u00e8 \"Monna\" Lisa (un diminutivo di \"Madonna\" derivante dalla parola latina \"Mea domina\" che oggi avrebbe lo stesso significato di \"mia signora\"), moglie di Francesco del Giocondo (quindi la \"Gioconda\"). Leonardo dopotutto, in quel periodo del suo terzo soggiorno fiorentino, abitava nelle case accanto a palazzo Gondi (oggi distrutte) a pochi passi da piazza della Signoria, che erano proprio di un ramo della famiglia Gherardini di Montagliari.\nQuesta apparentemente facile identificazione ha come fonti antiche un documento del 1525 in cui vengono elencati alcuni dipinti che si trovano tra i beni di Gian Giacomo Caprotti detto \"Sala\u00ec\", allievo di Leonardo che segu\u00ec il maestro in Francia, dove l'opera \u00e8 menzionata per la prima volta \"la Joconda\"; lo stesso Vasari scrisse che \"Prese Lionardo a fare per Francesco del Giocondo il ritratto di Monna Lisa sua moglie, e quattro anni penatovi lo lasci\u00f2 imperfetto, la quale opera oggi \u00e8 appresso il re Francesco di Francia in Fontainebleau\", dilungandosi poi in una serie di lodi del dipinto, in realt\u00e0 piuttosto generiche.\nAlcuni dubbi sono sorti a partire dalla descrizione di Vasari, che parla della peluria delle sopracciglia magnificamente dipinta (ma la Gioconda non ne ha) e che esalta le fossette sulle guance (pure assenti). Ci\u00f2 \u00e8 comunque spiegabile con la particolare storia del dipinto, che segu\u00ec Leonardo fino alla sua morte in Francia e che venne ritoccato per anni e anni dall'artista. Vasari infatti potrebbe aver attinto la sua descrizione da una memoria dell'opera com'era visibile a Firenze fino al 1508, quando il pittore lasci\u00f2 la citt\u00e0; analisi ai raggi X hanno mostrato che ci sono tre versioni della \"Monna Lisa\", nascoste sotto quella attuale.\nA sostegno delle testimonianze del Vasari, nel 2005 Veit Probst, storico e direttore della Biblioteca di Heidelberg in Germania, ha pubblicato un altro appunto del cancelliere fiorentino Agostino Vespucci, datato 1503, che conferma l'esistenza di un ritratto di Lisa del Giocondo: \nAltre identificazioni storicamente proposte sono state Caterina Sforza, e la madre stessa di Leonardo, Caterina Buti del Vacca; Isabella d'Aragona, duchessa di Milano nell'anno 1489. Fu quest'ultima a consigliare a Leonardo l'aggiunta nel Cenacolo dell'aureola del quadrato magico del sole.\nSi \u00e8 supposto, inoltre, che la nobildonna ritratta appartenesse al casato degli Imperiali. Altri farebbero risalire l'identit\u00e0 a Bianca Giovanna Sforza, figlia primogenita legittimata di Ludovico il Moro, signora di Bobbio e Voghera o a Pacifica Brandani, amante del duca Giuliano de' Medici.\nLa Gioconda in Francia.\nFu Leonardo stesso a portare con s\u00e9 il dipinto in Francia nel 1516. Non sappiamo con precisione se Leonardo avesse regalato il dipinto in segno di riconoscenza al re per il soggiorno che gli aveva offerto o l'abbia semplicemente venduto assieme ad altre opere, a Francesco I.\nSi sa che un secolo dopo, nel 1625, un ritratto chiamato \"la Gioconda\" fu descritto da Cassiano dal Pozzo tra le opere delle collezioni reali francesi. Altri indizi fanno pensare che fin dal 1542 si trovasse tra le decorazioni della \"Salle du bain\" del castello di Fontainebleau.\nPi\u00f9 tardi Luigi XIV fece trasferire il dipinto a Versailles, ma dopo la rivoluzione francese venne spostato al Louvre. Napoleone Bonaparte lo fece mettere nella sua camera da letto, ma nel 1804 torn\u00f2 al Louvre. Durante la guerra Franco-Prussiana fu messo al riparo in un sito nascosto.\nIl furto.\nNella notte tra domenica 20 e luned\u00ec 21 agosto 1911, prima di un giorno di chiusura del museo, la \"Gioconda\" venne rubata. Della sottrazione si accorse il marted\u00ec 22 agosto un copista, Louis B\u00e9roud, che aveva avuto il permesso per riprodurre l'opera a porte chiuse. La notizia del furto fu ufficializzata solo il giorno dopo, anche perch\u00e9 all'epoca non era infrequente che le opere venissero temporaneamente rimosse per essere fotografate.\nEra la prima volta che un dipinto veniva rubato da un museo, per di pi\u00f9 dell'importanza del Louvre, e a lungo la polizia brancol\u00f2 nel buio. Fu sospettato il poeta francese Guillaume Apollinaire che venne arrestato dopo aver dichiarato di voler distruggere i capolavori di tutti i musei per far posto all'arte nuova e condotto in prigione il 7 settembre 1911; il suo arresto si basava su una calunnia, causata da una ripicca, da parte dell'amante Honor\u00e9 G\u00e9ri Pieret, che era stato accusato di aver ricettato alcune statuette antiche rubate dal museo. Anche Pablo Picasso venne interrogato in merito, ma, come Apollinaire, fu in seguito rilasciato. Sospetti caddero anche sull'Impero tedesco, nemico della Francia, ipotizzando un furto di Stato. Mentre crescevano sospetti e polemiche poich\u00e9 si scopr\u00ec che le uniche misure di sicurezza adottate dal museo consistevano nell'aver addestrato al judo un gruppo di guardie, si inizi\u00f2 a ritenere il capolavoro perso per sempre. Franz Kafka vide una cornice vuota, e dopo un po' il posto lasciato dalla Gioconda sulla parete fu preso dal \"Ritratto di Baldassarre Castiglione\" di Raffaello.\nIn realt\u00e0, un ex-impiegato del Louvre, Vincenzo Peruggia, originario di Dumenza, paesino nei pressi di Luino, convinto che il dipinto appartenesse all'Italia poich\u00e9 sottratto da Napoleone, lo aveva rubato, rinchiudendosi nottetempo in uno sgabuzzino e, trascorsavi la notte, staccando il dipinto di prima mattina e uscendo dal museo con il ritratto sotto il cappotto; egli stesso ne aveva montato la teca in vetro, quindi sapeva come smontarla per sottrarlo. Usc\u00ec in tutta calma; chiese anche a un idraulico un aiuto per uscire dal museo, essendo sparita la maniglia del portone d'ingresso, e all'uscita sbagli\u00f2 tram, optando poi per un pi\u00f9 comodo taxi Messa l'opera in una valigia, posta sotto il letto di una pensione di Parigi, la custod\u00ec per ventotto mesi e successivamente la port\u00f2 nel suo paese d'origine, a Luino, con l'intenzione di \"regalarlo all'Italia\", dopo aver ottenuto da qualcuno la garanzia che il dipinto sarebbe rimasto nel suo paese; come accennato, riteneva infatti erroneamente che l'opera fosse stata rubata durante le spoliazioni napoleoniche.\nIngenuamente, nel 1913 si rec\u00f2 a Firenze per rivendere l'opera. Si rivolse all'antiquario fiorentino Alfredo Geri, che ricevette una lettera firmata \"Leonardo\" in cui era scritto che \u00abIl quadro \u00e8 nelle mie mani, appartiene all'Italia perch\u00e9 Leonardo \u00e8 italiano\u00bb con una proposta di restituzione a fronte di un riscatto di lire \u00abper le spese\u00bb. Incuriosito, l'11 dicembre 1913, l'antiquario fiss\u00f2 un appuntamento nella stanza 20 al terzo piano dell'Hotel Tripoli, in via de' Cerretani (albergo che poi cambi\u00f2 il nome proprio in Hotel Gioconda), accompagnato dall'allora direttore degli Uffizi Giovanni Poggi. I due si accorsero che l'opera non era uno dei tanti falsi in circolazione, ma l'originale e se la fecero consegnare per \"verificarne l'autenticit\u00e0\". Nell'attesa Peruggia se ne and\u00f2 a spasso per la citt\u00e0, ma venne rintracciato e arrestato. Il ladro, processato, venne definito \"mentalmente minorato\" e condannato a una pena di un anno e quindici giorni di prigione, poi ridotti a sette mesi e quindici giorni. La sua difesa si bas\u00f2 tutta sul patriottismo e suscit\u00f2 qualche simpatia (si parl\u00f2 di \"peruggismo\"). Egli stesso dichiar\u00f2 di aver passato due anni \"romantici\" con la \"Gioconda\" appesa sul suo tavolo di cucina.\nApprofittando del clima amichevole che allora regnava nei rapporti tra Italia e Francia, il dipinto recuperato venne esposto in tutta Italia; prima agli Uffizi a Firenze, poi all'ambasciata di Francia di palazzo Farnese a Roma, alla Galleria Borghese (in occasione del Natale), e infine alla Pinacoteca di Brera a Milano, prima del suo definitivo rientro al Louvre. La \"Monna Lisa\" pass\u00f2 il confine a Modane, in Francia, su un vagone speciale delle ferrovie italiane, accolta in pompa magna dalle autorit\u00e0 francesi, per poi giungere a Parigi dove, nel \"Salon Carr\u00e9\", l'attendevano il presidente della Repubblica Raymond Poincar\u00e9 e tutto il governo.\nSicuramente il furto contribu\u00ec alla nascita e alimentazione del mito della \"Gioconda\"; dalla cultura pi\u00f9 alta, per pochi eletti, la sua immagine entr\u00f2 decisamente nell'immaginario collettivo.\nVicende recenti.\nDurante la prima e la seconda guerra mondiale, il dipinto venne di nuovo rimosso dal Louvre e conservato in luoghi sicuri. Durante il secondo conflitto in particolare fu depositata al castello di Chambord, poi ad Amboise, a cui seguirono l'abbazia di Loc-Dieu, il Museo Ingres di Montauban e di nuovo Chambord, prima di finire sotto il letto del conservatore del Louvre nel castello di Montal e tornare a Parigi nel 1945.\nNel 1956, la parte inferiore del dipinto venne seriamente danneggiata a seguito di un attacco con dell'acido. Diversi mesi dopo qualcuno lanci\u00f2 un sasso contro il dipinto; attualmente viene esposto dietro un vetro di sicurezza. Sull'episodio forn\u00ec una lettura psicoanalitica Salvador Dal\u00ed: \u00abMolte persone se la sono presa con la Gioconda, anche lapidandola come qualche anno fa, caso tipico di flagrante aggressione contro la propria madre. [\u2026 Leonardo], inconsciamente, ha dipinto un essere che riveste tutti gli attributi materni. Ha due grandi seni e posa su chi la contempla uno sguardo totalmente materno. Per\u00f2 sorride in modo equivoco. [\u2026] Ora cosa succede al povero infelice che \u00e8 posseduto dal complesso di Edipo [\u2026]? Egli entra in un museo. Un museo \u00e8 una casa pubblica. Nel suo subcosciente, \u00e8 un bordello. E in questo bordello vede il prototipo dell'immagine di tutte le madri. La presenza angosciante di sua madre che gli lancia uno sguardo dolce e gli rivolge un sorriso equivoco, lo spinge a un atto criminale. Commette un matricidio, prendendo la prima cosa che gli capita fra le mani, un ciottolo, e rovinando con esso il quadro. \u00c8 una tipica aggressione da paranoico\u00bb.\nNel 1962 il quadro fu prestato agli Stati Uniti dove, accolto dal presidente John Fitzgerald Kennedy, dalla \"first lady\" Jacqueline Kennedy e dal vicepresidente Lyndon Johnson, fu esposto alla National Gallery di Washington e al Metropolitan Museum di New York, dove attrasse un milione e settecentomila visitatori; nel 1974 fece la sua ultima \"tourn\u00e9e\", con tappe a Tokyo e a Mosca.\nStudi del settembre 2006, effettuati dal Centro Nazionale di Ricerca e Restauro dei Musei di Francia, hanno rilevato come in un primo tempo tutto il volto della donna dovesse essere ricoperto da un sottile velo, che all'epoca era portato dalle donne in dolce attesa o che avevano appena dato alla luce un figlio; inoltre, dietro il dipinto si \u00e8 potuto vedere uno schizzo inciso sul legno da Leonardo, il quale prima di dipingere il quadro ne avrebbe abbozzato la struttura. Nello schizzo la figura femminile indossa una cuffia, poi oggetto di un ripensamento.\nPer evitare il deterioramento causato dai numerosi flash che colpiscono l'opera, \u00e8 stata inserita una protezione in vetro di fabbricazione italiana resistente oltretutto a vari tipi di esplosivi e a qualsiasi agente corrosivo. Ci\u00f2 l'ha protetta anche dal lancio di una tazza con cui una visitatrice russa cerc\u00f2 di colpirla nel 2009.\nCopie antiche della Gioconda.\nNel febbraio 2012, il Museo del Prado ha presentato una copia antica del dipinto appena restaurata, attualmente attribuita alla bottega di Leonardo, una mano molto vicina a quella del maestro; forse del Sala\u00ec, di Francesco Melzi o di un allievo spagnolo. La tavola mostra uno sfondo dai colori chiari, molto simile a come doveva apparire in origine anche sul dipinto del Louvre. Esistono inoltre la cosiddetta Gioconda svizzera (nota anche come \"Monna Lisa anteriore\" o \"Gioconda giovane\" o \"Gioconda Isleworth\", custodita a Ginevra) acquistata da un nobile del Somerset e che successivamente ha portato nel suo studio a Isleworth (da cui deriva il nome). Questa versione dell'opera differisce dall'originale per diversi aspetti: la protagonista \u00e8 visibilmente pi\u00f9 giovane, il paesaggio alle spalle \u00e8 pi\u00f9 spoglio e sono presenti due colonne. Inoltre l'opera \u00e8 dipinta su tela, cosa che non si ritrova altrove nell'uso di Leonardo da Vinci. Alcuni hanno voluto vedere in questo dipinto una versione precedente della Gioconda originale, ma con nessun seguito da parte della letteratura artistica italiana.\nC'\u00e8 poi la Gioconda di San Pietroburgo, anch'essa raffigurante una Monna Lisa pi\u00f9 giovane e con due colonne ai lati. I due dipinti della Gioconda giovane sono anch'essi di un pittore leonardesco ma, secondo alcuni esperti, come lo studioso Silvano Vinceti, vi \u00e8 la possibilit\u00e0 che siano opera di Leonardo stesso.\nOmaggi e citazioni.\nConsiderata una tra le pi\u00f9 celebri icone dell'arte tradizionale, l'immagine della Gioconda \u00e8 stata spesso utilizzata dagli artisti contemporanei in funzione simbolica. Il dadaista Marcel Duchamp, ad esempio, l'ha scelta come bersaglio delle proprie provocazioni, aggiungendo a una riproduzione del dipinto i baffi e intitolandola ironicamente \"L.H.O.O.Q.\", che pronunciato in francese pu\u00f2 suonare anche come \"Elle a chaud au cul\" che tradotto significa \"Lei ha caldo al culo\", ovvero \"\u00e8 eccitata\".\nAnche Andy Warhol riprodusse il dipinto in serie, come poster, mentre Banksy ne fece una versione \"mujaheddin\", con lanciarazzi in spalla. Botero la ridipinse paffuta e Basquiat la rese un'icona graffiante, dal sorriso sinistro.\nNumerosissimi gli utilizzi e le citazioni dell'icona-simbolo nel mondo del cinema, della musica, della televisione e della pubblicit\u00e0. In particolare, il cantautore Ivan Graziani si ispir\u00f2 allo storico furto per la canzone \"Monna Lisa,\" del 1979, immaginando un maniaco che si chiude nel museo e inizia a deturpare l'opera, da cui trae anche il \"calembour\" \"Monna Lisa... lisa\".\nDescrizione e stile.\nIl ritratto mostra una donna seduta a mezza figura, girata a sinistra, ma con il volto pressoch\u00e9 frontale, ruotato verso lo spettatore. Le mani sono dolcemente adagiate in primo piano, mentre sullo sfondo, oltre una sorta di parapetto, si apre un vasto paesaggio fluviale, con il consueto stile leonardesco di picchi rocciosi e speroni. Indossa una pesante veste scollata, secondo la moda dell'epoca, con un ricamo lungo il petto e maniche in tessuto diverso; in testa indossa un velo trasparente che tiene fermi i lunghi capelli sciolti, ricadendo poi sulla spalla dove si trova appoggiato anche un leggero drappo a mo' di sciarpa.\nAlla perfetta esecuzione pittorica, in cui \u00e8 impossibile cogliere tracce delle pennellate grazie al morbidissimo sfumato, Leonardo aggiunse un'impeccabile resa atmosferica, che lega indissolubilmente il soggetto in primo piano allo sfondo, e una profondissima introspezione psicologica. Se l'impostazione, col paesaggio sullo sfondo, affonda le radici nella ritrattistica umanistica del Quattrocento (come il \"Doppio ritratto dei duchi d'Urbino\" di Piero della Francesca), la straordinaria naturalezza del personaggio, cos\u00ec diversa dalle pose ufficiali e \"araldiche\" dei predecessori, ne fa una pietra miliare della ritrattistica con cui si apre il Rinascimento maturo.\nCome scrisse Charles de Tolnay nel 1951:\nLo sfondo.\nIl quadro di Leonardo fu uno dei primi ritratti a rappresentare il soggetto davanti a un panorama ritenuto, dai pi\u00f9, immaginario. Una caratteristica interessante del panorama \u00e8 che non \u00e8 uniforme. La parte di sinistra \u00e8 evidentemente posta pi\u00f9 in basso rispetto a quella destra. Questo fatto ha portato alcuni critici a ritenere che sia stata aggiunta successivamente.\nLa \"Gioconda\" si trova in una specie di loggia panoramica, come dimostrano le basi di due colonne laterali sul parapetto; una copia seicentesca mostrerebbe la composizione originaria in cui \u00e8 visibile la parte architettonica successivamente mutilata.\nConsiderando la grande cura di Leonardo per i dettagli, molti esperti ritengono che non si tratti di uno sfondo inventato, ma rappresenti anzi un punto molto preciso della Toscana, cio\u00e8 l\u00e0 dove l'Arno supera le campagne di Arezzo e riceve le acque della Val di Chiana. C'\u00e8 un indizio preciso sulla destra della Gioconda oltre la spalla, \u00e8 un ponte basso, a pi\u00f9 arcate, cio\u00e8 un ponte antico, a schiena d'asino di stile romanico, un ponte identico al ponte a Buriano che scavalca tutt'oggi l'Arno. Leonardo conosceva bene questo ponte, perch\u00e9 aveva studiato a fondo questa zona, come testimonia un disegno datato tra il 1502 e il 1503 che descrive il bacino idrico della Val di Chiana (oggi alla \"Royal Library\" di Windsor), in cui si intravede anche il ponte a Buriano. Se si osserva il lato sinistro della Gioconda, si vede un corso d'acqua con meandri che s'infila in una stretta gola, che potrebbe essere la Gola di Pratantico, con i rilievi a sinistra scavati dall'erosione, che potrebbero essere i vicini calanchi.\n\u00c8 un tipo di rilievi, verticali e frastagliati, che si ritrovano in altre opere di Leonardo, come la \"Madonna dei Fusi\", il \"Cartone di sant'Anna\" e la \"Vergine delle Rocce\". Con una certa approssimazione, a partire da questi elementi, c'\u00e8 chi ha ricostruito al computer l'angolo di prospettiva, individuando come punto esatto dell'osservazione di Leonardo il borgo di Quarata, dove all'epoca era eretto un castello, oggi scomparso.\nAlcuni ritengono invece che i paesaggi di Leonardo non siano aretini, ma prealpini, dei dintorni di Lecco (sullo sfondo si potrebbe riconoscere il Resegone con il relativo paesaggio), delle paludi pontine o, come \u00e8 forse pi\u00f9 probabile, di luoghi inventati e idealizzati sulla base di ricordi e sensazioni e della composizione di elementi appartenenti ad aree diverse che l'artista aveva potuto osservare nel corso dei suoi viaggi.\nAltre ipotesi hanno formulato che il paesaggio vada letto attraverso uno specchio; forse venne ricavato con la camera oscura leonardiana. In questo caso potrebbe assomigliare al Lago di Iseo col profilo della Corna Trentapassi.\nSecondo altri i paesaggi sarebbero quelli dell'antico feudo di Bobbio e della Val Trebbia, allora contea imperiale milanese assegnata a Bianca Giovanna Sforza, ritenuta da alcuni identificarsi nella Gioconda leonardesca, con il Ponte Gobbo. Secondo altri ancora si tratterebbe del Montefeltro, nell'antico Ducato di Urbino, col fiume Marecchia, il Sasso Simone e Simoncello e il massiccio del Fumaiolo.\nStato di conservazione.\nLa Gioconda fu dipinta su una tavola di pioppo molto sottile e col tempo il pannello \u00e8 andato imbarcandosi; si \u00e8 inoltre aperta una fessura, ben visibile sul retro. Altri danni sono stati causati dagli attacchi vandalici (si veda la sezione Storia). Per questo il dipinto \u00e8 oggi conservato dietro una teca di vetro infrangibile, in un'atmosfera a temperatura e umidit\u00e0 controllate. Ne consegue che il prestito dell'opera ad altri musei \u00e8 divenuto un evento alquanto improbabile. Nel 2011, ad esempio, ne \u00e8 stato negato il prestito agli Uffizi, che volevano esporla nel 2013, in occasione del centenario del ritrovamento dopo il famigerato furto."}
{"id": "10666", "revid": "19330", "url": "https://it.wikipedia.org/wiki?curid=10666", "title": "Egor Ivanovich Zolotarev", "text": ""}
{"id": "10671", "revid": "1632387", "url": "https://it.wikipedia.org/wiki?curid=10671", "title": "Bandiera dell'Europa", "text": "La bandiera dell'Europa raffigura dodici stelle dorate a cinque punte disposte in cerchio su campo blu; le stelle sono orientate con una punta verso l'alto.\nAnche se la bandiera viene comunemente associata all'Unione europea, essa venne inizialmente adottata dal Consiglio d'Europa ed \u00e8 pensata per rappresentare l'intera Europa geografica e non una particolare organizzazione come la stessa Unione europea o il Consiglio d'Europa.\nLa bandiera venne ufficialmente adottata dall'assemblea parlamentare del Consiglio d'Europa, approvando la formale proposta dell'araldo capo irlandese Gerard Slevin, il 25 ottobre 1955 e dal Comitato dei Ministri a Parigi l'8 dicembre dello stesso anno.\nI capi di Stato e di governo della Comunit\u00e0 europea nel giugno 1985 a Milano decisero, col beneplacito del Consiglio d'Europa, che la bandiera europea fosse emblema ufficiale anche della CEE.\nInfine l'Unione europea, istituita con il trattato di Maastricht nel 1992 dai medesimi membri della Comunit\u00e0 europea, adott\u00f2 anch'essa la bandiera europea con le dodici stelle dorate su campo blu.\nDa allora la bandiera rappresenta congiuntamente sia il Consiglio d'Europa, sia l'Unione europea.\nStoria.\nLa scelta della bandiera \u00e8 il risultato di una lunga ed elaborata discussione che ebbe luogo presso il Consiglio d'Europa nella prima met\u00e0 degli anni cinquanta e le 12 stelle non sono correlate al numero di stati membri. Il cerchio di stelle infatti \u00e8 un simbolo antico di armonia e solidariet\u00e0 per indicare lo stile di relazione che dovrebbe caratterizzare i Paesi europei.\nLa cronistoria della scelta della bandiera europea ha inizio con la fondazione stessa del Consiglio d'Europa, istituito nel 1949 e che gi\u00e0 nel 1950 attiv\u00f2 un proprio comitato per valutare il processo di selezione di una bandiera europea.\nVennero presentate molte proposte, tra cui anche quella del politico austriaco e fondatore nel 1922 dell'Unione Paneuropea, il conte Richard Nikolaus di Coudenhove-Kalergi, contenente una croce rossa dentro un cerchio giallo su drappo blu, ma che non fu accolta per il riferimento cristiano non coerente con la partecipazione al Consiglio d'Europa di un paese membro di predominante fede musulmana, quale la Turchia. Il francese Robert Bichet propose una bandiera bianca con quindici stelle verdi, quanti erano i membri dell'organizzazione in quel momento. Un'altra proposta fu quella del Movimento Federalista Europeo che propose la propria bandiera consistente in un'ampia E verde che copriva l'intero rettangolo del vessillo, lasciando in bianco la parte tra le aste orizzontali. Parecchie furono comunque le bozze con predominanza del blu e con simbologia circolare, comprese alcune proposte di Hanno F. Konopath, membro amburghese dell'organizzazione Europa Union, autore tra gli altri di due bozzetti depositati nel 1952 al Consiglio d'Europa e perfettamente analoghi alla bandiera poi scelta, salvo avere in un caso 11 e nell'altro 15 stelle d'oro su campo blu. Medesimo motivo stilistico era prevalente nei molti bozzetti (almeno 21 sono documentati) presentati da Ars\u00e8ne Heitz, bozzettista che lavorava presso l'ufficio postale del Consiglio d'Europa, tra i quali meritano menzione varie versioni di bandiera con campo blu e cerchio di stelle (d'oro o bianco-rosse) in numero variabile (ma di solito 14) pi\u00f9 una singola stella di medesimo colore posta al centro del cerchio di stelle. E vi fu anche la proposta di Carl Weidl-Raymon di una singola larga stella d'oro su drappo blu, gradita anche dal Paul M. G. L\u00e9vy, belga e allora direttore dell'ufficio per l'informazione e la stampa del Consiglio d'Europa, che fu scartata perch\u00e9 troppo simile alla bandiera del Congo.\nIl 25 settembre 1953 il comitato consultivo adott\u00f2 quale proposta di bandiera da proporre ai rappresentanti dei governi il vessillo con 15 stelle dorate disposte in cerchio su campo blu, con la seguente testuale risoluzione: (in francese) \"L'Assembl\u00e9e d\u00e9cide de prendre pour embl\u00e8me le drapeau d'azur \u00e0 quinze \u00e9toiles d'or dispos\u00e9es en cercle (d'azur \u00e0 cercle compos\u00e9 d'\u00e9toiles d'or \u00e0 cinq raies dont les pointes ne se touchent pas)\". R\u00e9solution 41(1) relative au choix d'un embl\u00e8me de l'Assembl\u00e9e consultative du Conseil de l'Europe (25 septembre 1953). Cette r\u00e9solution a \u00e9t\u00e9 adopt\u00e9e par l'Assembl\u00e9e au cours de sa 23e s\u00e9ance, le 25 septembre 1953 (voir Doc.\u00a0198, rapport de la commission du R\u00e8glement et des Pr\u00e9rogatives).\nLa bandiera fu formalmente presentata alla stampa a Strasburgo il 26 settembre da Fran\u00e7ois de Menthon, presidente del comitato consultivo del Consiglio d'Europa.\nLa scelta del numero non soddisfaceva per\u00f2 la Germania in quanto uno dei 15 membri dell'organizzazione nel 1953 era il territorio della Saar (membro associato), non ancora reso dai francesi alla Germania e il cui status era ancora sotto discussione. L'ipotesi di 14 stelle fu bocciata per analoghi motivi avanzati da parte francese e il numero di tredici fu scartato anche per ragioni di superstizione, visto che \u00e8 inteso negativamente in vari paesi europei.\nI rappresentanti dei governi decisero pertanto di istituire un comitato congiunto con l'assemblea parlamentare e chiesero all'Assemblea di sospendere l'uso di un vessillo fino a una formale adozione della bandiera.\nIl comitato congiunto cre\u00f2 il 19 maggio 1954 una minicommissione di tre propri membri (compreso Bichet) e tre esperti di araldica (compreso l'araldo irlandese Slevin) per studiare e dirimere la questione.\nLa commissione propose una bandiera azzurra con otto anelli d'argento intrecciati in cerchio, che fu scartata per una certa similitudine con la plancia girevole del telefono in uso in quegli anni e con il vessillo olimpico.\nNel gennaio 1955 il Segretariato Generale del Consiglio d'Europa organizz\u00f2 allora per i rappresentanti dei governi una rassegna dei numerosi progetti presentati, al termine della quale il campo si ridusse a sole due proposte, ossia a quella del diplomatico, storico e pacifista spagnolo Salvador de Madariaga, cofondatore in Belgio del Collegio d'Europa, il quale propose una costellazione di stelle (posizionate conformemente alla posizione geografica delle capitali europee, con una stella pi\u00f9 grande per Strasburgo, sede del Consiglio d'Europa) su un fondo blu e a quella del francese Ars\u00e8ne Heitz, che sottopose una ventina di disegni, tra cui anche la corona di quattordici stelle d'oro su drappo blu con una stella d'oro al centro, che venne posta a giudizio in quel contesto.\nIl 25 ottobre del 1955 l'assemblea parlamentare del Consiglio d'Europa, considerate opinioni e riserve espresse, favor\u00ec il disegno di Heitz, ma scelse di apporre dodici stelle sul drappo blu e raccomand\u00f2 che i rappresentanti dei governi l'adottassero, cosa che gli Stati allora membri (Belgio, Danimarca, Francia, Germania fed., Grecia, Irlanda, Islanda, Italia, Lussemburgo, Norvegia, Paesi Bassi, Regno Unito, Svezia, Turchia) fecero l'8 dicembre 1955 con il seguente testo: \nIn francese: \"Sur le fond bleu du ciel, les \u00e9toiles figurant les peuples d'Europe forment le cercle en signe d'union. Elle sont au nombre invariable de douze, symbole de la perfection et de la pl\u00e9nitude\".\nIl numero 12 fu scelto quindi come simbolo di perfezione e completezza, mentre il campo blu della bandiera intende richiamare il cielo ponentino scuro dell'occidente (in antitesi al cielo pi\u00f9 luminoso del levante orientale).\nTerminato questo lungo processo selettivo la foggia della bandiera ottenne finalmente il riconoscimento ufficiale e l'Ufficio d'Informazione e Stampa del Consiglio d'Europa, diretto da Paul M. G. L\u00e9vy ne realizz\u00f2 il modello esatto che rappresenta la fonte storico-giuridica pi\u00f9 antica di riferimento per il disegno della bandiera europea.\nLa bandiera fu infine per la prima volta esposta al castello di la Muette a Parigi il 13 dicembre 1955.\nLa scelta della bandiera ebbe pertanto un percorso molto lungo e articolato, ma si \u00e8 soliti attribuire il disegno vincente al disegnatore francese Ars\u00e8ne Heitz (che present\u00f2 comunque dozzine di bozzetti) il quale successivamente ne forn\u00ec una spiegazione in chiave biblica, facendo riferimento all'immagine della Medaglia Miracolosa dalla devozione alla Madonna delle apparizioni di Rue Du Bac a Parigi del 1830 a Santa Caterina Labour\u00e8, propria dell'interpretazione cattolica del dodicesimo capitolo dell'Apocalisse: \"Nel cielo apparve poi un segno grandioso: una donna vestita di sole con la luna sotto i suoi piedi e sul suo capo una corona di dodici stelle\".\nDi tale riferimento non c'\u00e8 per\u00f2 alcuna traccia nei documenti originali degli anni cinquanta e nella raccomandazione dell'Assemblea parlamentare approvata il 25 ottobre 1955 e nella risoluzione approvata dal Consiglio dei ministri a Parigi l'8 dicembre 1955, il giorno in cui i cristiani celebrano l'Immacolata Concezione della Beata Vergine Maria, perch\u00e9 Arsene Heitz non specificher\u00e0 mai ma terr\u00e0 nascosto per sempre il vero significato della sua ispirazione.\nIl sito on-line ufficiale dell'Unione europea fornisce un'interpretazione della bandiera nei seguenti termini: \"Le 12 stelle in cerchio simboleggiano gli ideali di unit\u00e0, solidariet\u00e0 e armonia tra i popoli d'Europa.\"\nDisegno.\nLa bandiera europea \u00e8 di forma rettangolare e di proporzioni 3 per 2, con la lunghezza una volta e mezza l'altezza. Al centro del vessillo di colore blu hanno sede dodici stelle d'oro a 5 punte poste in posizione circolare, ciascuna con la punta rivolta verso l'alto e posizionate come i dodici numeri di un quadrante d'orologio con 12 ore.\nLa descrizione araldica e geometrica fornita sul sito dell'Unione europea recita:\nColori.\nIl colore di base della bandiera \u00e8 il blu elettrico, precisamente il \"Blu Reflex Pantone\" (\"Pantone Reflex Blue\") che corrisponde al colore RGB:0/51/153 (esadecimale: 003399), mentre le stelle sono gialle, o pi\u00f9 precisamente del \"Giallo Pantone\" (\"Pantone Yellow\") che corrisponde al colore RGB:255/204/0 (esadecimale: FFCC00).\nIn caso di stampa in quadricromia non \u00e8 possibile utilizzare i due colori standard. Questi saranno quindi ottenuti per mezzo dei quattro colori della quadricromia. Il \"Giallo Pantone\" si ottiene con il 100% di \"Process Yellow\". Mescolando il 100% di \"Process Cyan\" e l'80% di \"Process Magenta\" si ottiene un blu molto simile al \"Blu Reflex Pantone\"\nProtocollo d'uso.\nLa bandiera viene esposta sempre in occasione di interventi pubblici del Presidente in carica del Consiglio Europeo e solitamente si affianca alla bandiera nazionale quando le pi\u00f9 alte cariche degli Stati membri dell'Unione Europea hanno incontri politici ufficiali con leader di Stati non membri dell'Unione Europea. Durante il semestre di presidenza dell'Unione i palazzi del governo che detiene la presidenza espongono solitamente anche la bandiera dell'Unione, sebbene nel 2009 durante il turno di presidenza ceca, V\u00e1clav Klaus, presidente della Repubblica ceca e noto euroscettico (e oppositore delle politiche per la riduzione del riscaldamento globale), si \u00e8 opposto alla presenza della bandiera europea sulla sua residenza, la quale il 7 gennaio 2009 \u00e8 stato oggetto di un'ironica azione da parte degli attivisti di Greenpeace i quali vi hanno videoproiettato la bandiera europea.\nAlcuni Stati membri hanno inoltre proprie regole in merito all'esposizione delle bandiere, ad esempio in Italia le bandiere italiana ed europea sono esposte all'ingresso dei palazzi governativi e delle scuole. Secondo i protocolli nazionali pi\u00f9 diffusi, quando affiancate, la bandiera europea \u00e8 esposta a destra della bandiera nazionale dal punto di vista dell'osservatore. Quando la bandiera europea \u00e8 esposta unitamente a tutte le bandiere degli Stati membri (per esempio alle riunioni del Consiglio Europeo), le bandiere nazionali sono poste in ordine alfabetico (in base al nome espresso nella lingua ufficiale dello Stato ospitante) e la bandiera europea \u00e8 esposta in testa o all'estrema destra delle bandiere.\nL'uso della bandiera europea \u00e8 lecito anche da parte di privati, purch\u00e9 per obiettivi o attivit\u00e0 non incompatibili con i principi e gli scopi dell'Unione europea e del Consiglio d'Europa.\nLe bandiere europee vengono esposte nell'Unione Europea anche per le celebrazioni del 9 maggio, festa dell'Unione.\nSono stati illuminati coi colori della bandiera europea la torre Eiffel di Parigi durante la presidenza francese dell'Unione e la ruota panoramica di Londra il 9 maggio 2007; il 9 maggio 2008 la bandiera europea \u00e8 stata issata anche sul Reichstag di Berlino.\nAltri usi.\nBanconote e monete.\nMolte agenzie dell'Unione europea impiegano le 12 stelle nei propri simboli ed esse sono rappresentate anche sulle banconote e le monete in euro circolanti in 19 paesi dell'Unione europea e anche al di fuori dei suoi confini.\nNel 2014 una circolare dell'Unione europea autorizza l'emissione di un giro congiunto di monete da 2 euro commemorative da emettersi nel 2015 per tutti gli Stati dell'Area Euro a ricordo del 30\u00ba anniversario dell'adozione della bandiera come vessillo ufficiale della CEE.\nPatenti e targhe.\nLa bandiera europea appare anche sulla maggioranza delle patenti di guida e delle targhe automobilistiche utilizzate nei paesi membri dell'Unione.\nSport.\nL'effigie europea \u00e8 utilizzata anche nei loghi di alcune competizioni sportive laddove a partecipare \u00e8 chiamata una rappresentativa unitaria continentale, come ad esempio la squadra europea di Ryder Cup o la rappresentativa nella coppa Mosconi di biliardo.\nCollegamenti esterni.\nBandiera europea sul sito web dell'Unione europea"}
{"id": "10675", "revid": "1038459", "url": "https://it.wikipedia.org/wiki?curid=10675", "title": "Aizoaceae", "text": "Le Aizoacee (Aizoaceae ) sono una famiglia di piante succulente dell'ordine Caryophyllales.\nL'etimo deriva dal greco \u1f00\u03b5\u03afz ae\u00edz\u014don (per sempre) + \u03b6\u1ff7\u03bf\u03bd z\u00f4ion (vivente): che vive per sempre. La famiglia delle A. conta 119 generi e circa 2000 specie, tra cui \"Carpobrotus\" e \"Delosperme\".\nDistribuzione e habitat.\nLa famiglia delle Aizoacee esprime la maggiore biodiversit\u00e0 nell'Africa meridionale, ma \u00e8 presente con alcune specie anche nell'Africa tropicale e in Asia, Australia, Nord America e Sud America.\nTassonomia.\nLa famiglia comprende 146 generi suddivisi in 5 sottofamiglie:\nColtivazione.\nQuesto tipo di succulente ha foglie che possono disseccare prima della nuova fogliazione, ma bisogner\u00e0 avere l'accortezza di non innaffiarle anche quando si vedranno le foglie seccare. Le Aizoaceae non si possono definire rustiche perch\u00e9 non sopportano il freddo intenso e prolungato; in estate gradiscono il pieno sole, ma raggiungono il meglio della colorazione se posizionate a mezzo sole.\nIn piena terra sono coltivati i generi pi\u00f9 decorativi, mentre quelli pi\u00f9 delicati devono essere coltivati in vaso in modo da poter dosare luce e calore. Il loro ambiente naturale \u00e8 la serra fredda e alcune specie non sono reperibili in commercio: si possono trovare solo presso i collezionisti in quanto la loro moltiplicazione per talea \u00e8 molto difficile e quella per seme, oltre che lunga, \u00e8 anche molto delicata: infatti solo una minima parte riesce a germogliare."}
{"id": "10679", "revid": "125789549", "url": "https://it.wikipedia.org/wiki?curid=10679", "title": "Mostro lacustre", "text": "Mostro lacustre \u00e8 il nome generico attribuito all'oggetto di avvistamenti di grandi animali che si specula siano presenti in alcuni laghi, nonostante la loro esistenza non sia stata scientificamente provata. L'indagine su queste creature \u00e8 tra gli scopi della criptozoologia.\nAvvistamenti.\nAvvistamenti o storie relative a mostri lacustri o fluviali sono correlati a numerose localit\u00e0 sparse per tutta la Terra, tra di esse ci sono:\nIn Italia.\nLago di Como.\nSi \u00e8 parlato pi\u00f9 volte di mostri nel lago di Como. Del \"Lariosaurus\" si comincia a scrivere e parlare in modo diffuso nel secondo dopoguerra (1946). Alcuni importanti quotidiani e periodici lombardi e non solo, come \"La Nazione\", \"Il resto del Carlino\", \"Il Tempo\", \"La Domenica del Corriere\" ecc. Riportano allarmanti notizie di avvistamenti* nelle pi\u00f9 varie localit\u00e0 del Lario ed attacchi da parte del mostro; non casuale certamente la collocazione temporale, cos\u00ec, per una certa intensit\u00e0 per alcuni mesi, e poi in varie occasioni fino a fine millennio.\nGli avvistamenti pi\u00f9 numerosi sembrava avvenissero nella localit\u00e0 di Lierna nei pressi della spiaggia del Borgo di Grumo di Lierna vi furono dei ritrovamenti fossili della specie \"Lariosaurus balsami\", che venne chiamato localmente \"Lierni\". Il \"Lariosaurus balsami\" verr\u00e0 rappresentato in alcuni fumetti del Topolino come simpatico animale.\nNel 1946 i giornali parlarono di un misterioso animale lungo diversi metri che sarebbe apparso al Pian di Spagna, nella parte settentrionale del lago, e poi a Varenna. Nel 1954 fu avvistato ad Argegno un animale lungo 80\u201390\u00a0cm con muso e parte posteriore arrotondate e zampe \"come un'anatra\". Nell'agosto del 1957 un enorme mostro sarebbe apparso tra Dongo e Musso. Nel settembre del 1957 da una batisfera fu visto uno strano animale con una testa simile a quella di un coccodrillo. A questa vicenda si ispira il romanzo di Emanuele Pagani \"Il mostro del lago di Como\".\nNel 2003 \u00e8 la volta di un'anguilla gigantesca, lunga 10-12 metri, avvistata nelle acque di Lecco. Il ricercatore Giorgio Castiglioni ha studiato questi casi e ha tratto queste conclusioni: i \"mostri\" del 1946 e dell'agosto del 1957 sono invenzioni dei giornali, l'animale del 1954 era con ogni probabilit\u00e0 una lontra, animale allora presente sul lago, quello del settembre del 1957 poteva essere un grosso luccio e l'anguilla gigante del 2003 sar\u00e0 stata facilmente un gruppo di pesci che nuotavano compatti in fila. Il Lariosauro torna in auge con la canzone dell'allora \"menestrello laghe\u00e9\" Davide Van de Sfroos (Davide Bernasconi) \"Ul Mustru\". La ballata \u00e8 stata in realt\u00e0 suggerita dal romanziere-storico locale Giovanni Galli come testimoniato da una sua intervista rilasciata al periodico \"Il Genesio\" diretto dallo stesso Bernasconi.\nLago di Garda.\nAlcuni pescatori segnalarono un mostro che ingoiava tutti i pesci impigliati nelle reti.\nNel 2001 due sub hanno avvistato un pesce siluro gigante davanti a Gargnano sulla sponda bresciana a circa 25 metri di profondit\u00e0. Andrea Torresani, giornalista pubblicista, inizi\u00f2 dal 2001 una serie di filmati per rilevare la presenza del pesce gigante, filmati che poi confluirono nella serie video \"Cacciatori di mostri\". Altro avvistamento \u00e8 quello di un pescatore di Garda davanti a Villa Canossa (aprile 2007).\nIpotesi.\nCi sono diverse ipotesi sul fenomeno, che in mancanza di prove scientifiche molti considerano basato esclusivamente su esagerazioni e mistificazioni. Alcune teorie parlano di anguille giganti. Alcuni asseriscono che si tratti di \"storioni giganti\", mentre un'altra teoria dice che i mostri avvistati siano la rara forma adulta di una specie anfibia che generalmente conduce nella forma larvale tutta la sua vita come l'axolotl. Il criptozoologo Bernard Heuvelmans ha sempre sostenuto che gli avvistamenti di creature simili a plesiosauri sono in realt\u00e0 una specie sconosciuta di otaria dal collo lungo. Molte di queste zone, specialmente attorno al Loch Ness e nella valle di Okanagan, sono diventate popolari e prospere grazie alla presunta presenza dei mostri di forte richiamo turistico."}
{"id": "10681", "revid": "7", "url": "https://it.wikipedia.org/wiki?curid=10681", "title": "Odette Bedogni", "text": ""}
{"id": "10683", "revid": "253269", "url": "https://it.wikipedia.org/wiki?curid=10683", "title": "Charles Bronson", "text": "Nella lunga carriera, iniziata nei primi anni cinquanta, ha interpretato spesso il prototipo del \"duro\", grazie ai tratti particolari del volto, con \"\"occhi azzurri e miti in netto contrasto con l'atteggiamento freddo e burbero\"\".\nNel corso degli anni \u00e8 stato protagonista di film divenuti dei classici, spesso di genere western e bellico, quali \"I magnifici sette\" (1960), \"Il leggendario X-15\" (1961) \"La grande fuga\" (1963), \"Quella sporca dozzina\" (1967) e \"C'era una volta il West\" (1968). Nel 1972 viene chiamato dal regista Terence Young per il film Sole rosso con Alain Delon, Toshiro Mifune, Ursula Andress. Ha legato il suo volto per un ventennio \nanche al personaggio del giustiziere urbano Paul Kersey nella popolare serie \"Il giustiziere della notte\", dal 1974 al 1994. Tra gli attori di Hollywood \u00e8 riconosciuto come uno dei pi\u00f9 grandi interpreti del genere d'azione. Recit\u00f2 anche in teatro e in televisione.\nBiografia.\nDi umili origini, nacque Charles Dennis Buchinskas (alcune fonti annotano che il suo vero nome fosse Karolis Bu\u010dinskis, mentre altre Casimir Businskis) a Ehrenfeld, in Pennsylvania. Era undicesimo di quindici figli di Walter Buchinsky (1881-1933) e Mary Valinsky (1890-1968), met\u00e0 dei quali morti in tenerissima et\u00e0. Suo padre era un immigrato lituano di etnia tatara, originario della citt\u00e0 di Druskininkai ed anche la madre; i genitori si erano trasferiti negli Stati Uniti dalla Lituania. Egli fu il primo membro della sua famiglia a terminare la scuola media. Da bambino Bronson non parlava inglese, ma lo impar\u00f2 come lingua straniera. Il padre mor\u00ec a causa del lavoro in miniera quando Charles aveva dieci anni e per questo fu costretto a lavorare in una miniera di carbone. Guadagnava pochissimo per quantit\u00e0 di carbone estratto, sino a quando si arruol\u00f2 per il servizio militare durante la seconda guerra mondiale.\nLa famiglia era tanto povera che fu costretto a indossare i vestiti della sorella per andare a scuola, poich\u00e9 non aveva altri indumenti. Dopo essersi diplomato al liceo con grandi sacrifici e aver svolto svariati lavori (spazzino, manovale, cameriere), si arruol\u00f2 nell'esercito: combatt\u00e9 nella seconda guerra mondiale e al ritorno si dedic\u00f2 con impegno agli studi di arte drammatica a Filadelfia, recitando in una compagnia teatrale. Nel cinema ricopr\u00ec prevalentemente ruoli secondari: ebbe una parte nel film \"La maschera di cera\" (1953) con Vincent Price. Fu tuttavia aiutato dal fisico prestante in ruoli in cui era necessario recitare a torso nudo.\nCarriera cinematografica.\nIl primo ruolo fu un marinaio polacco nel film \"Il comandante Johnny\" (1951). Fece anche molte apparizioni televisive tra gli anni cinquanta e sessanta. Divent\u00f2 una star negli anni sessanta, interpretando il ruolo del cowboy irlandese Bernardo O'Reilly ne \"I magnifici sette\" (1960), il tenente colonnello Lee Brandon in \"Il leggendario X-15\" (1961) e, successivamente, il tenente d'aviazione Danny Velinsky, \"il re del tunnel\", ne \"La grande fuga\" (1963), entrambi diretti da John Sturges, che in un ruolo minore lo aveva notato in un altro suo film, \"Sacro e profano\" (1959).\nCon Sturges, Bronson si trov\u00f2 la strada spianata e cominci\u00f2 ad alternare pellicole di diverso genere: nel 1967 fu in \"Quella sporca dozzina\" di Robert Aldrich; l'anno dopo, fu il mezzosangue Teclo nel western francese \"I cannoni di San Sebastian\" (1968) di Henri Verneuil e contemporaneamente collabor\u00f2 con il regista Jean Vautrin per il suo primo film, affiancando Alain Delon nel thriller-drammatico \"Due sporche carogne - Tecnica di una rapina\" (1968). Nello stesso anno, col film di Sergio Leone \"C'era una volta il West\" divenne famoso in tutta Europa: Leone gli aveva gi\u00e0 proposto altre parti nei tre kolossal western precedenti, che l'attore aveva rifiutato non conoscendo le qualit\u00e0 del regista italiano e giudicando i copioni deboli e poco interessanti.\nNel 1971 vinse il premio speciale del Golden Globe, l'Henrietta Award, e nello stesso anno fu diretto da Terence Young nel western \"Sole rosso\", con Alain Delon, Toshir\u014d Mifune e Ursula Andress, mentre dal 1974 al 1994 fu protagonista nella saga di cinque pellicole de \"Il giustiziere della notte\". La sua salute and\u00f2 peggiorando negli anni ed egli si ritir\u00f2 nel 1998.\nVita privata.\nSi spos\u00f2 tre volte: la prima nel 1949 con Harriet Tendler, dalla quale ebbe due figli (Suzanne e Tony) e dalla quale divorzi\u00f2 dopo diciotto anni. La seconda fu l'attrice Jill Ireland nel 1968: ebbero una figlia, Zuleika, e adottarono anche un'altra bambina, figlia di un'amica di Jill, Katarina. Jill fu il suo grande amore; Charles le fu vicino nella malattia che dur\u00f2 sei anni, fino alla morte dell'attrice nel 1990. Bronson si spos\u00f2 una terza volta nel 1998 con Kim Weeks.\nCharles Bronson mor\u00ec di polmonite il 30 agosto 2003 al Cedars-Sinai Medical Center di Los Angeles, dove era ricoverato da un mese. Nell'agosto 1998 aveva subito un intervento di protesi d'anca e la sua salute aveva iniziato a peggiorare. Nell'ultimo periodo gli erano stati diagnosticati anche la malattia di Alzheimer ed un carcinoma del polmone\n. \u00c8 sepolto a Brownsville, nel Vermont, vicino alla sua casa a West Windsor.\nDoppiatori italiani.\nNelle versioni in italiano dei suoi film, Charles Bronson \u00e8 stato doppiato da:"}
{"id": "10685", "revid": "8", "url": "https://it.wikipedia.org/wiki?curid=10685", "title": "Charles Buchinsky", "text": ""}
{"id": "10686", "revid": "125628123", "url": "https://it.wikipedia.org/wiki?curid=10686", "title": "Gioco dell'oca", "text": "Il gioco dell'oca \u00e8 un tipo di gioco da tavolo tradizionale per bambini. Si tratta di un gioco di percorso estremamente semplice, in cui il vincitore \u00e8 determinato esclusivamente dalla sorte.\nLa versione tradizionale.\nSi gioca su un tavoliere sul quale \u00e8 disegnato un percorso a spirale, generalmente sinistrorsa, composto da 63 caselle (talvolta questo numero sale fino a 90), contrassegnate con numeri o altri simboli. I giocatori iniziano con una pedina nella casella di partenza e, dopo aver pagato una posta pattuita, procedono a turno lungo il percorso di un numero di caselle ottenuto attraverso il lancio di una coppia di dadi. Lo scopo del gioco \u00e8 raggiungere la casella centrale della spirale. Se la casella di arrivo \u00e8 occupata dalla pedina di un altro giocatore, la pedina di arrivo prende il posto della pedina di partenza. \nAlcune caselle di arrivo hanno un effetto speciale. Nella versione tradizionale, le caselle che rappresentano oche (da cui il nome del gioco) consentono di spostarsi subito in avanti di un numero di caselle pari a quelle coperte dal movimento appena effettuato. Queste caselle sono collocate ogni nove caselle a partire dalle caselle 5 e 9. Per evitare che un giocatore con un lancio iniziale di 9 possa raggiungere immediatamente la casella 63 e quindi vincere, una regola impone che una combinazione di 6 e 3 sul lancio iniziale fa muovere la pedina del giocatore direttamente alla casella 26, mentre 5 e 4 alla casella 53.\nLe altre caselle speciali sono le seguenti:\nLa casella d'arrivo 63 deve essere raggiunta con un lancio di dadi esatto; altrimenti, giunti in fondo, si retrocede dei punti in eccesso.\nStoria del gioco.\nIl gioco dell'oca, o giochi simili come scale e serpenti, sono fra i pi\u00f9 semplici giochi di percorso, e quindi rappresentano i prototipi della categoria. Il concetto di gioco di percorso ha certamente origini molto antiche. Anche la numerazione delle caselle (presente in tutte le varianti tradizionali, incluso \"scale e serpenti\"), e l'applicazione di certe strutture numeriche (come la distanza fissa di 9 caselle fra le caselle con le oche), potrebbero avere significati dimenticati di tipo matematico o numerologico, alludendo al percorso iniziatico simboleggiato in alchimia dal serpente \"uroboros\".\nIl gioco dell'oca inteso nella forma moderna (con il percorso a spirale e le decorazioni tipiche) risale alla seconda met\u00e0 del XVI secolo. Nel 1580 Francesco I de' Medici fece dono del \"Nuovo e molto dilettevole giuoco dell'oca\" a Filippo II Re di Spagna, il quale ne rimase affascinato. Le caselle della versione di de' Medici erano decorate con simboli che in parte sono rimasti nella tradizione: due dadi, un teschio, una coda, un ponte, un labirinto o un'oca. Il \"giuoco dell'oca\" era forse derivato da un gioco cinese Shing Kunt t'o (\"la promozione dei mandarini\"), in cui il tabellone era costituito da 99 caselle numerate disposte a spirale.\nAlcuni storici credono che il gioco dell'oca abbia un antenato simile nell'Egitto dei faraoni. L'antico passatempo si chiamava Mehen, come un dio-serpente l\u00ec venerato: il percorso aveva infatti la forma di un rettile arrotolato, con le squame a fungere da caselle, mentre l'itinerario alludeva a un viaggio iniziatico.\nAll'inizio del XVII secolo apparvero in Inghilterra i primi tabelloni stampati, e rapidamente il gioco si diffuse in tutta Europa. La decorazione tradizionale fu spesso rielaborata con soggetti diversi; per esempio, esistono giochi dell'oca con soggetti di tipo politico (come la Rivoluzione francese) o letterario (episodi delle avventure di Don Chisciotte).\nRiferimenti nella cultura.\nIl gioco dell'oca, come in sostanza tutti i giochi di percorso, si presta a una lettura simbolica, gi\u00e0 evidente nella scelta delle decorazioni della versione di De' Medici, con i \"pericoli\" che rappresentano le difficolt\u00e0 (fisiche e morali) della vita. Di conseguenza, il gioco viene talvolta citato con intento allegorico nella cultura e nelle arti.\nUn riferimento celebre al gioco si trova nel romanzo \"Il testamento di uno stravagante\" di Jules Verne (\"Le Testament d'un excentrique\", 1899). Vi si narra di un eccentrico testamento che mette in palio una straordinaria somma fra sette contendenti, costringendoli a una spericolata gara in cui gli Stati Uniti diventano un gigantesco tabellone del gioco dell'oca. Il legame con il gioco dell'oca non \u00e8 noto a chi conosce questa storia solo attraverso i numerosi adattamenti cinematografici (tra gli ultimi, \"Rat Race\") che non ne fanno menzione."}
{"id": "10695", "revid": "22475", "url": "https://it.wikipedia.org/wiki?curid=10695", "title": "Perseo (costellazione)", "text": "Perseo (in latino Perseus) \u00e8 una costellazione settentrionale, rappresentante l'eroe greco che uccise il mostro Medusa; \u00e8 una delle 48 costellazioni elencate da Tolomeo ed \u00e8 anche una delle 88 costellazioni moderne.\nLa costellazione contiene la famosa stella variabile Algol () ed \u00e8 anche la sede del radiante dell'annuale sciame meteorico delle Perseidi, il pi\u00f9 conosciuto presso il grande pubblico perch\u00e9 il picco di attivit\u00e0 ricade attorno al 12-13 agosto. Fra gli astronomi amatoriali Perseo \u00e8 ben nota per contenere anche il famoso Ammasso Doppio, uno degli oggetti pi\u00f9 osservati e fotografati del cielo.\nCaratteristiche.\nPerseo \u00e8 una costellazione di dimensioni medio-grandi, estesa fra Andromeda e il brillante pentagono dell'Auriga; \u00e8 composta da 136 stelle visibili a occhio nudo, molte delle quali riunite in tre gruppi di stelle, il pi\u00f9 notevole dei quali \u00e8 quello di Mirfak (o Algenib, ), verso nord e coincidente con una brillante associazione stellare. Gli altri due gruppi sono centrati uno sulla stella Algol () e l'altro sulle due stelle e .\nLa caratteristica pi\u00f9 notevole di Perseo \u00e8 quindi un triangolo composto dalle stelle \u03b1, \u03b2 e , il cui vertice settentrionale \u00e8 formato dalla stella Mirfak. Si individua bene, nell'emisfero boreale, nei mesi fra settembre e marzo, grazie al gran numero di stelle di terza e quarta magnitudine che la compongono, in massima parte di colore blu-azzurro, e grazie alla sua posizione, molto settentrionale. Dall'emisfero australe si pu\u00f2 osservare invece bassa sull'orizzonte e nelle regioni pi\u00f9 meridionali diventa progressivamente invisibile.\nLa parte settentrionale della costellazione ospita diversi addensamenti di stelle grazie alla presenza del piano della Via Lattea, che tuttavia in questo tratto appare fortemente oscurata e dunque poco luminosa: questa infatti entra in Perseo da nordovest gi\u00e0 in gran parte depauperata dei classici campi stellari che l'accompagnano, se si esclude il ricchissimo addensamento centrato attorno all'Ammasso Doppio; verso il centro della costellazione la sua scia luminosa \u00e8 quasi impercettibile, mentre riprende ad essere pi\u00f9 visibile sul confine con l'Auriga.\nStelle principali.\n \u00e8 una stella gialla di magnitudine 4,05; \u00e8 una delle stelle simili al nostro Sole pi\u00f9 vicine.\nStelle doppie.\nLa costellazione contiene alcune interessanti stelle multiple, sebbene la gran parte di esse non siano alla portata di piccoli strumenti amatoriali.\nStelle variabili.\nLe stelle variabili nella costellazione di Perseo sono estremamente abbondanti; tuttavia solo poche sono di facile osservazione, poich\u00e9 molte sono piuttosto deboli o le loro oscillazioni sono minime.\nLa pi\u00f9 famosa della costellazione, nonch\u00e9 una delle variabili in assoluto pi\u00f9 celebri del cielo, \u00e8 Algol (), prototipo delle variabili a eclisse di forma regolare, in cui due componenti di un sistema binario si eclissano a vicenda causando la diminuzione della luminosit\u00e0 totale del sistema; l'ampiezza della variazione \u00e8 dell'ordine di una magnitudine, dunque tale differenza \u00e8 ben apprezzabile anche ad occhio nudo, semplicemente paragonando la sua luminosit\u00e0 con altre stelle vicine, in particolare con Mirphak.\nFra le Cefeidi classiche spicca , che in sei giorni e mezzo varia fra la settima e l'ottava magnitudine; un'altra variabile pulsante di facile osservazione \u00e8 la , che oscilla di alcuni decimi di magnitudine in circa sette giorni e mezzo.\nFra le semiregolari \u00e8 da notare , che in circa 50 giorni oscilla fra la terza e la quarta grandezza; anche in questo caso la sua variazione \u00e8 apprezzabile anche ad occhio nudo.\nOggetti del profondo cielo.\nLa Via Lattea attraversa la costellazione di Perseo da NW a SE, ma appare in questo tratto meno evidente che in tutte le altre costellazioni: ad occhio nudo, quasi sembra che si interrompa a nord, per poi ricomparire nei pressi della stella Mirfak, e scomparire di nuovo, per riapparire infine solo all'interno del \"pentagono\" dell'Auriga. Questo \"vuoto\" ha principalmente due ragioni: la presenza di enormi banchi di nebulosit\u00e0 oscure e la stessa morfologia della nostra Galassia, che qui in questo tratto appare quasi opposta al suo centro. Ciononostante, \u00e8 comunque una costellazione ricchissima di oggetti galattici.\nPerseo contiene una delle associazioni stellari pi\u00f9 brillanti della volta celeste: l'Ammasso di Alfa Persei (Mel 20); \u00e8 dominata dalla gigante Mirfak ed \u00e8 costituita da alcune decine di stelle di magnitudine compresa fra la 4 e la 7, molte delle quali sono ben visibili anche a occhio nudo. Un binocolo o un piccolo telescopio a corta focale si rivelano gli strumenti ideale per la sua osservazione. La sua distanza \u00e8 stimata sui 600 anni luce da noi.\nTra gli ammassi aperti, spicca il famoso Ammasso Doppio, formato dai due ammassi h e \u03c7 Persei: questi due oggetti (rispettivamente NGC 869 e NGC 884) sono tra i pi\u00f9 belli del cielo notturno per l'osservazione con binocoli e piccoli telescopi. Si trovano entrambi a una distanza maggiore di anni luce e sono separati fra loro da alcune centinaia di anni luce. Il fatto che siano ancora cos\u00ec luminosi a questa distanza, tanto da avere una lettera della nomenclatura di Bayer assegnata, fa dedurre che siano due ammassi di dimensioni notevoli ed estremamente brillanti. M34 \u00e8 ammasso aperto con una magnitudine apparente di 5,5; si trova a una distanza di circa anni luce e consiste di circa 100 stelle che sono sparse su un'area pi\u00f9 grande della Luna piena. Il suo diametro reale \u00e8 di circa 14 anni luce. A breve distanza dall'Ammasso Doppio si trova un altro ammasso piuttosto appariscente, anche se poco noto; si tratta di Tr 2, al limite della visibilit\u00e0 a occhio nudo e risolvibile anche con un binocolo in un ricco insieme di stelle sparse. Verso il bordo nordorientale della costellazione, infine, \u00e8 presente un gruppo di ammassi aperti su cui domina NGC 1528, molto brillante e facilmente risolvibile in diverse decine di stelle anche con piccoli strumenti.\nTra le nebulose planetarie, la pi\u00f9 cospicua \u00e8 M76, chiamata anche \"Piccola Nebulosa Dumbbell\", per la sua somiglianza con la pi\u00f9 grande Nebulosa Dumbbell. Ha un diametro apparente di 65 secondi d'arco e una luminosit\u00e0 apparente di 10,1.\nTra le nebulose diffuse invece la pi\u00f9 notevole \u00e8 NGC 1499, chiamata anche la Nebulosa California, scoperta nel 1884 dall'astronomo statunitense Edward Emerson Barnard. A causa della sua debolezza, \u00e8 molto difficile da osservare visualmente, ma \u00e8 un soggetto tradizionale per gli astrofotografi.\nSistemi planetari.\nI sistemi planetari noti nella costellazione di Perseo sono tutti costituiti da un solo pianeta conosciuto; in particolare si tratta in tutti i casi di giganti gassosi, grandi da 4 a , e situati in orbite interne, comprese fra 1 e .\nMitologia.\nPerseo \u00e8 il protagonista di un famoso mito della Grecia classica. La storia si interseca con quelle riguardanti numerose altre costellazioni, tra cui Cassiopea, Cefeo e Andromeda.\nPerseo era il figlio della mortale Danae e del dio Zeus. Part\u00ec alla ricerca della Medusa, della quale voleva la testa come regalo di nozze per il re Polidette di Serifo. Con un po' di aiuto dagli dei Ermes e Atena, riusc\u00ec ad uccidere la Gorgone e prenderne la testa. Mentre tornava a casa, salv\u00f2 Andromeda, figlia di Cefeo e Cassiopea, re e regina d'Etiopia, da un mostro marino."}
{"id": "10696", "revid": "123837904", "url": "https://it.wikipedia.org/wiki?curid=10696", "title": "Lupo (costellazione)", "text": "Il Lupo (in latino Lupus) \u00e8 una costellazione meridionale, una delle 88 costellazioni moderne, nonch\u00e9 una delle 48 elencate da Tolomeo nel suo \"Almagesto\"; si trova tra il Centauro e lo Scorpione.\nStretta fra le brillantissime costellazioni di Scorpione e Centauro, il Lupo appare oscurato; nonostante ci\u00f2 \u00e8 di per s\u00e9 una costellazione luminosa, seppur di dimensioni contenute: tre delle sue stelle sono infatti pi\u00f9 luminose della magnitudine 3.\nCaratteristiche.\nIl Lupo \u00e8 una costellazione non molto estesa ma piuttosto ricca, composta da un gran numero di stelle di seconda e terza magnitudine, pi\u00f9 diverse decine di quarta e quinta, che la rendono particolarmente facile da individuare e caratteristica a causa del suo ricco sfondo di stelline azzurre; di fatto occupa la parte pi\u00f9 orientale della grande Associazione Scorpius-Centaurus, un'associazione stellare molto luminosa, nonch\u00e9 l'associazione OB pi\u00f9 vicina al Sole, composta in prevalenza da stelle di colore blu e azzurro. Fino alla sesta magnitudine vi sono circa una settantina di stelle, fra le quali vi sono molte stelle doppie e multiple. Quasi tutte le stelle appartenenti alla costellazione non presentano un nome proprio, come invece avviene nelle adiacenti Scorpione e Centauro, sebbene si tratti comunque di astri appariscenti. La parte pi\u00f9 orientale giace sulla Via Lattea in un tratto molto oscurato.\nLa parte meridionale si avvicina all'equatore galattico ed \u00e8 in questa direzione che sono presenti i campi stellari di fondo pi\u00f9 ricchi, su cui spiccano alcuni estesi ammassi aperti; anche qui tuttavia il piano galattico risulta fortemente oscurato dalle polveri interstellari.\nIl Lupo \u00e8 visibile nel cielo serale specialmente nei mesi compresi fra marzo e luglio, sebbene la sua declinazione fortemente australe non ne consenta una facile osservazione dall'emisfero boreale: dall'area mediterranea si presenta visibile quasi completamente, ad eccezione della parte pi\u00f9 meridionale, visibile dalle coste africane; dall'emisfero sud appare invece dominante nei cieli dell'autunno australe, grazie alla sua posizione a sud dell'eclittica che ne facilita l'osservazione specialmente a sud della fascia tropicale. In passato questa parte di cielo era molto meglio visibile anche dall'emisfero nord, ma a causa della precessione degli equinozi la sua visibilit\u00e0 \u00e8 andata riducendosi con l'aumento della sua declinazione australe.\nNell'anno 1006 in questa costellazione esplose la supernova SN 1006.\nStelle principali.\nAd eccezione della , le altre stelle brillanti sono tutte delle giganti e subgiganti blu e fanno tutte parte dell'Associazione Scorpius-Centaurus, mostrando infatti una distanza simile fra loro.\nStelle doppie.\nLa costellazione del Lupo ospita un gran numero di stelle doppie, molte delle quali sono risolvibili anche con semplici strumenti amatoriali.\nStelle variabili.\nLe stelle variabili contenute nella costellazione del Lupo sono numerose, ma in genere piuttosto deboli.\nFra le Mireidi l'unica che pu\u00f2 essere osservata con facilit\u00e0 \u00e8 la , che quando \u00e8 al massimo \u00e8 visibile con un binocolo, essendo di settima magnitudine; in quasi un anno oscilla fra questa e la tredicesima grandezza.\nUna variabile a eclisse semplice da osservare \u00e8 la , che in due giorni oscilla fra la quinta e la sesta magnitudine, scendendo cos\u00ec fino al limite della visibilit\u00e0 ad occhio nudo.\nLa \u00e8 una stella di giovane et\u00e0: si tratta di una stella T Tauri con ampie escursioni di luminosit\u00e0, che transita irregolarmente fra l'ottava e la quattordicesima magnitudine.\nOggetti del profondo cielo.\nLa costellazione del Lupo giace sul bordo di un tratto della Via Lattea meridionale molto oscurato, compreso fra il Centauro e la Scorpione; questo fa s\u00ec che entro i suoi confini siano presenti degli oggetti galattici, i quali per\u00f2 sono, in generale, relativamente deboli.\nFra gli ammassi aperti, i pi\u00f9 luminosi si trovano nella parte meridionale: NGC 5822 \u00e8 il pi\u00f9 notevole e si mostra come un insieme molto sparso ed esteso di stelle a partire dalla settima magnitudine, che risaltano su un campo stellare di astri pi\u00f9 deboli; la sua osservazione \u00e8 da effettuarsi a ingrandimenti molto bassi.\nNella parte nord-occidentale della costellazione si pu\u00f2 notare l'ammasso globulare NGC 5986, non lontano dalla stella ; altri globulari sono presenti nella costellazione, ma sono tutti pi\u00f9 deboli e difficili da individuare.\nIC 4406 \u00e8 una nebulosa planetaria dall'aspetto molto appiattito e allungato in senso est-ovest; si trova nella parte pi\u00f9 occidentale della costellazione; contiene al suo interno una caldissima stella di Wolf-Rayet.\nIl bordo ovest si trova lontano dalla via Lattea, cos\u00ec \u00e8 possibile notare alcune galassie spirale, le quali per\u00f2 sono fuori dalla portata di piccoli strumenti.\nSistemi planetari.\nIl Lupo contiene alcune stelle note per avere un sistema planetario. In particolare, spicca Lupus-TR-3, una nana arancione distante quasi 9000 anni luce, che si \u00e8 scoperto possedere un pianeta gioviano con una massa pari a 4/5 quella del pianeta Giove; si tratta di uno dei pianeti pi\u00f9 lontani conosciuti, nonch\u00e9 il pi\u00f9 lontano in assoluto individuato col metodo del transito. Un secondo pianeta \u00e8 stato scoperto orbitare attorno a una stella T Tauri, la variabile GQ Lupi.\nStoria e mitologia.\nGli antichi Greci chiamarono questa costellazione, che rappresentava un animale selvaggio non meglio identificato, Therium, mentre i Romani la chiamarono Bestia. La bestia era raffigurata impalata su un lungo bastone chiamato thyrsus (tirso), tenuto dal Centauro dell'attigua costellazione. Di conseguenza le due costellazioni erano solitamente considerate una figura unica.\nSecondo lo storico George Michanowsky nel suo libro \"The Once and Future Star\" (\"La stella del passato e del futuro\"), i Babilonesi conoscevano questa costellazione come UR-IDIM, che significa \u00abcane selvaggio\u00bb. Eratostene disse che il Centauro teneva l'animale rivolto verso l'altare (la costellazione Altare) come se fosse sul punto di sacrificarlo. Igino si rifer\u00ec a lui semplicemente come a una vittima, mentre Germanico Cesare disse che il centauro o stava trasportando cacciagione dal bosco o stava portando doni all'altare. L'identificazione di questa costellazione con un lupo sembra abbia avuto inizio durante il Rinascimento.\nSi \u00e8 tentati di richiamare alla mente la storia di Licaone, re degli Arcadi, che serv\u00ec a Zeus la carne del suo stesso figlio e che per punizione fu tramutato in lupo (si veda Boote). Ma quella storia non ha nessuna connessione con questa costellazione, che sembra sia stata trascurata dai mitologi. Il fatto che sia stata importata probabilmente spiega perch\u00e9 i Greci non avessero miti da collegarle. Solo pochissime delle numerose stelle del Lupo hanno un nome proprio."}
{"id": "10697", "revid": "1543377", "url": "https://it.wikipedia.org/wiki?curid=10697", "title": "Lepre (costellazione)", "text": "La Lepre (in latino Lepus) \u00e8 una costellazione meridionale, che si trova subito sotto Orione, e forse rappresenta la lepre che egli sta cacciando. \u00c8 una delle 48 costellazioni elencate da Tolomeo, ed \u00e8 attualmente una delle 88 costellazioni moderne.\nCaratteristiche.\nLa Lepre \u00e8 una costellazione piccola ma piuttosto appariscente; la sua individuazione \u00e8 estremamente facilitata dalla presenza della brillante Orione, pochi gradi pi\u00f9 a nord. Contiene due stelle di seconda magnitudine, chiamate Arneb () e Nihal (), che risaltano alla vista e costituiscono il collo dell'animale; la testa sarebbe rappresentata dalla parte occidentale, mentre il gruppo di quattro stelle di quarta magnitudine poste nell'angolo a nordovest richiamerebbero l'idea delle lunghe orecchie delle lepri. La parte orientale confina invece col Cane Maggiore e si trova alcuni gradi a occidente di Sirio e Mirzam.\nIl periodo pi\u00f9 propizio per la sua osservazione nel cielo serale ricade nei mesi compresi fra dicembre e aprile; dall'emisfero nord \u00e8 una delle figure minori pi\u00f9 caratteristiche del cielo stellato invernale, mentre dall'emisfero australe appare capovolta ed \u00e8 tipica dei cieli estivi. La sua relativamente piccola distanza dall'equatore celeste le consente di essere osservata da tutte le regioni abitate della Terra, sebbene si trovi comunque a una declinazione australe.\nStelle doppie.\nLe stelle doppie pi\u00f9 luminose della costellazione mostrano pure una grande separazione fra le componenti.\nStelle variabili.\nLe stelle variabili pi\u00f9 luminose della Lepre mostrano delle ampie escursioni di luminosit\u00e0.\nLa \u00e8 una variabile pulsante dal periodo non regolare, che oscilla fra la seconda e la terza magnitudine, al punto che in fase di massima raggiunge in luminosit\u00e0 la ; la S Leporis invece ha una magnitudine inferiore, ma la sua magnitudine in fase di massima \u00e8 al limite della visibilit\u00e0 ad occhio nudo.\nFra le Mireidi la pi\u00f9 brillante in fase di massima \u00e8 la R Leporis, che raggiunge la magnitudine 5,5; le sue escursioni sono meno ampie rispetto ad altre Mireidi, tanto che in fase di minima \u00e8 di undicesima grandezza.\nOggetti del cielo profondo.\nLa Lepre giace sul bordo della Via Lattea, ma non sufficientemente vicina per contenere ricchi campi stellari; sono tuttavia presenti alcuni oggetti celesti interni alla nostra Galassia.\nNella parte meridionale della costellazione \u00e8 visibile M79, un ammasso globulare molto denso distante 42.000 anni luce e ben visibile anche con un piccolo telescopio come una macchia chiara priva di particolari. Sempre interna alla Via Lattea vi \u00e8 una celebre nebulosa planetaria, IC 418, nota come \"nebulosa Spirografo\" a causa della sua forma; le sue dimensioni sono molto ridotte e per notare la sua caratteristica figura occorrono telescopi molto potenti.\nFra gli oggetti esterni alla Via Lattea il pi\u00f9 brillante \u00e8 NGC 1964, una galassia spirale vista da un'angolazione molto elevata.\nSistemi planetari.\nHD 33283 \u00e8 una nana gialla simile al Sole attorno alla quale orbita un pianeta gioviano caldo con una massa stimata in circa un terzo di quella di Giove, disposto su un'orbita piuttosto eccentrica."}
{"id": "10698", "revid": "297059", "url": "https://it.wikipedia.org/wiki?curid=10698", "title": "Idra (costellazione)", "text": "L'Idra (in latino Hydra, abbreviazione Hya) \u00e8 la pi\u00f9 estesa delle 88 moderne costellazioni, ed era anche una delle 48 costellazioni elencate da Tolomeo; con un'estensione di ben 1303 gradi quadrati copre da sola il 3,16% della volta celeste. Non va confusa con l'Idra Maschio (Hydrus), che ha un nome molto simile.\nNonostante le sue dimensioni, la bassa luminosit\u00e0 delle sue stelle non ne facilita l'individuazione.\nCaratteristiche.\nLa costellazione si snoda parallelamente alla scia della Via Lattea, ma sempre ad una ventina di gradi di distanza media da essa; nonostante la sua grandezza, contiene solo una stella ragionevolmente luminosa (Alphard, ), visibile con facilit\u00e0 in una zona priva di stelle luminose una ventina di gradi a sud di Regolo, nel Leone; gran parte della costellazione infatti giace in aree buie, prive di stelle di una certa entit\u00e0.\nIl gruppo di stelle che rappresentano la testa \u00e8 la parte pi\u00f9 facilmente riconoscibile e si individua a sud del Cancro; si tratta di una concentrazione di sei stelle di magnitudine 3 e 4 molto vicine fra loro e formanti una sorta di pentagono deformato. Da questo gruppo \u00e8 possibile seguire un vago allineamento di deboli stelle che dopo aver superato Alphard (il cuore dell'Idra) conducono prima alla e poi alla , entrambe di magnitudine 3. La figura prosegue quindi decisamente verso sud, fino a raggiungere la debole ma isolata , a sud del Cratere, per poi incunearsi fra la Vergine e il Corvo, a nord, e il Centauro, a sud; la coda termina infine in prossimit\u00e0 della Bilancia, dopo essersi distesa a sud delle costellazioni zodiacali di Leone e Vergine.\nIl periodo pi\u00f9 adatto alla sua osservazione nel cielo serale ricade fra i mesi di marzo e giugno, ossia quando \u00e8 visibile per intero; essendo inoltre una costellazione contenuta quasi interamente nell'emisfero australe, alle latitudini settentrionali si presenta sempre piuttosto bassa sull'orizzonte. Dall'emisfero sud la sua visibilit\u00e0 \u00e8 leggermente maggiore, ma permane la limitazione nel poterla osservare per intero, a causa della sua estensione specialmente in ascensione retta.\nStelle principali.\nR Hydrae \u00e8 una gigante rossa variabile di tipo Mira che oscilla tra le magnitudini 3 e 11 in 13 mesi circa.\nU Hydrae \u00e8 una gigante rossa variabile la cui luminosit\u00e0 varia tra le magnitudini 3 e 6 con scarsa regolarit\u00e0, a seconda delle pulsazioni radiali della stella. Si trova a 530 anni luce da noi.\n2M1207 \u00e8 una nana bruna intorno alla quale \u00e8 stato osservato per la prima volta un pianeta extrasolare dalla terra, 2M1207b.\nStelle doppie.\nL'Idra ospita un gran numero di stelle doppie molto semplici da risolvere, grazie anche alle sue estese dimensioni.\nStelle variabili.\nAlcune delle stelle variabili della costellazione sono molto luminose e facili da osservare; altre sono invece particolarmente note.\nLa pi\u00f9 nota \u00e8 la R Hydrae, una Mireide fra le pi\u00f9 luminose della volta celeste; fu la terza di questa classe di variabili ad essere scoperta, nel 1704. In fase di massima la sua luminosit\u00e0 \u00e8 quasi paragonabile alla vicina , con la quale fa coppia a sud della brillante stella Spica (), mentre in fase di minima \u00e8 al di sotto della portata di un binocolo. Un'altra Mireide, molto meno brillante, \u00e8 la T Hydrae, che oscilla fra le magnitudini 6,7 e 13,5.\nFra le semiregolari, una delle pi\u00f9 famose \u00e8 la W Hydrae: la sua luminosit\u00e0 in fase di massima \u00e8 pari solo a 6,9, ma la sua notoriet\u00e0 deriva dal fatto di trovarsi in uno stadio di variabilit\u00e0 che probabilmente si interpone fra quello delle variabili semiregolari e quello delle Mireidi. Un'altra semiregolare molto nota \u00e8 la U Hydrae, le cui oscillazioni sono apprezzabili con facilit\u00e0 anche ad occhio nudo nell'arco di oltre un anno; si tratta di una stella al carbonio, che emette la gran parte della sua lune nella banda dell'infrarosso.\nFra le variabili a eclisse, la pi\u00f9 brillante \u00e8 la , anche se le sue oscillazioni sono comprese entro pochi decimi di magnitudine; la KW Hydrae possiede invece delle oscillazioni leggermente maggiori, ma \u00e8 invisibile ad occhio nudo.\nOggetti del profondo cielo.\nLa costellazione si trova in un'area priva di oggetti di una certa importanza; gli oggetti brillanti sono pochi e molto distanti fra di loro.\nTra gli ammassi aperti si nota M48; \u00e8 situato nell'estremit\u00e0 occidentale a ridosso del confine con l'Unicorno, in una zona di cielo povera di stelle luminose e resa ulteriormente oscura dalla presenza, alcune decine di gradi pi\u00f9 a ovest, del brillantissimo asterismo del Triangolo Invernale. M48 \u00e8 appena visibile ad occhio nudo in condizioni di cielo terso e cristallino, ma \u00e8 facile da identificare con un binocolo o un telescopio a largo campo; appare pi\u00f9 esteso della Luna piena, e si trova a circa 1500 anni luce dal Sole.\nTra gli ammassi globulari, l'unico alla portata di un piccolo strumento \u00e8 M68, pochi gradi a sud delle stelle del Corvo; distante 33.000 anni luce, appare poco concentrato ed \u00e8 parzialmente risolto anche attraverso telescopi da 150mm di apertura.\nNGC 3242 \u00e8 una nebulosa planetaria fra le pi\u00f9 luminose del cielo ed \u00e8 visibile in un piccolo telescopio sotto forma di un disco bluastro simile a un pianeta; da questa caratteristica deriva il suo soprannome \"Fantasma di Giove\". \nTra le galassie, spicca M83, una galassia a spirale molto luminosa che ci appare di fronte, cosicch\u00e9 i bracci sono ben visibili al telescopio o in fotografia. Se osservata in un piccolo telescopio appare come una macchiolina tondeggiante. Numerose altre galassie sono osservabili nella zona stretta fra Vergine e Centauro.\nSistemi planetari.\nNell'Idra sono noti alcuni sistemi planetari, alcuni dei quali comprendono pi\u00f9 pianeti conosciuti. Uno dei pi\u00f9 significativi, al 2019, \u00e8 stato scoperto a 30,8 anni luce dalla Terra, attorno alla nana rossa Gliese 357, con un pianeta terrestre transiente e due super Terre, una delle quali potrebbe trovarsi nella zona abitabile del sistema. Un secondo sistema piuttosto ricco \u00e8 quello di HD 82943, che conta tre giganti gassosi disposti su orbite comprese fra 0,75 e 2,15 UA.\nCi sono poi alcuni sistemi per i quali \u00e8 nota con certezza la presenza di almeno due pianeti. Tra questi, il sistema della nana rossa Gliese 433, cui orbitano attorno una super Terra o mininettuno a 0,05 UA e un gigante gassono a 3,6 UA dalla stella, e i sistemi delle nane gialle HD 74156, che conta due giganti gassosi, e HD 96700, che conta due pianeti nettuniani caldi. Infine, tra i numerosi pianeti gassosi scoperti, si segnala la presenza, ancora non confermata, di un pianeta attorno a TW Hydrae, una stella T Tauri.\nMitologia.\nL'Idra Femmina \u00e8 la pi\u00f9 grande delle ottantotto costellazioni, e si snoda per un quarto di cielo. Ha la testa a sud della costellazione del Cancro, mentre la punta della coda si trova fra la Bilancia e il Centauro. Per\u00f2, nonostante le sue dimensioni, non ha nulla di notevole. L'unica stella degna di nota \u00e8 di II grandezza, Alphard, un termine di origine araba, al-fard, che significa \u00abla solitaria\u00bb.\nL'idra compare in due leggende. La prima e la pi\u00f9 nota \u00e8 quella in cui si racconta dell'Idra Femmina come della creatura che Eracle combatt\u00e9 e uccise nella seconda delle sue famose fatiche. L'Idra Femmina, una bestia dalle molte teste, era figlia del mostro Tefeo e di Echidna, una creatura met\u00e0 donna e met\u00e0 serpente. Era quindi consanguinea del dragone posto a guardia delle mele d'oro e ricordato nella costellazione del Dragone. Si ritiene che le teste dell'Idra fossero nove, e che quella posta in mezzo fosse immortale. (In cielo, tuttavia, \u00e8 raffigurata con una sola testa - forse quella immortale.)\nL'Idra viveva in una palude vicino alla citt\u00e0 di Lerna e da quella di tanto in tanto faceva delle sortite nelle pianure vicine, per divorare bestiame e devastare le campagne. Sia il fiato che l'odore che si lasciava dietro erano ritenuti talmente velenosi che chiunque li respirasse moriva tra atroci sofferenze.\nEracle raggiunse il nascondiglio dell'Idra sul suo carro e lo colp\u00ec con frecce infuocate per costringerla a uscire allo scoperto, dove l'affront\u00f2. L'Idra gli si avvolse intorno a una gamba; con il bastone Eracle le sfond\u00f2 le teste, che per\u00f2, appena distrutte, ricrescevano immediatamente in numero doppio. Ad accrescere le preoccupazioni dell'eroe, un granchio salt\u00f2 fuori dalla palude e l'attacc\u00f2 al piede che aveva libero, ma Eracle lo schiacci\u00f2 uccidendolo. Il granchio \u00e8 commemorato nella costellazione del Cancro.\nEracle chiese aiuto al suo cocchiere Iolao, che bruci\u00f2 il moncone di ciascuna testa non appena Eracle la mozzava per evitare che ne crescessero altre al suo posto. Alla fine Eracle tagli\u00f2 la testa immortale dell'Idra e la seppell\u00ec sotto una pietra enorme al lato della strada. Tagli\u00f2 per lungo il corpo della bestia e immerse le sue frecce in quel fiele velenoso.\nUna seconda leggenda associa l'Idra Femmina alla costellazione del Corvo e del Cratere (Tazza) che si trova alle sue spalle. Secondo questa storia, il corvo fu mandato da Apollo a prendere acqua con la tazza, ma quello si attard\u00f2 a mangiare fichi. Quando finalmente ritorn\u00f2 da Apollo diede la colpa del suo ritardo all'idra che, a sentire lui, aveva bloccato la sorgente. Ma Apollo sapeva che il corvo stava mentendo, e lo pun\u00ec piazzandolo in cielo in una posizione in cui l'idra gli impedisce per l'eternit\u00e0 di bere dalla tazza."}
{"id": "10699", "revid": "1543377", "url": "https://it.wikipedia.org/wiki?curid=10699", "title": "Eridano (costellazione)", "text": "Eridano (in latino Eridanus) \u00e8 il nome dato a una costellazione dell'emisfero celeste australe, costituita da una sinuosa linea di stelle non molto luminose.\nPrende il nome dall'omonimo fiume mitologico legato alla morte di Fetonte, o di un suo figlio, che vi precipit\u00f2. Nell'antichit\u00e0 questo nome fu spesso identificato con dei fiumi reali, come ad esempio il Rodano o, molto pi\u00f9 spesso, con il fiume Po. Fa parte delle 48 costellazioni elencate da Tolomeo, ed \u00e8 oggi una delle 88 costellazioni moderne.\nCaratteristiche.\nSi tratta di una vasta costellazione, che si estende specialmente in declinazione, partendo dall'equatore celeste e spingendosi a sud fino oltre l'orizzonte meridionale di gran parte delle regioni dell'emisfero boreale. L'area ricoperta da questa costellazione si pu\u00f2 individuare facilmente, essendo tutta quella parte di cielo posta a sud-ovest di Orione. Meno semplice \u00e8 individuare, specialmente dall'emisfero boreale, le sue stelle pi\u00f9 brillanti: Achernar, la stella principale, \u00e8 invisibile a nord dei 30\u00b0N e la seconda stella pi\u00f9 luminosa della costellazione si trova poco a nord-ovest di Rigel (). Molto pi\u00f9 semplice l'osservazione dall'emisfero australe, grazie anche al fatto che Achernar \u00e8 circumpolare in gran parte di quell'emisfero.\nIl periodo migliore per la sua osservazione ricade tra i mesi di novembre e marzo (e dall'emisfero sud anche pi\u00f9 a lungo).\nLa sorgente del fiume \u00e8 indicata dalla stella Cursa, ai piedi di Orione; si snoda poi verso sud, compiendo diverse anse via via sempre pi\u00f9 strette man mano che si scende verso meridione seguendo varie concatenazioni di stelle deboli. Compie l'ultima ansa in corrispondenza della stella Acamar (dove anticamente veniva indicata la fine della costellazione) e termina infine con la brillante e isolata Achernar. Questa stella anticamente non era nota, poich\u00e9 a causa della precessione degli equinozi si trovava molto pi\u00f9 a sud (4000 anni fa era addirittura la \"Stella Polare\" australe). Acamar, che in antichit\u00e0 si trovava molto bassa sull'orizzonte all'epoca di Tolomeo, era considerata in pratica l'ultima stella nota in quella direzione, sotto la quale non erano noti altri astri. Eridano contiene un centinaio di stelle visibili a occhio nudo, ma a parte Achernar, sono tutte sotto la terza magnitudine. Anche presso gli egizi ritroviamo questa costellazione, che per\u00f2 rappresenta, com'\u00e8 logico, non il Po ma il Nilo.\nStelle doppie.\nAlcune stelle doppie della costellazione sono facilmente osservabili anche con piccoli strumenti.\nStelle variabili.\nGran parte delle stelle variabili di Eridano si trovano nella parte settentrionale, al confino con Orione e la Fornace; molte di queste mostrano delle variazioni molto lievi.\nFra le numerose variabili semiregolari, ve ne sono alcune che mostrano delle pulsazioni, come la Z Eridani, che oscilla fra la settima e l'ottava grandezza con un periodo medio di circa 80 giorni; la RR Eridani mostra delle variazioni maggiori, ma \u00e8 meno luminosa della precedente, mentre il periodo \u00e8 di circa 97 giorni.\nT Eridani e W Eridani sono invece due Mireidi, entrambe con una luminosit\u00e0 massima pari alla settima magnitudine.\nRZ Eridani \u00e8 una variabile a eclisse con un'escursione molto ampia, superiore a una magnitudine.\nOggetti del profondo cielo.\nNonostante le sue enormi dimensioni, la costellazione \u00e8 priva di oggetti del cielo profondo particolarmente luminosi, essendo lontana dalla Via Lattea e non essendoci entro i suoi confini galassie di facile osservabilit\u00e0.\nUna nebulosa diffusa osservabile verso il confine con Orione \u00e8 IC 2118, nota come \"Nebulosa Testa di Strega\"; sarebbe stata modellata dall'azione del vento stellare delle stelle dell'Associazione Orion OB1, e fa parte di un gruppo di nebulose poste nelle regioni pi\u00f9 esterne del Complesso nebuloso molecolare di Orione, come la Bolla di Eridano.\nLa galassia pi\u00f9 notevole \u00e8 la spirale NGC 1300, una galassia spirale barrata visibile nei pressi del confine con la costellazione della Fornace. Un'altra galassia notevole \u00e8 NGC 1291, una galassia lenticolare a sud di Acamar.\nLa costellazione ospita la pi\u00f9 grande regione di vuoto conosciuto dell'Universo, che risulta essere grande pi\u00f9 di un miliardo di anni luce; questa regione di vuoto \u00e8 in contrasto con le attuali teorie di evoluzione dell'universo. Anche la radiazione cosmica di fondo della regione \u00e8 costante, cos\u00ec alcuni ricercatori hanno provato a spiegare la presenza del vuoto con la teoria delle stringhe; secondo questa teoria, vi sono pi\u00f9 universi \"paralleli\" che durante la loro formazione interagirono con il nostro universo generando cos\u00ec la regione vuota.\nSistemi planetari.\nFra i sistemi planetari noti nella costellazione, il pi\u00f9 importante e studiato \u00e8 quello di , grazie al fatto che trovandosi a soli 10 anni luce dal Sole \u00e8 il nono sistema stellare pi\u00f9 vicino, nonch\u00e9 la terza stella pi\u00f9 vicina visibile ad occhio nudo; attorno ad essa \u00e8 presente un disco di polveri pi\u00f9 un pianeta gioviano con una massa pari a oltre tre volte quella di Giove. Analizzando il disco di polveri si \u00e8 scoperto che nella regione esterna si troverebbe un secondo pianeta di massa inferiore a quella di Giove.\nUn secondo sistema planetario relativamente vicino \u00e8 quello di Gliese 86, distante circa 36 anni luce e ospitante un pianeta gioviano caldo.\nMitologia.\nSembra che i primi scrittori abbiano ritenuto Eridano un fiume mitico, che sfociava nel grande Oceano che circondava le terre emerse allora conosciute. Virgilio lo chiam\u00f2 \u00abil re dei fiumi\u00bb. Eratostene lo identific\u00f2 con il Nilo, \u00abl'unico fiume che scorre da sud a nord\u00bb. Igino concord\u00f2 con Eratostene e sottoline\u00f2 che la stella Canopo (che indica uno dei due rematori della nave Argo) si trovava alla fine del fiume celeste, cos\u00ec come l'isola di Canopo si trova alla foce del Nilo. Ma Esiodo nel suo \"Teogonia\" elenc\u00f2 il Nilo ed Eridano separatamente, dimostrando che li considerava due fiumi diversi. Scrittori greci posteriori identificarono Eridano con il fiume italiano Po.\nNella mitologia il fiume Eridano \u00e8 protagonista della storia di Fetonte, figlio del dio del Sole, Elio, che implor\u00f2 affinch\u00e9 gli facesse attraversare il cielo alla guida del suo carro. Elio accondiscese alla richiesta con riluttanza, ma avvert\u00ec il figlio dei pericoli che correva. \u00abNell'attraversare il cielo segui il percorso che troverai segnato dalle mie ruote\u00bb, gli consigli\u00f2.\nQuando l'alba spalanc\u00f2 le porte dell'est, Fetonte mont\u00f2 pieno d'entusiasmo sul carro dorato ornato di gemme scintillanti del dio del Sole, senza sapere in che guaio si stava cacciando. I quattro cavalli notarono immediatamente la leggerezza del carro e le mani diverse che tenevano le redini e si lanciarono in avanti, allontanandosi dalla strada battuta, con il carro che sobbalzava come fosse una nave che non riusciva a stare in equilibrio. Anche se Fetonte avesse saputo quale era il percorso da seguire, non aveva l'abilit\u00e0 e la forza per controllare le redini.\nIl tiro galopp\u00f2 verso nord, e per la prima volta le stelle del Gran Carro si riscaldarono e il Dragone, che fino a quel momento era stato inerte per il freddo, per il gran caldo sud\u00f2 abbondantemente e ringhi\u00f2 furiosamente. Guardando verso la Terra da quelle altezze vertiginose, il povero Fetonte terrorizzato impallid\u00ec e le ginocchia cominciarono a tremargli per la paura. Alla fine vide la costellazione dello Scorpione con le enormi tenaglie tese verso di lui e la coda velenosa sollevata, pronta a colpire. Il giovane moll\u00f2 le redini e i cavalli galopparono via incontrollati. Ovidio descrive graficamente la folle corsa di Fetonte nel secondo libro delle \"Metamorphoses\". Il carro punt\u00f2 verso il basso e la Terra prese fuoco. Avvolto dal fumo, Fetonte fu trascinato dai cavalli, senza sapere dove fosse. Fu allora, dicono i mitologi, che la Libia divenne un deserto, la pelle degli Etiopi si color\u00f2 di scuro e i mari si prosciugarono. Per porre fine a quelle catastrofi, Zeus abbatt\u00e9 Fetonte con la folgore. Con i capelli che grondavano fuoco, il giovane precipit\u00f2 nell'Eridano come una stella cadente. Qualche tempo dopo, quando gli Argonauti risalirono il fiume, trovarono il suo corpo che ancora bruciava ed emanava nuvole di vapore dall'odore nauseabondo che soffocavano e uccidevano gli uccelli.\nEridano \u00e8 una costellazione lunga, la sesta del cielo per dimensioni, che serpeggia dal piede di Orione ben dentro all'emisfero australe fino alle vicinanze del Tucano. La stella pi\u00f9 brillante della costellazione, Alfa di Eridano di I grandezza si chiama Achernar, che in arabo significa \u00abla fine del fiume\u00bb; in effetti segna proprio l'estremit\u00e0 meridionale di Eridano."}
{"id": "10700", "revid": "640277", "url": "https://it.wikipedia.org/wiki?curid=10700", "title": "Dragone (costellazione)", "text": "Il Dragone (in latino Draco) \u00e8 una costellazione settentrionale. \u00c8 una delle 88 moderne costellazioni, ed era anche una delle 48 costellazioni elencate da Tolomeo.\nIl poeta latino Virgilio chiama questa costellazione Anguis (\"Serpente\") nelle \"Georgiche\" (I, 244-246): \"Quass\u00f9 [sul polo nord astronomico] scivola il Serpente con le sue pieghe sinuose e come un fiume passa intorno ed in mezzo alle due Orse...\".\nCaratteristiche.\nQuella del Dragone \u00e8 una delle costellazioni pi\u00f9 grandi della volta celeste; si presenta completamente circumpolare fino alle latitudini temperate boreali, come le regioni del bacino del Mediterraneo. Il gruppo della testa \u00e8 rappresentato da quattro stelle, le pi\u00f9 luminose delle quali sono chiamate Eltanin e Rastaban: la prima possiede una grande importanza storica, poich\u00e9 fu misurando la parallasse di questa stella che James Bradley scopr\u00ec nel 1725 il fenomeno dell'aberrazione della luce, che costituisce una delle prime prove della rotazione della Terra attorno al Sole.\nIl resto della costellazione si snoda attorno al polo nord celeste, insinuandosi fra l'Orsa Maggiore e l'Orsa Minore, circondando quest'ultima sui lati est, sud ed ovest; le stelle del Dragone al di fuori del quadrilatero della testa sono per lo pi\u00f9 di terza e quarta magnitudine, organizzate in allineamenti.\nCirca 2700 anni fa il polo nord celeste si trovava in direzione di questa costellazione e in particolare nella parte della coda, all'altezza della stella Thuban, che all'epoca era considerata la Stella Polare.\nStelle principali.\nFra le altre stelle si segnala Thuban (\u03b1 Draconis, anche se non \u00e8 la pi\u00f9 luminosa), che \u00e8 stata la stella polare nord intorno al 2700 a.C.\nArrakis (\u03bc Draconis) \u00e8 un sistema binario i cui componenti sono due stelle pressoch\u00e9 identiche che orbitano a distanza ravvicinata.\nStelle doppie.\nLa costellazione conta un grande numero di stelle doppie, alcune delle quali sono piuttosto facili da risolvere anche con piccoli strumenti.\nStelle variabili.\nEntro i confini del Dragone sono note un gran numero di stelle variabili, molte delle quali sono di facile osservazione a causa della loro brillantezza o del loro corto periodo.\nFra le variabili Mireidi spicca , la prima ad essere stata catalogata in questa costellazione: essa oscilla fra un massimo di magnitudine 6,7 e un minimo di circa 13 in un periodo di circa otto mesi; sempre dello stesso tipo \u00e8 , un po' meno luminosa, e la , che quando \u00e8 al massimo della luminosit\u00e0 \u00e8 al limite della visibilit\u00e0 ad occhio nudo.\nMolte sono pure le variabili a eclisse, prima fra tutte la , visibile ad occhio nudo, ma le cui oscillazioni, che avvengono in un ciclo di cinque giorni e qualche ora, sono molto ridotte e non sono facilmente apprezzabili; pi\u00f9 facile appare la , molto meno luminosa ma con delle oscillazioni pi\u00f9 ampie, dall'ottava alla decima grandezza. Il periodo \u00e8 di poco meno di tre giorni.\nFra le altre una delle pi\u00f9 facili \u00e8 la , una stella al carbonio che varia fra la magnitudine 5,94 e la 7,1 in circa cinque mesi e mezzo; quando \u00e8 al massimo \u00e8 ben visibile anche ad occhio nudo sotto un cielo non inquinato.\nUna variabile importante \u00e8 infine , prototipo di una particolare classe di variabili semiregolari chiamate variabili BY Draconis.\nOggetti del profondo cielo.\nLa costellazione del Dragone si trova in massima parte lontano dalla scia luminosa della Via Lattea, pertanto \u00e8 possibile osservare nella sua direzione principalmente oggetti extragalattici.\nUn oggetto interno alla nostra Galassia \u00e8 la nebulosa planetaria NGC 6543, soprannominata Nebulosa Occhio di Gatto a causa del suo aspetto: essa presenta due strutture ad anello parzialmente sovrapposte al cui centro si trova una nana bianca; la nebulosa si trova esattamente in direzione del polo nord dell'eclittica. Questa nebulosa \u00e8 diventata famosa grazie alle foto di altissima qualit\u00e0 riprese dal Telescopio Spaziale Hubble.\nFra le innumerevoli galassie osservabili nella costellazione spicca la Galassia Fuso (NGC 5866), una galassia spirale vista esattamente di taglio e dunque estremamente appiattita: potrebbe trattarsi di M102, un oggetto perduto del Catalogo di Messier che secondo alcuni coinciderebbe con una riosservazione accidentale della Galassia Girandola (M101), nell'Orsa Maggiore. Fra le altre galassie spicca la Galassia Girino, una galassia spirale fortemente distorta che lascia dietro di s\u00e9 una lunga scia di gas e stelle. NGC 4236 \u00e8 una galassia spirale barrata di grande estensione apparente, anche a causa della sua relativa vicinanza a noi; si trova sulla coda del Dragone ed \u00e8 visibile anche con un piccolo strumento.\n\u00c8 presente anche una galassia nana satellite della nostra, la Galassia Nana del Drago.\nSistemi planetari.\nIl Dragone contiene alcuni sistemi planetari noti; fra questi il pi\u00f9 particolare \u00e8 quello di GSC 03549-02811, una nana gialla simile al Sole che possiede un pianeta gioviano caldo, la cui massa \u00e8 di poco superiore a quella di Giove. HD 139357 b \u00e8 un corpo molto massiccio, al punto che si mette in dubbio che possa trattarsi di una nana bruna, pi\u00f9 che di un pianeta vero e proprio; 42 Draconis b \u00e8 certamente un pianeta gioviano, con un'orbita eccentrica la cui distanza media dalla stella madre \u00e8 leggermente superiore a quella della Terra.\nMitologia.\nAl matrimonio di Zeus e Era ci fu una gara fra tutte le gerarchie divine nell'offrire alla coppia i doni pi\u00f9 preziosi. La Terra non aveva voluto essere da meno e regal\u00f2 degli alberi da frutto molto particolari: infatti ogni primavera sui loro rami nascevano delle mele d'oro. Questi alberi erano custoditi in un meraviglioso giardino affidato a quattro ninfe, le Esperidi, le quali avevano posto a guardia del cancello d'entrata un drago con cento teste. Ogni volta che qualcuno si avvicinava al giardino con l'intenzione di rubare i pomi, le teste del drago iniziavano a gridare con cento tonalit\u00e0 diverse facendo fuggire via anche il pi\u00f9 coraggioso degli uomini.\nMa una delle dodici fatiche date a Eracle da Euristeo chiedeva proprio di rubare quelle mele, ed Eracle grazie al consiglio di Prometeo di farsi aiutare da Atlante e grazie ad Atlante stesso, riusc\u00ec ad uccidere il drago e a rubare le mele.\nInfine Era pose il drago nel cielo nella costellazione del Dragone in modo che tutti potessero ricordarlo."}
{"id": "10704", "revid": "1442080", "url": "https://it.wikipedia.org/wiki?curid=10704", "title": "Kramer contro Kramer", "text": "Kramer contro Kramer (\"Kramer vs. Kramer\") \u00e8 un film del 1979 diretto da Robert Benton e interpretato da Dustin Hoffman, Meryl Streep e Justin Henry, adattamento dell'omonimo racconto scritto da Avery Corman nel 1971.\nOltre a risultare il maggior successo dell'anno al \"box office\", il film ricevette il plauso della critica ed ottenne 9 candidature ai Premi Oscar aggiudicandosene 5, inclusi quelli per il miglior film, il miglior attore protagonista e la miglior attrice non protagonista. Tra i numerosi riconoscimenti ottenuti anche 4 Golden Globe, 3 National Society of Film Critics Awards, 3 David di Donatello e 2 premi del National Board of Review.\nNel 2008 \u00e8 risultato 3\u00ba tra i migliori drammi giudiziari nella AFI's 10 Top 10, lista dell'American Film Institute che include i dieci migliori film statunitensi di sempre all'interno di dieci generi, e nel 2020 \u00e8 entrato nella \"Film Hall of Fame\" della Online Film &amp; Television Association.\nTrama.\nTed Kramer \u00e8 un ambizioso e capace dirigente pubblicitario newyorkese al quale finalmente viene assegnato un importante incarico di lavoro. La sera stessa rincasa entusiasta e trova la moglie Joanna in procinto di lasciarlo. La donna afferma di avere bisogno di tempo per riflettere sulla sua vita e se ne va lasciando Ted con il figlio Billy di sette anni. A causa del suo lavoro Ted non ha tempo sufficiente da dedicare al figlio, che sente molto la mancanza della madre, ma dopo alcuni mesi nasce tra loro una forte intesa.\nBilly assorbe inevitabilmente buona parte della sua concentrazione, costringendolo a commettere alcuni grossolani errori sul lavoro che lo portano ad essere licenziato. In seguito, Ted stringe amicizia con la vicina Margaret, amica di Joanna e momentaneamente separata dal marito Charlie. Un giorno, mentre osservano i rispettivi figli al parco giochi, Billy cade da una struttura d'acciaio e si ferisce al viso. Ted lo porta di corsa in ospedale dove gli vengono applicati dieci punti di sutura vicino all'occhio sinistro.\nQuindici mesi dopo Joanna torna definitivamente a New York e chiede a Ted di incontrarla. I due sembrano riconciliati tanto che Ted le racconta alcuni dei suoi momenti con Billy, incluso l'incidente al parco giochi, ma la donna gli comunica la sua intenzione di riavere il figlio. Ted non \u00e8 intenzionato a separarsi dal bambino ed \u00e8 costretto ad accettare un nuovo lavoro ad uno stipendio pi\u00f9 basso, per evitare che la mancanza di un'occupazione possa giocare fortemente a suo sfavore in tribunale.\nInizia quindi una battaglia legale senza esclusione di colpi da parte dei rispettivi legali: Ted viene accusato di non essere stato un buon marito e neanche un padre attento, a causa dell'incidente capitato al figlio, mentre a Joanna viene contestato il fatto di non essere stata presente per aiutare Ted in caso di bisogno. Joanna vince la causa, aggiudicandosi il diritto di custodire il figlio. Ted vorrebbe ricorrere in appello, ma decide di rinunciare quando l'avvocato gli confida che in tal caso anche Billy dovrebbe comparire in tribunale. Poco dopo, mentre Ted e Billy stanno preparando la loro ultima colazione insieme, suona il citofono: \u00e8 Joanna, che comunica a Ted che, pur amando profondamente Billy e volendolo con s\u00e9, si \u00e8 resa conto che loro figlio vive gi\u00e0 in quella che \u00e8 la sua vera casa ed \u00e8 giusto che resti con il padre.\nProduzione.\nNella primavera del 1977 il dirigente cinematografico Stanley R. Jaffe ricevette il romanzo di Avery Corman ancora in forma di manoscritto dal produttore Richard C. Fischoff, con il quale aveva appena iniziato a lavorare. Jaffe ne acquist\u00f2 i diritti per 250.000 dollari il 5 maggio, quattro mesi prima della sua pubblicazione, pensando ai protagonisti Ted e Joanna Kramer come a Benjamin ed Elaine de \"Il laureato\" 10 anni dopo e al film come al \"collasso\" del loro rapporto matrimoniale. La Columbia Pictures assunse N\u00e9stor Almendros come direttore della fotografia e offr\u00ec la regia a Fran\u00e7ois Truffaut, con cui quest'ultimo aveva lavorato spesso dal 1970.\nDopo il rifiuto del regista francese, Jaffe consegn\u00f2 il romanzo a Robert Benton al quale piacque l'idea di realizzare una sorta di sequel e di coinvolgere Dustin Hoffman. La prima stesura della sceneggiatura non convinse per\u00f2 l'attore, che oltretutto si trovava in uno dei periodi pi\u00f9 difficili della sua vita, tra la controversa esperienza delle riprese di \"Vigilato speciale\", \"Il segreto di Agatha Christie\" impantanato in cause legali e denunce e l'imminente separazione dalla moglie Anne Byrne. La produzione non si dette per vinta e Hoffman fin\u00ec per accettare in cambio del diritto a collaborare attivamente alla sceneggiatura, chiedere la ripetizione di un ciak se non fosse stato soddisfatto di una scena e supervisionare il montaggio. \u00abNon avevo mai lasciato che un attore intervenisse nelle fasi di sceneggiatura e montaggio prima di \"Kramer contro Kramer\"\u00bb, afferm\u00f2 in seguito Benton, \u00abdevo per\u00f2 ammettere che in questo film tutto \u00e8 andato benissimo e l'apporto di Hoffman \u00e8 stato decisivo\u00bb.\nSceneggiatura.\nPer otto mesi Benton, Hoffman e Jaffe si incontrarono quotidianamente e operarono continue modifiche alla sceneggiatura. Il 23 gennaio 1980 il regista spieg\u00f2 sul \"New York Times\" che la scelta di iniziare il film con la partenza di Joanna, in contrasto con il romanzo che si apriva con i primi anni del matrimonio dei Kramer e la sua graduale rottura, era dovuta al fatto che aveva voluto evitare che il personaggio fosse visto come un \"villain\" per aver rinunciato a suo figlio e per incorporare il punto di vista di Joanna e il suo bisogno di indipendenza, una posizione che mancava nel libro. Tuttavia, piuttosto che permetterle immediatamente di giustificare le sue ragioni, Benton aveva mirato a presentare il personaggio come un po' \"misterioso\".\nDurante la scrittura, il regista cancell\u00f2 il personaggio di Charlie Phelps, l'ex marito di Margaret con cui Ted si confidava prima della separazione. Quando si rese conto che la figura di Jim O'Connor (il capo di Ted) poteva servire a quello scopo scart\u00f2 le scene di Charlie, oltre a quelle che coinvolgevano una governante che nel libro si prendeva cura di Billy mentre il padre era impegnato.\nCast.\nIl ruolo di Joanna venne inizialmente offerto all'attrice Kate Jackson, che dovette suo malgrado rinunciare a causa degli impegni con la serie televisiva \"Charlie's Angels\". La parte venne successivamente rifiutata da Ali MacGraw, Faye Dunaway, Jane Fonda e Katharine Ross, finch\u00e9 la quasi trentenne Meryl Streep, attiva sino ad allora soprattutto a Broadway, fu informata della possibilit\u00e0 di partecipare al film dal suo agente Sam Cohn che riusc\u00ec a combinarle un incontro con Hoffman, Benton e Jaffe. Secondo quanto affermato dall'attrice, durante l'incontro disse senza mezzi termini che il personaggio di Joanna era completamente sbagliato. Le ragioni che l'avevano portata a lasciare Ted erano troppo vaghe, non si capiva perch\u00e9 poi tornasse per ottenere la custodia di Billy e la sua scelta finale non sembrava essere per il bene del bambino ma per il suo. La Streep vedeva Joanna come il riflesso della lotta che le donne stavano portando avanti in tutto il Paese e il pubblico avrebbe dovuto provare una certa simpatia per lei.\nI tre presenti furono colti di sorpresa, soprattutto perch\u00e9 l'attrice non era stata convocata per il ruolo di Joanna ma per quello di Phyllis. In realt\u00e0 Robert Benton ha affermato in seguito che le cose andarono in modo diverso: \u00ab\u00c8 stato a tutti gli effetti il peggior incontro che qualcuno abbia mai avuto con qualcun altro, non ha parlato molto, ha quasi solo ascoltato. Era gentile e simpatica, ma era l\u00ec a malapena\u00bb. Fu Dustin Hoffman a convincerlo che era la scelta giusta per interpretare Joanna. Hoffman sapeva che l'attore John Cazale, fidanzato della Streep dal 1976, era morto per un cancro ai polmoni pochi mesi prima e che lei era ancora nel mezzo di un tumulto emotivo, per questo avrebbe potuto attingere ad un dolore ancora fresco per rendere pi\u00f9 credibile il suo personaggio. Benton acconsent\u00ec e in seguito ha dichiarato che Meryl Streep non era mai stata presa in considerazione per il ruolo di Phyllis ma per quello principale: \u00abAveva una fragilit\u00e0 che ci ha fatto pensare che questa fosse Joanna, senza renderla nevrotica... La Joanna di Meryl non era nevrotica, ma era vulnerabile\u00bb.\nIl casting per il personaggio di Billy inizi\u00f2 con uno \"scouting\" di oltre 700 bambini all'interno di ventisei scuole elementari dell'area di New York. La direttrice del casting Shirley Rich ne selezion\u00f2 circa 300 e tra questi ne vennero scelti alcuni per un test con Dustin Hoffman. Temendo che il legame tra un bambino e un genitore sarebbe stato troppo difficile da replicare sullo schermo, l'attore propose di cambiare il sesso del bambino e utilizzare una delle sue figlie. Queste preoccupazioni svanirono durante le audizioni, quando riusc\u00ec a stabilire un legame familiare con l'allievo di prima elementare Justin Henry. Durante le riprese Justin ricevette le istruzioni direttamente da Hoffman che gli spieg\u00f2 ci\u00f2 che sarebbe successo giorno per giorno senza battute da memorizzare, quindi molte scene tra i due vennero improvvisate (come quella del gelato).\nL'attrice Gail Strickland, che inizialmente era stata scelta per interpretare Margaret, fu sostituita durante le prime fasi di lavorazione da Jane Alexander, che in quel periodo era protagonista della commedia \"First Monday in October\" a Broadway. Il film segn\u00f2 anche il debutto cinematografico di JoBeth Williams nel ruolo di Phyllis.\nLa donna che Ted bacia improvvisamente alla festa di Natale dopo aver ottenuto il nuovo lavoro \u00e8 la modella Ingeborg S\u00f8rensen, ex Miss Norvegia e playmate di \"Playboy\".\nRiprese.\nLe riprese iniziarono il 6 settembre 1978 e furono completate a met\u00e0 del mese di dicembre con un budget di poco inferiore agli 8 milioni di dollari, ai quali si aggiunsero altri 8 milioni per la promozione. Robert Benton decise di girare il film secondo l'ordine delle scene del copione, in modo da consentire ai protagonisti di penetrare progressivamente nei loro personaggi ed evidenziare i loro cambiamenti nel comportamento. Il film fu girato a Manhattan in diverse location tra cui Central Park, il Financial District, le agenzie pubblicitarie Della Femina Travisano &amp; Partners (l'agenzia di Ted all'inizio del film), e Norman, Craig &amp; Kummel (quella in cui trova un nuovo lavoro), il Lenox Hill Hospital, la Lillie Devereaux Blake School (la scuola di Billy) e il ristorante J.G. Melon (dove Ted e Joanna s'incontrano per la prima volta dopo la separazione). L'appartamento dei Kramer venne invece riprodotto in studio, dove lo scenografo Paul Sylbert costru\u00ec il set in base alle dimensioni effettive di un appartamento sulla East 77th Street per ottenere un interno pi\u00f9 realistico.\nLa lavorazione fu caratterizzata da una continua tensione tra Dustin Hoffman e Meryl Streep sul set. In un'intervista rilasciata al \"Time\" nel 1979 l'attrice raccont\u00f2 che Hoffman le afferr\u00f2 il seno al loro primo incontro. Hoffman applic\u00f2 inoltre un aggressivo \"method acting\" infierendo pi\u00f9 volte contro la propria partner in modo da aumentare la tensione emotiva della loro relazione sullo schermo. Durante la sequenza di apertura l'attore le diede uno schiaffo lasciandole un segno sulla guancia e lo stesso giorno arriv\u00f2 ad ironizzare su John Cazale. \u00abLa stava pungolando e provocando\u00bb, ha ricordato il produttore associato Richard C. Fischoff, \u00abusando cose che sapeva sulla sua vita personale e su John per ottenere la risposta che pensava avrebbe dovuto dare durante la performance\u00bb.\nDurante la scena al J.G. Melon in cui Joanna comunica a Ted di volere la custodia di Billy, spiegando poi le motivazioni della sua scelta, la Streep propose di fare prima il suo discorso e rivelare poi l'intenzione di chiedere la custodia, in modo da rivelare la sua legittima ricerca dell'individualit\u00e0 per come la vedeva il personaggio. Benton convenne che il cambiamento avrebbe conferito un aspetto pi\u00f9 drammatico ma Dustin grid\u00f2: \u00abMeryl, perch\u00e9 non la smetti di portare la bandiera del femminismo e reciti semplicemente la scena!\u00bb Nella stessa occasione fu lo stesso Hoffman a improvvisare lanciando un bicchiere di vino contro il muro del ristorante, un gesto che sorprese la Streep che si ritrov\u00f2 i capelli pieni di schegge di vetro. Nella scena della testimonianza di Joanna in tribunale, che Benton vedeva come assolutamente cruciale in quanto era l'unica possibilit\u00e0 che aveva per la custodia di Billy e per difendere la sua dignit\u00e0, il regista non fu soddisfatto del discorso che aveva scritto per Meryl Streep e propose a lei stessa di riscriverlo. \u00abC'\u00e8 un discorso che fai in aula\u00bb, le disse, \u00abma non credo sia un discorso di una donna. Penso che sia un uomo che cerca di scrivere il discorso di una donna\u00bb. Il giorno della scena i due cancellarono velocemente alcune righe ridondanti e l'attrice pronunci\u00f2 le parole che aveva scritto lei stessa.\nNel tentativo di riempire di tensione ogni momento sullo schermo, Dustin Hoffman cerc\u00f2 di sfruttare anche le vulnerabilit\u00e0 di altri attori. Per la sequenza in cui Billy avrebbe dovuto piangere dopo essere caduto al parco giochi, spieg\u00f2 a Justin Henry che presto non avrebbe pi\u00f9 visto le persone della troupe con cui aveva stretto amicizia, ottenendo l'effetto sperato. Gail Strickland rimase cos\u00ec scossa dall'intensit\u00e0 delle loro scene che nei primi giorni svilupp\u00f2 una balbuzie nervosa che rese la maggior parte dei suoi dialoghi inutilizzabili. Secondo quanto affermato dall'attrice, il momento culminante fu quando Hoffman le chiese di memorizzare una nuova serie di battute improvvisate. Non riuscendo a farlo abbastanza velocemente venne licenziata e sostituita da Jane Alexander. Quest'ultima aveva gi\u00e0 recitato con Hoffman in \"Tutti gli uomini del presidente\" e apprezzava il suo modo di lavorare, tuttavia fu colta alla sprovvista quando gli disse che non le importava di guardare i giornalieri e lui rispose: \u00abSei una fottuta stupida se non lo fai\u00bb.\nL'idea iniziale di Benton sarebbe stata quella di chiudere il film con Ted e Billy riuniti che camminano per Central Park, ma si rese conto che a quel punto il conflitto da risolvere era quello tra Ted e Joanna. Per questo decise di terminare con la scena in cui Joanna comunicava a Ted che dopotutto poteva tenere Billy. Entrambi entravano in ascensore e le porte si chiudevano, ma il regista sent\u00ec che il finale non andava bene. Sembrava che Ted e Joanna stessero tornando insieme, un finale troppo \"hollywoodiano\" che avrebbe indotto il pubblico a immaginare il bacio finale. Benton non volle lasciare dubbi sul fatto che il matrimonio dei Kramer era definitivamente finito e all'inizio del 1979 richiam\u00f2 i due attori per la nuova ripresa, in cui Joanna sale nell'ascensore da sola.\nColonna sonora.\nNel film sono presenti musiche composte da Antonio Vivaldi e Henry Purcell ed eseguite dalla English Chamber Orchestra diretta da Raymond Leppard. Il concerto in Do maggiore per due mandolini, archi e organo di Vivaldi era gi\u00e0 stato utilizzato nel film del 1970 \"Il ragazzo selvaggio\" di Fran\u00e7ois Truffaut.\nAlbum.\nLa colonna sonora \u00e8 stata pubblicata nel 1980 dalla CBS Masterworks. Oltre alle suite presenti nel film, sono incluse le opere complete da cui sono estratte e il concerto in do maggiore per due mandolini, archi e organo di Vivaldi come traccia bonus.\nTracce.\nBaroque Suite From \"Kramer Vs. Kramer\"\nThe Complete Works\nBaroque Bonus\nDistribuzione.\nIl film fu proiettato in anteprima il 5 dicembre 1979 al Westwood Avco Cinema Center di Los Angeles e il 17 dicembre al Loew's Astor Plaza Theatre di New York e distribuito nelle sale a partire dal 19 dicembre.\nEdizioni home video.\nLa prima edizione in DVD \u00e8 stata distribuita nell'agosto 2001 dalla Columbia TriStar e nel febbraio 2009 \u00e8 uscita la versione in Blu-ray della Sony Pictures, in entrambi i casi con il documentario \"Finding the Truth: The Making of Kramer vs. Kramer\" come extra.\nAccoglienza.\nIncassi.\nDurante la prima settimana il film fu proiettato in 535 sale cinematografiche negli Stati Uniti dove incass\u00f2 oltre 5,5 milioni di dollari. Il successo prosegu\u00ec nel 1980 grazie ad un intenso passaparola, agli elogi della critica e ai numerosi riconoscimenti ottenuti. Dopo 23 settimane la distribuzione fu ampliata a quasi 1.000 sale e \"Kramer contro Kramer\" super\u00f2 i 106 milioni di dollari al \"box office\" nazionale, ai quali si aggiunsero circa 57 milioni di incassi all'estero, risultando il maggior successo del 1979 e il secondo maggior incasso per la Columbia Pictures fino a quel momento dopo \"Incontri ravvicinati del terzo tipo\" del 1977.\nCritica.\nIl sito \"Rotten Tomatoes\" riporta l'88% di recensioni professionali con giudizio positivo e il seguente consenso critico: \u00abIl tema del divorzio non \u00e8 cos\u00ec scioccante, ma il film \u00e8 comunque un dramma profondo e ben recitato che resiste all'impulso di prendere posizione o di fornire facili risposte\u00bb. Il sito \"Metacritic\" assegna al film un punteggio di 77 su 100 basato su 9 recensioni, indicando un \"consenso generalmente favorevole\".\n\"Kramer contro Kramer\" fu una delle produzioni pi\u00f9 acclamate dalla critica del 1979. Vincent Canby scrisse sul \"New York Times\" che il film \u00absembra parlare a nome di un'intera generazione di americani della classe media giunta alla maturit\u00e0 tra la fine degli anni sessanta e l'inizio dei settanta, sofisticata in superficie ma ancora in attesa del rispetto delle promesse fatte nell'era pi\u00f9 speranzosa di Eisenhower\u00bb. Sulla rivista \"Variety\" il critico e produttore Dale Pollock lo giudic\u00f2 \u00abun film acuto, commovente e intelligente\u00bb. Oltre alla regia di Robert Benton, in grado di intrecciare la storia \u00abcos\u00ec abilmente che il crescente impatto emotivo della relazione tra Hoffman e Henry non diventa mai sentimentale\u00bb, Pollock apprezz\u00f2 la fotografia di N\u00e9stor Almendros, il montaggio di Jerry Greenberg, la scelta delle musiche e soprattutto le prove di Dustin Hoffman (\u00abla sua migliore da anni\u00bb), di Meryl Streep (\u00abbrilla in un ruolo \"minore\" che riesce a rendere \"maggiore\"\u00bb) e del resto del cast, specialmente Jane Alexander, Howard Duff e Jobeth Williams.\nAnche Stanley Kauffmann di \"The New Republic\", David Damby del settimanale \"New York\" e il critico Roger Ebert giudicarono la prova di Dustin Hoffman la migliore della sua carriera, prevedendo la vittoria dell'Oscar. \u00abLa sua interpretazione di \"Sozzo\" in \"Un uomo da marciapiede\"\u00bb, scrisse Ebert nella sua recensione, \u00abpotrebbe impressionare alcune persone come migliore di questa, ma aveva avuto il vantaggio di interpretare un personaggio pittoresco ed eccentrico. Questa volta \u00e8 solo un ragazzo con un completo in tre pezzi che cerca di immaginare le sue prossime 24 ore\u00bb. A proposito del regista scrisse che Robert Benton \u00abdedica molta attenzione alle sfumature dei dialoghi. I suoi personaggi non si limitano a parlare tra loro, rivelano cose su s\u00e9 stessi e talvolta possono essere visti nell'atto di apprendere le proprie motivazioni. Questo \u00e8 ci\u00f2 che rende \"Kramer contro Kramer\" un film cos\u00ec toccante: a volte abbiamo la sensazione che le personalit\u00e0 stiano cambiando e che le decisioni vengano prese anche mentre le guardiamo\u00bb.\nSequel.\nSubito dopo la sua uscita, la Columbia progett\u00f2 un sequel interpretato ancora da Dustin Hoffman e Meryl Streep e con Robert Benton come \"supervisore\" della sceneggiatura. Hoffman espresse il suo parere favorevole, ma rinunci\u00f2 dopo aver letto la prima bozza e il progetto venne abbandonato."}
{"id": "10705", "revid": "1543377", "url": "https://it.wikipedia.org/wiki?curid=10705", "title": "Parmigianino", "text": "L'appellativo \"il Parmigianino\", oltre che dalle origini, \nBiografia.\nOrigini e apprendistato.\nI Mazzola, anticamente originari di Pontremoli, si erano trasferiti a Parma fin dal 1305 e avevano praticato il commercio e l'artigianato ottenendo una solida base economica.\nIn un documento dell'archivio del battistero di Parma, Francesco risulta nato nella vicinia di San Paolo a Parma, l'11 gennaio 1503, dal pittore Filippo Mazzola e, come si ricava da altri documenti, una certa Donatella Abbati; ottavo di nove figli, fu battezzato due giorni dopo, il 13 gennaio. Il padre, dalla prima moglie Maria (figlia del pittore cremonese Francesco Tacconi, del quale era stato allievo), aveva avuto i figli maggiori, tra cui si conosce solo uno Zaccaria, pittore di scarso rilievo documentato nel 1525 in Umbria.\nLa famiglia del Parmigianino viveva nel vicolo delle Asse, oggi chiamato \"borgo del Parmigianino\". Anche gli zii Pier Ilario e Michele erano pittori che, alla morte di Filippo, avvenuta secondo il Vasari nel 1505 per un'epidemia di peste, si presero cura di Francesco per avviarlo allo studio del disegno e della pittura, \"ancor che essi furono vecchi e pittori di non molta fama\". I suoi zii furono infatti artisti modesti, ripetitori di una provinciale pittura di origine ferrarese: poterono insegnargli solo il corredo tecnico necessario a qualunque apprendista. Esempi importanti per la sua formazione artistica, anche se non decisivi, furono piuttosto gli affreschi del Correggio e dall'Anselmi a Parma e l'osservazione delle opere dei lombardi operanti a Cremona, come il Melone, il Bembo e soprattutto il Pordenone; dovette inoltre guardare a opere in citt\u00e0 come quelle di Cima da Conegliano e Francesco Francia, nonch\u00e9 ai maestri locali come Francesco Marmitta e Cristoforo Caselli.\nMolto probabilmente ebbe modo anche di ricevere un'educazione letteraria e musicale. La sua consuetudine con la lettura \u00e8 testimoniata ad esempio in un disegno relativo agli affreschi della rocca di Fontanellato dove compare il primo verso della lirica CCCXXIV del \"Canzoniere\" di Francesco Petrarca.\nPrime opere.\nNel 1515 gli zii di Francesco ricevettero un acconto per una cappella nella chiesa di San Giovanni Evangelista, allora ancora in costruzione, ma non diedero nemmeno avvio ai lavori: alcuni hanno ipotizzato che meditassero gi\u00e0 di farsi sostituire dal talentuoso nipote, che per\u00f2 all'epoca aveva appena dodici anni. Vasari dopotutto lo considerava gi\u00e0 pittore autonomo a sedici anni, quando \u00abdopo aver fatto miracoli nel disegno, fece in una tavola di suo capriccio un \"San Giovanni che battezza Cristo\", il quale condusse di maniera, che ancora chi la vede resta maravigliato che da un putto fusse condotta s\u00ec bene una simil cosa. Fu posta questa tavola in Parma alla Nunziata, dove stanno i frati de' Zoccoli\u00bb.\nIn un documento del 1517, in cui si metteva una sorta di ipoteca sulla casa per fornire di dote la figlia maggiore che si maritava, \u00e8 riportato lo stato di famiglia Mazzola all'epoca: tra i vari componenti ci sono due figli maschi non maggiorenni, Giovanni, di anni venti, e Francesco, di quindici, mentre Zaccaria, ormai maggiorenne (cio\u00e8 di pi\u00f9 di 25 anni), aveva ormai lasciato la citt\u00e0, saldando la sua porzione di \"ipoteca\".\nLa guerra fra gli imperiali di Carlo V e i francesi di Francesco I, che devastava il nord Italia, si era nel frattempo avvicinata a Parma. Nel 1521, quindi, gli zii decisero in via precauzionale di mandare Francesco in provincia, a Viadana, assieme al garzone Girolamo Bedoli-Mazzola (che nel 1529 sposer\u00e0 Caterina Elena Mazzola, figlia di Pier Ilario). Qui, riferisce il Vasari, dipinse \"due tavole a tempera, una delle quali, dove \u00e8 san Francesco che riceve le stimite e santa Chiara, fu posta nella chiesa de' frati de' Zoccoli, e l'altra, nella quale \u00e8 uno sposalizio di santa Caterina, con molte figure, fu posta in S. Piero. N\u00e9 creda niuno che queste siano opere da principiante e giovane, ma da maestro e vecchio\".\nLa tavola del \"San Francesco\" \u00e8 ormai perduta, mentre l'altra \u00e8 stata riconosciuta nella cosiddetta \"Pala di Bardi\", oggi conservata nella chiesa di Santa Maria Addolorata di Bardi.\nLa guerra si concluse alla fine del 1521 e il Vasari scrisse che \"finita la guerra e tornato Francesco col cugino a Parma... fece in una tavola a olio la Nostra Donna col Figliuolo in collo, San Ieronimo da un lato e il beato Bernardino da Feltro nell'altro\" (opera perduta). La vittoria sui francesi, dei quali venne respinto l'assedio il 21 dicembre 1521, fu poco dopo l'occasione per erigere una nuova chiesa in ringraziamento alla Vergine, dove Parmigianino contribu\u00ec poi alla decorazione: la Madonna della Steccata.\nGli affreschi in San Giovanni Evangelista.\nLa citt\u00e0 era adesso sicuramente tenuta dal commissario e governatore apostolico Francesco Guicciardini; poterono cos\u00ec riprendere i lavori nella chiesa di San Giovanni Evangelista dove, almeno dal 21 novembre 1522, \u00e8 documentato Parmigianino al fianco del Correggio, di Francesco Maria Rondani e di Michelangelo Anselmi. Nella cupola Parmigianino dipinse almeno un putto al lato di uno dei pennacchi, pi\u00f9 \"malizioso e guizzante\" di quelli correggeschi.\nSi dedic\u00f2 quindi alle cappelle laterali (prima, seconda e quarta cappella della navata sinistra), in cui si legge gi\u00e0 una pennellata salda e sciolta, nonch\u00e9 una sensibilit\u00e0 atta a creare figure monumentali e venate di risvolti psicologici.\nNella prima cappella affresc\u00f2 \"Sant'Agata e il carnefice\", proiettato illusionisticamente verso l'osservatore, diversamente dalle \"Sante Lucia e Apollonia\", che restano inserite in una nicchia semicircolare; mostrano attenzione alla maniera dell'Anselmi, un correggesco formatosi a Siena nello studio del Sodoma e del Beccafumi. Suoi sono anche il fregio e il sottostante \"Eterno con angeli\", molto rovinato.\nNella seconda cappella affresc\u00f2 i \"Due diaconi leggenti\", il presunto \"San Vitale\" - o, forse, \"San Secondo\" -, i \"Putti e animali\" e il monocromo dipinto nel sottarco della cappella. Il cavallo impennato a fianco del \"San Secondo\" \u00e8 in relazione con un particolare dell'affresco della \"Crocifissione\" eseguito due anni prima dal Pordenone nel duomo di Cremona, del quale tuttavia Parmigianino attenu\u00f2 la gestualit\u00e0 esibita e violenta, ammorbidendola secondo un movimento pi\u00f9 fluido delle figure.\nLa decorazione della quarta cappella era stata affidata il 27 febbraio 1515 agli zii Michele e Pier Ilario; l'insolvibilit\u00e0 del proprietario della cappella, Nicol\u00f2 Zangrandi, aveva fatto rimandare i lavori, che poterono iniziare solo nel 1522. Gi\u00e0 attribuiti al Parmigianino, solo recentemente la scoperta di disegni preparatori li ha fatti assegnare invece con relativa certezza a Michelangelo Anselmi.\nIl successo in San Giovanni gli apr\u00ec le porte di nuove commissioni. Gi\u00e0 il 21 novembre 1522 i fabbricieri del duomo di Parma firmarono un contratto coi suoi zii per la decorazione con quattro figure della crociera sopra l'altare. In quell'occasione egli \u00e8 gi\u00e0 definito \"magister\", malgrado la giovanissima et\u00e0 che richiedeva ancora la presenza dei tutori; venne pattuito un congruo compenso di 145 ducati d'oro (si pensi che a Correggio per l'intera cupola e le pertinenze erano stati accordati, il 3 novembre, 1000 ducati). Parmigianino, per\u00f2, alla fine in Duomo non mise mai alla prova il proprio pennello.\nAlla corte dei Sanvitale.\nNel 1523 o, al pi\u00f9 tardi, nella prima met\u00e0 del 1524, prima della partenza per Roma, nel soffitto di una stanza della Rocca Sanvitale di Fontanellato, presso Parma, affresc\u00f2 la cosiddetta \"stufetta\" (la cui misteriosa destinazione originale \u00e8 tuttora molto discussa) con quattordici lunette ove sono rappresentati episodi della favola ovidiana di \"Diana e Atteone\", intramezzate da pennacchi in cui sono dipinti dodici putti; lo sfondo \u00e8 dato da un pergolato a cui segue pi\u00f9 in alto una siepe di rose, oltre la quale si affaccia il cielo; al centro del cielo \u00e8 uno specchio rotondo recante la scritta (\"osserva la fine\", inteso della storia).\nGli affreschi si compongono di quattro scene, con la \"Ninfa inseguita dai cacciatori\", l\"Atteone mutato in cervo\", l\"Atteone sbranato dai cani\", e la \"Cerere con le spighe\", in cui \u00e8 forse rappresentata Paola Gonzaga, moglie del committente Galeazzo Sanvitale. \u00c8 evidente il debito dovuto al Correggio della Camera di San Paolo e tuttavia il plasticismo pieno e naturalistico del suo maestro si ammorbidisce qui in soluzioni di pi\u00f9 fluida e lieve stilizzazione.\nIl mito di Atteone che, per aver sorpreso la dea Diana al bagno, viene da questa mutato in cervo ed \u00e8 sbranato dai suoi stessi cani, \u00e8 stato interpretato come una metafora del processo alchemico, dell'unione del principio maschile e femminile, ove il cacciatore Atteone, pur di appropriarsi del principio divino, la dea Diana, \u00e8 disposto a mutarsi da predatore a preda e a morire.\nLa tavola del \"Ritratto di un collezionista\" \u00e8 il suo primo esempio di ritratto, ma non \u00e8 noto il nome dell'uomo, individuato come un collezionista dagli oggetti d'arte che vengono rappresentati nella tavola, e che s'impone per la forza espressiva della posa e per lo sguardo tagliente e arrogante. Ben riconoscibile \u00e8 il Libro d'Ore Durazzo - manoscritto miniato dal concittadino Francesco Marmitta - che l'uomo reca nella mano.\nDello stesso periodo \u00e8 anche il \"Ritratto di Galeazzo Sanvitale\", opera di rappresentanza che coniuga un pungente realismo, spesso virtuosistico, con la sfarzosa rappresentazione degli \"status symbol\" del committente, dall'armatura scintillante all'abito elegantissimo, dai guanti da nobile alla medaglia tenuta in mano, che ricorda i suoi interessi culturali.\nPreparativi per Roma.\nNell'estate del 1524, cessata un'epidemia di peste, part\u00ec per Roma; scrive Vasari che \"venuto in desiderio di veder Roma [...] disse l'animo e disiderio suo ai vecchi zii, ai quali parendo che non fusse cotal desiderio se non lodevole, dissero esser contenti, ma che sarebbe ben fatto che egli avesse portato seco qualche cosa di sua mano che gli facesse entratura a que' signori et agl'artefici della professione; il qual consiglio non dispiacendo a Francesco, fece tre quadri, due piccoli et uno assai grande, nel quale fece la Nostra Donna col Figliuolo in collo che toglie di grembo a un Angelo alcuni frutti et un vecchio con le braccia piene di peli, fatto con arte e giudizio e vagamente colorito [...]. Finite queste opere [...] accompagnato da uno de' suoi zii, si condusse a Roma\".\nDelle tre tavole citate da Vasari, si sono riconosciute la \"Sacra Famiglia con angeli\", oggi al Museo del Prado e il suo famoso \"Autoritratto entro uno specchio convesso\", di cui fu Vasari impressionato dall'invenzione del giovane artista: oltre la bellezza \"angelica\" del pittore e la novit\u00e0 suggestiva dell'invenzione, vi si pu\u00f2 cogliere una manifestazione della nuova sensibilit\u00e0 manieristica, grazie alla presenza della visione anamorfica della mano deformata dalla forma dello specchio.\nPu\u00f2 darsi che gli stessi Sanvitale incoraggiarono e favorirono il viaggio: Paola era infatti sorella di Giulia Gonzaga, la moglie di Vespasiano Colonna, e cognata quindi di Vittoria Colonna, la regina dei circoli intellettuali romani. Inoltre il cardinale Innocenzo Cybo, vicinissimo al papa, avrebbe dovuto presiedere al battesimo del figlio di Galeazzo e Paola nel settembre 1523: uno dei primi lavori a Roma Parmigianino lo ottenne infatti proprio dal fratello del cardinale, Lorenzo Cybo.\nNel viaggio a Roma Francesco fu accompagnato dallo zio Pier Ilario e forse, passando per l'Umbria, si un\u00ec ai due anche suo fratello Zaccaria, attivo a Perugia e altrove, e la cui firma si trova tra quelle degli artisti nelle \"grotte\" della Domus Aurea.\nA Roma.\nArrivato a Roma, fece dono delle sue opere a papa Clemente VII, ma non ottenne commissioni dirette dal pontefice, nonostante la promessa di affidargli la Sala dei Pontefici nell'Appartamento Borgia. Lavor\u00f2 piuttosto per personaggi della corte pontificia, come Lorenzo Cybo, capitano delle guardie pontificie, che ritrasse verso il 1524. In questa opera, oggi a Copenaghen, conferm\u00f2 la sua grande acutezza d'individuazione psicologica.\nA Roma studi\u00f2 soprattutto Raffaello, del quale veniva indicato spesso come \"novello\" successore, come ricorda Vasari: \"lo spirito del qual Raffaello si diceva poi esser passato nel corpo di Francesco, per vedersi quel giovane nell'arte raro e ne' costumi gentile e grazioso [... e] s'ingegnava d'immitarlo in tutte le cose, ma soprattutto nella pittura; il quale studio non fu invano, perch\u00e9 molti quadretti che fece in Roma, la maggior parte de' quali vennero poi in mano del cardinal Ippolito de' Medici, erano veramente maravigliosi\". Entr\u00f2 nei circoli dei discepoli di Raffaello attivi ai Palazzi Vaticani dopo la morte del maestro, conoscendo Perin del Vaga, Baldassarre Peruzzi, Polidoro da Caravaggio, oltre a Sebastiano del Piombo e Rosso Fiorentino. Da quest'ultimo, che lavorava per lo stesso editore di stampe tratte da loro disegni, Baverio dei Carocci, dovette trarre feconde ispirazioni per la sua pittura futura, con l'esasperato allungamento delle figure e la pittura a tocchi rapidi, non fusi, che saranno tenute presenti nelle successive opere del Parmigianino. Degli studi di Raffaello e dell'arte classica restano vari disegni, come una testa del \"Laocoonte\" a Chatsworth o uno schizzo della \"Scuola di Atene\", alla Royal Library del Castello di Windsor.\nLa conta delle opere create nel breve soggiorno romano \u00e8 un argomento assai controverso nella critica. Molti lavori sono infatti riferiti ora al 1524-1527, ora al successivo periodo bolognese (fino al 1530). Ad esempio, la \"Sacra Famiglia con san Giovannino\" del Museo di Capodimonte \u00e8 il pi\u00f9 raffaellesco e classico dei suoi dipinti, con richiami alla \"Madonna del Diadema blu\" della bottega di Raffaello, ma oggi si tende in genere a identificarlo con una delle opere a \"guazzo\" che Vasari ricord\u00f2 come eseguite appena arrivato a Bologna.\nSicuramente a Roma esegu\u00ec la \"Visione di san Girolamo\", una monumentale pala d'altare che avrebbe dovuto essere al centro di un trittico, commissionato da Maria Bufalini di Citt\u00e0 di Castello. La tavola, dipinta nel 1527, fu preceduta da un intenso lavoro preparatorio e fu interrotta per il sopraggiungere dei Lanzichenecchi durante il Sacco di Roma. Originalissima e volutamente spregiudicata \u00e8 la composizione che si assesta su piani verticali in sequenza, in rapida successione, senza interesse a definire uno spazio geometricamente misurabile, ma che al contrario appare innaturale e vertiginoso. Il Battista in primo piano, compiendo una torsione di michelangiolesca memoria, indirizza lo spettatore alla visione della Vergine col Bambino pi\u00f9 in alto, illuminata da una luce divina dietro l'aureola che ricorda le epifanie divine del Correggio. San Girolamo addormentato ha evocato col suo sogno la visione e si trova scorciato su un prato a destra, in una posa che ricorda la \"Venere\" di Correggio. Ma rispetto ai modelli resta originalissimo il rapporto tra le figure, l'allungamento delle proporzioni, l'uso espressivo del colore e l'estrema ricercatezza nei dettagli.\nIl Sacco.\nIl 6 maggio 1527 i Lanzichenecchi giunsero dunque in citt\u00e0.\nNonostante i drammatici avvenimenti del Sacco, inizialmente il pittore rest\u00f2 in citt\u00e0 dove, secondo la cronaca che fornisce Vasari, trov\u00f2 la protezione di alcuni soldati tedeschi folgorati dalla visione della pala a cui stava lavorando. Essi gli richiesero disegni e acquerelli come taglia, ma poi, sentendosi minacciato da altre truppe, fu spedito in tutta fretta in Emilia dallo zio Pier Ilario, che si trovava con lui, il quale si prese cura, prima di lasciare a sua volta la citt\u00e0, di affidare la \"Visione di san Girolamo\" ai frati di Santa Maria della Pace.\nStudi recenti ipotizzano che la spavalda avventura del Parmigianino fosse stata in realt\u00e0 resa possibile dal rifugio trovato presso gli accoglienti Colonna, filoimperiali, proprio in virt\u00f9 delle sue conoscenze coi Sanvitale a essi imparentati.\nParmigianino voleva stupire coloro che guardavano.\nIl periodo bolognese.\nGiunse nel giugno 1527 in Emilia ma, invece di tornare a casa, decise di stabilirsi a Bologna, che a quell'epoca era la seconda pi\u00f9 popolosa citt\u00e0 dello Stato Pontificio: probabilmente la fama acquistata nella Citt\u00e0 Eterna lo spinse a cercare fortuna in un altro grande centro, piuttosto che nella propria citt\u00e0. Vi rimase quasi quattro anni, durante i quali raggiunse la maggiore et\u00e0, emancipandosi completamente dagli zii.\nLa sua prima opera bolognese fu, secondo Vasari, il \"San Rocco e un donatore\" per la basilica di San Petronio. In quest'opera, in linea con la \"Visione di san Girolamo\", aggiunse una carica sentimentale - gli occhi al cielo del Santo, lo sguardo compuntamente insistito del donatore, persino la partecipazione emotiva del cane - che resta come bloccata e irrisolta nell'enfasi ricercata della gestualit\u00e0 di san Rocco. Era ancora poco frequente trovare, nella tradizione italiana precedente la Controriforma, la rappresentazione di un unico santo che esprimesse la mediazione della esigenze devote di un offerente con il cielo.\nDalla nota di Vasari - \"fece poi per l'Albio, medico parmigiano, una conversione di san Paulo con molte figure e con un paese, che fu cosa rarissima\" - si \u00e8 individuata la tela della \"Conversione di san Paolo\" di Vienna, in passato assegnata tuttavia a Nicol\u00f2 dell'Abate. Esiste infatti un disegno che riproduce con poche variazioni la tela e, se il riferimento alla \"Cacciata di Eliodoro dal tempio\" di Raffaello, nelle Stanze vaticane, \u00e8 chiaro, la figura antinaturalistica del cavallo, dal collo gonfio e la testa piccola e sottile, le redini ridotte a un filamento capriccioso, la gualdrappa setosa, le vesti leggere del santo, le lumeggiature dorate della superficie, danno al dipinto il segno di un'invenzione decorativa, di un'astrazione deformata e compiaciuta.\nIntorno al 1528 risale anche la composizione dell\"Adorazione dei Magi\" di Taggia. Opera cardine del periodo bolognese \u00e8 per\u00f2 la \"Madonna di Santa Margherita\", dipinta tra il 1529 e il 1530. In questo lavoro le figure allungate ed estremamente eleganti hanno una variet\u00e0 di pose, gesti e sguardi che generano un moto circolare per l'occhio dello spettatore, incitato da linee di forza a spostarsi da un capo all'altro della pala, secondo una tecnica gi\u00e0 usata da Correggio. Il segno \u00e8 veloce, con tocchi rapidi che restano visibili e danno alla pittura un effetto vibrante di estrema modernit\u00e0.\nNotevole \u00e8 anche la \"Madonna della Rosa\", opera di estrema raffinatezza, dal sapore quasi pagano, commissionata da Pietro Aretino e donata poi a papa Clemente VII in occasione della sua visita in citt\u00e0 per l'incoronazione di Carlo V. La veste trasparente della Madonna, la posa del Bambino dai capelli inanellati e con un bracciale di corallo al polso, gli sbuffi della tenda, danno infatti al dipinto un'essenziale impronta profana, persino sensuale. Lo comprese bene anche Ireneo Aff\u00f2, per il quale infatti l'opera avrebbe dovuto rappresentare una \"Venere e Cupido\", ma l'ipotesi viene smentita da tutti i disegni preparatori. In realt\u00e0 i temi, religiosi o profani che siano, devono soggiacere all'irreversibile indirizzo stilistico scelto dal Parmigianino: eleganza decorativa, preziosit\u00e0 formale e ricercato virtuosismo compositivo.\nIn definitiva, i risultati del periodo bolognese sul piano economico e sociale furono sostanzialmente poco concludenti: le commissioni furono defilate (un convento femminile, alcuni borghesi) e i nuovi tentativi di fare breccia nel papa andarono a vuoto. L'occasione per un salto di qualit\u00e0 arriv\u00f2 piuttosto dall'imperatore, che, come ci informa ancora Vasari, \"Francesco, andando talora a vederlo mangiare, fece senza ritrarlo l'imagine di esso Cesare a olio in un quadro grandissimo, et in quello dipinse la Fama che lo coronava di lauro, et un fanciullo in forma d'un Ercole piccolino che gli porgeva il mondo quasi dandogliene il dominio\". In quest'opera, forse oggi in una collezione privata statunitense (ma forse solo copia dell'originale perduto), la Fama, che pu\u00f2 meglio interpretarsi come la Gloria o una Vittoria alata, sospende un ramoscello di palma - simbolo delle conquiste spirituali - sopra il capo dell'imperatore e uno di alloro - simbolo delle conquiste materiali - sul globo retto dal putto. Alla fine si tratt\u00f2 di una nuova occasione mancata: cos\u00ec complicato e ricco di simboli, il ritratto non dovette piacere all'augusto, che dimostr\u00f2 piuttosto di apprezzare l'aulica celebrazione di Tiziano, suo pittore ufficiale di l\u00ec a qualche anno.\nA partire da quegli anni, per arrotondare, pratic\u00f2 sistematicamente il disegno e l'incisione, facendo pubblicare numerosi suoi lavori che cos\u00ec poterono essere conosciuti su vasta scala.\nIl ritorno a Parma.\nTra l'aprile del 1530 e il maggio del 1531 l'artista, che finora a Bologna \"molto esperimentatosi nell'arte, senza aver fatto per\u00f2 acquisto nessuno di facult\u00e0, ma solo d'amici\" (Vasari), prese contatti sempre pi\u00f9 fitti con i fabbricieri della Madonna della Steccata nella sua citt\u00e0 natale, per un'impresa pittorica, finalmente, di rilievo. Non \u00e8 un caso che nel 1530 Correggio avesse lasciato la citt\u00e0, insoddisfatto per le critiche mosse all'audacia del suo capolavoro, la cupola del Duomo di Parma. Il santuario, sorto come ringraziamento alla Madonna per la vittoria contro i Francesi del 1521, era retto da una confraternita dedita a varie attivit\u00e0, tra cui soprattutto quella di provvedere di dote le fanciulle povere ma oneste. Il contratto con l'artista venne firmato il 10 maggio 1531 e prevedeva la decorazione ad affresco dell'abside nella cappella maggiore e del sottarco sul presbiterio, per cui venne scelto il tema delle \"Vergini sagge e vergini stolte\", particolarmente adatto all'attivit\u00e0 di sostenimento nuziale della confraternita. Venne pattuito un compenso di 400 scudi d'oro e un termine dei lavori entro diciotto mesi.\nIlluminanti sulla sua condizione in quegli anni sono i vari traslochi. Intanto si rileva come non abiti pi\u00f9 con la famiglia, n\u00e9 nelle vicinanze, non lontano dal duomo: con i Mazzola, tanto presenti nella prima parte della sua biografia, sembra infatti aver rotto decisamente i ponti, ma nessun documento spiega questa vicenda privata; scartate le ipotesi di una controversia economica (non ve ne \u00e8 traccia negli archivi di notai e avvocati parmensi) o politica (i Mazzola erano artigiani, mai presenti nella gestione del potere cittadino), si tratt\u00f2 forse di uno \"scandalo\", magari la pratica dell'alchimia di cui parla Vasari, o magari, come suggeriscono alcuni indizi, la scoperta della sua omosessualit\u00e0.\nNel novembre del 1532 risultava residente in Sant'Alessandro, praticamente davanti alla Steccata, dove doveva lavorare all'epoca alacremente. Nel 1533 era in Sant'Antonino e l'anno successivo invece si allontan\u00f2 bruscamente, stabilendosi nella vicinia di Santa Cecilia, nell'Oltretorrente, nei quartieri artigianali con case pi\u00f9 modeste e dagli affitti conseguentemente pi\u00f9 bassi. La nuova dimora (una casa con corte e giardino che costava trenta ducati all'anno) sembra indicare la volont\u00e0 precisa di allontanarsi dalla Steccata, segnando simbolicamente l'abbandono dell'impresa e una crisi nei rapporti con parenti, amici e protettori fino ad allora solidali.\nIl 6 novembre 1532 l'artista aveva infatti ottenuto una prima proroga sul completamento dei lavori, seguita nel 1535 da un'ingiunzione a ritirarsi dall'impresa che, per le sue rimostranze, venne trasformata in una nuova proroga, al settembre 1536.\nRisalgono a quegli anni alcune opere di piccolo e medio formato, per committenti privati, necessarie al sostentamento: \"Ritratto di giovane donna\" detto la \"Schiava turca\", tra i pi\u00f9 espressivi della sua produzione, la \"Minerva\" e altre. Straordinario \u00e8 il ritratto della cosiddetta \"Antea\", un'apparizione improvvisa e inquietante, dal naturalismo solo apparente, negato dall'ingrandimento \"allucinante di tutto il braccio e la spalla destra, su cui la pelle di martora pesa a dismisura, la deformazione abnorme che codesta spaurita, dall'aria consunta e rassegnata, ostenta come un penoso sfallo di natura\" (Bologna).\nMentre i rapporti con i confratelli della Steccata peggioravano, capolavori quali la \"Madonna di San Zaccaria\" o il \"Cupido che fabbrica l'arco\" sembrano prodotti per ingraziarsi amici e protettori durante la controversia legale seguente. La prima, creata prima del 1533, sembra infatti destinata a coprire le spese di rappresentanza legale presso un avvocato bolognese; il secondo \u00e8 invece dipinto per l'amico Francesco Baiardi che, con l'architetto Damiano da Pleta, forn\u00ec la fideiussione, garantendo per l'artista quando riscosse il secondo anticipo di 100 scudi nel novembre 1532.\nIl 3 giugno 1538 i fabbricieri della Steccata intimarono la restituzione di 225 scudi per inadempienza. Ottenuta una nuova proroga fino al 26 agosto 1539, e non conclusi ancora i lavori, la Confraternita ad\u00ec alle vie legali e fece incarcerare il Parmigianino per quasi due mesi. Dopo la scarcerazione, il pittore lasci\u00f2 Parma per Casalmaggiore. Nell'atto notarile del 19 dicembre 1539 si determina che \"maestro Francesco Mazzolo pictore non si abbia pi\u00f9 per modo alcuno intromettersi n\u00e9 impaciare de la pictura de la Capella grande de la giesa nova de la Madonna de la Steccata\", affidando poi il disegno dell'opera a Giulio Romano che tuttavia, raggiunto da una lettera e da un minaccioso messo \"amichissimo\" del Parmigianino, declin\u00f2 l'invito, nonostante l'iniziale assenso.\nCapolavoro di quegli anni \u00e8 la \"Madonna dal collo lungo\", lasciata incompleta alla sua partenza da Parma. In essa, creata per la cappella della sorella del cavalier Baiardo, le forme allungate e sinuose, l'asimmetria, l'anticlassicismo giungono a un livello tale da costituire una decisa rottura degli equilibri del Rinascimento, che ne fanno uno dei dipinti pi\u00f9 importanti e rappresentativi del Manierismo italiano\nL'ultimo rifugio.\nLa scarcerazione \u00e8 databile ai primi mesi del 1540 e una tradizione locale, non confermata da documenti, riporta come l'artista, prima di fuggire, distrusse quel poco di suo che era abbozzato nell'abside della Steccata, offeso dall'onta dei confratelli. Se ne fugg\u00ec quindi in tutta fretta a Casalmaggiore, cittadina appena al di fuori dei confini dello Stato parmense, oggi in provincia di Cremona. Non ebbe tempo di trattenersi a San Secondo Parmense, alla corte dei Rossi di San Secondo, dove invece dovette essere stato ospite qualche anno prima, realizzando un poderoso \"Ritratto di Pier Maria Rossi di San Secondo\" e forse abbozzando soltanto quello della moglie, completato poi da qualcun altro.\nQui nell'aprile scrisse la famosa lettera a Giulio Romano, che lo esortava a rinunciare all'incarico di fornire disegni per l'abside della Steccata, in quanto tale lavoro poteva completarlo benissimo lui e ottenere quei trecento scudi che gli sarebbero spettati, in nome di una solidariet\u00e0 tra artisti. Fece accompagnare la missiva da un suo fidato \"amichissimo\", il quale, come ebbe e scrivere Giulio Romano stesso nella sua lettera di rifiuto dell'incarico ai confratelli della Steccata, era \"molto arrogante con una gran chiacchiera et parlava per geroglifici et molto devoto del detto Francesco et sviscerato et meglio c'uno advocato sapeva difendere le sue ragioni et confonder quelle de le signorie vostre. In modo a quello c'io potei comprendere par che ne poteria sequir scandalo, la qual cosa molto aborisco maximamente perch\u00e9 in questo guadagnuzzo non li ha da esser mia ricchezza...\"\nPer sopravvivere l'artista dipinse per la chiesa locale una \"Pala\", oggi a Dresda, dove domina un irreale silenzio tra i partecipanti e con colori spenti e irreali, che venne completata, compresi gli accurati studi su carta, entro i cinque mesi scarsi che pass\u00f2 nella cittadina. Stando a quanto riporta Vasari, ebbe tempo anche di dipingere una \"Lucrezia romana\", opera dalla bellezza della statuaria classica, oggi a Napoli.\nIl 5 agosto 1540, infatti, durante l'estate che si pu\u00f2 immaginare torrida, l'artista si ammal\u00f2, forse di malaria, e fece testamento, lasciando eredi i suoi tre servitori ancora minorenni, che erano forse anche suoi aiutanti nell'arte, e 100 scudi alla sorella Ginevra.\nPreso da \"una febbre grave e da un flusso crudele\" (Vasari), nel giro di qualche settimana mor\u00ec, \"et a questo modo pose fine ai travagli di questo mondo, che non fu mai conosciuto da lui se non pieno di fastidii e di noie\".\nFu sepolto nella chiesa dei Serviti nei dintorni di Casalmaggiore, nudo con una croce d'arcipresso sul petto in alto, come da lui disposto, secondo l'uso francescano. Dal 1846 ivi \u00e8 ricordato da una lapide, posta nella seconda cappella a sinistra.\nL'eredit\u00e0.\nLa sua eredit\u00e0 dovette destare pi\u00f9 di un cruccio per i suoi servitori, tra i quali doveva trovarsi anche l'\"amichissimo\" che aveva fatto la minacciosa ambasciata a Giulio Romano. L'artista, infatti, assegn\u00f2 loro la casa in Borgo delle Asse in cui vivevano i suoi familiari, con cui da anni aveva rotto i ponti (a parte che con Ginevra, a quanto pare), compreso il cugino Girolamo Bedoli, artista meno dotato di lui, verso il quale doveva nutrire una sorta di risentimento per il successo che riscuoteva in quegli anni alla fabbrica del duomo, chiamato a sostituire Correggio.\nLa questione spinosa della casa \u00e8 accennata anche dalla formula \"[da assegnarla] allorquando i suddetti eredi acquisiranno e otterranno pacificamente in possesso della casa stessa\": non si conosce infatti come l'artista si fosse procurato il diritto su di essa, essendo gi\u00e0 di propriet\u00e0 di suo padre e dei suoi zii; probabilmente l'aveva riscattata nottetempo, ma non vi aveva mai vissuto, lasciandola a fratelli e cugini; forse l'aveva riscattata e poi ipotecata, operazione che magari aveva ripetuto pi\u00f9 di una volta, pi\u00f9 o meno legalmente.\nInoltre gli eredi, il 19 settembre 1544, intentarono una causa contro la Confraternita della Steccata per riscuotere il presunto credito del Parmigianino. Fu nominato Michelangelo Anselmi (sostituto del pittore alla Steccata) quale arbitro per valutare il rapporto tra il lavoro effettivamente svolto e l'oro utilizzato. Alla fine dei calcoli e delle stime, risult\u00f2 che il pittore aveva intascato centocinquanta scudi di troppo, da versare, di tasca degli eredi, nel corso dei successivi cinque anni. La vicenda paradossale, che rovin\u00f2 l'esistenza del pittore, si chiuse cos\u00ec con questa sentenza, che ne avversava perfino gli eredi e che registrava la vittoria del potere che lo aveva avversato.\nIl suo studio pass\u00f2 al cavalier Baiardo, che ne redasse un inventario in cui si contano 22 dipinti e ben 495 disegni autografi.\nParmigianino disegnatore.\nParmigianino fu un grande disegnatore, paragonabile ai pi\u00f9 grandi maestri del Rinascimento. I suoi disegni sono spesso opere finite vere e proprie eseguite con abile estro e una felice vena creativa. Essi erano destinati a essere venduti o regalati, e spesso facevano da fonte di ispirazione per pittori di minor inventiva. Oggi si conoscono circa mille fogli attribuibili all'artista, sparsi nelle maggiori collezioni mondiali.\nI soggetti spaziano dal sacro al mitologico, a volte di taglio dichiaratamente erotico, talvolta raffiguranti soggetti presi dal vero, come soleva fare Leonardo.\nLa finitezza di molti fogli ne facilitava la traduzione in stampa attraverso l'incisione, tecnica per la quale si affidava a specialisti oppure anche in prima persona. Lavor\u00f2 infatti prima su supporto ligneo (xilografia), passando poi alla pi\u00f9 raffinata lastra di rame (acquaforte). Il pregio che tali sue opere avevano sul mercato \u00e8 testimoniato anche da un incidente avvenuto a Bologna, quando il suo supposto amico Antonio da Trento lo derub\u00f2 di disegni e lastre. Racconta Vasari che del ladro non seppe mai pi\u00f9 niente, ma riusc\u00ec a riavere le lastre che erano state depositate in casa di un bolognese, mentre i disegni non furono pi\u00f9 trovati.\nLa fortuna critica.\nGi\u00e0 Vasari esalt\u00f2 Parmigianino: \"Fra molti che sono stati dotati in Lombardia della graziosa virt\u00f9 del disegno e d'una certa vivezza di spirito nell'invenzioni, e d'una particolar maniera di far in pittura bellissimi paesi, non \u00e8 da posporre a nessuno, anzi da preporre a tutti gl'altri, Francesco Mazzuoli parmigiano, il quale fu dal cielo largamente dotato di tutte quelle parti che a un eccellente pittore sono richieste, poich\u00e9 diede alle sue figure, oltre quello che si \u00e8 detto di molti altri, una certa venust\u00e0, dolcezza e leggiadria nell'attitudini, che fu sua propria e particolare. Nelle teste parimente si vede che egli ebbe tutte quelle avvertenze che si dee, intanto che la sua maniera \u00e8 stata da infiniti pittori immitata et osservata, per aver'egli dato all'arte un lume di grazia tanto piacevole, che saranno sempre le sue cose tenute in pregio, et egli da tutti gli studiosi del disegno onorato\".\nE ne rilev\u00f2 la sua passione per l'alchimia che l'avrebbe distolto dall'arte: \"avesse voluto Dio ch'egli avesse seguitato gli studii della pittura e non fusse andato dietro ai ghiribizzi di congelare mercurio per farsi pi\u00f9 ricco di quello che l'aveva dotato la natura et il cielo, perci\u00f2 che sarebbe stato sanza pari e veramente unico nella pittura; dove cercando di quello che non pot\u00e9 mai trovare, perd\u00e9 il tempo, spregi\u00f2 l'arte sua e fecesi danno nella propria vita e nel nome\".\nMa anche gli altri contemporanei lo tennero in altissimo conto, ritenendolo degno di Raffaello e del Correggio: \"Che vi dir\u00f2 io di Francesco Parmigiano? Diede costui certa vaghezza alle cose sue, che fanno innamorar chiunque le riguarda. Oltre a ci\u00f2 coloriva politamente: e fu tanto leggiadro et accurato nel disegnare, che ogni suo disegno lasciato in carta mette stupore negli occhi di chi lo mira...\" (Dolce, 1557). E ancora nel Seicento, per lo Scannelli si pu\u00f2 dire che il Parmigianino acquisisse da Correggio prima e da Raffaello poi \"la gratia e la delicatezza, e mediante il suo natural talento e straordinaria dispositione, componesse una terza particolar maniera sua propria, che in sveltezza, spirito vivace e gratiosa leggiadria ha superato ogni pi\u00f9 eccellente Pittore\".\nNel Settecento, con l'avvento della sensibilit\u00e0 neoclassica, non poterono mancare le critiche di affettazione e di mancanza di simmetria. Solo Aff\u00f2, autore di una biografia sul Parmigianino, fu molto pi\u00f9 indulgente, concedendo che il Parmigianino fosse tanto raro da poter giungere \"a certi estremi senza che ci\u00f2 sembri difetto: i quali estremi segnati essendo, dir\u00f2 cos\u00ec, da linee quasi invisibili, vengono di leggieri oltrepassati da coloro che per solo sforzo d'imitazione tentano di raggiungerli\", rimproverando piuttosto i suoi imitatori di non aver avuto \"tutte quelle avvertenze ch'egli ebbe\" cadendo cos\u00ec \"nella peste dell'affettazione\".\nNell'Ottocento il Parmigianino fu ignorato o disprezzato: cos\u00ec il Burckhardt consider\u00f2 la \"Madonna dal collo lungo\" di \"insopportabile affettazione\", accusando i discepoli del Correggio, fra i quali inserisce anche Parmigianino, di avere frainteso il maestro, \"credendo che il fascino ne consistesse in una delicatezza speciale e in un modo speciale di presentare le forme, non rendendosi conto che il fattore principale era dato dall'immediatezza delle forme piacevoli\". Per Blanc, invece, nel Parmigianino era \"costante il desiderio di piacere attraverso una certa aristocrazia di forme, risultato di costruzione mentale pi\u00f9 che derivazione dalla natura, nella quale le perfette proporzioni sono pi\u00f9 misurate. Il Mazzola credeva di conoscere la natura a memoria e perci\u00f2 smise presto di consultarla...\".\nNel Novecento si assiste a una ripresa di interesse per le esperienze manieristiche; per Quintavalle, nel pittore vi fu per tutta la vita un \"tormento di ricerca mai sostante e mai pago, come il succedersi dei suoi meditati trapassi da un mondo eminentemente visivo a tanta rigorosa e cerebrale resa che subordina ogni elemento narrativo alla pura astrazione e non tien conto della realt\u00e0, s\u00ec cara ai profani di pittura, tanto da giungere nelle sue ultime opere a un assoluto decorativo, spoglio di ogni realismo e senza profondit\u00e0 prospettica, come un policromo arazzo, o a un formalismo astratto e quasi pietrificato...\".\nFondamentale ancor oggi per completezza \u00e8 la monografia di Freedberg, apparsa nel 1950, per il quale il Parmigianino fu \"per innata disposizione un manierista. Ma senza l'esperienza del Rinascimento, il suo maturo Manierismo non avrebbe mai potuto assumere la propria significativa forma storico-artistica. Lo stile del Parmigianino sarebbe rimasto di un Manierismo ingenuo e personale o anche provinciale...\".\nPer Argan, Parmigianino \"avverte che la storia non \u00e8 pi\u00f9 l'esperienza fondamentale e che il presente si confonde con l'eterno in una dimensione senza tempo, irreale. Il suo \"bello\" \u00e8 il segno della negativit\u00e0 di tutti gli altri valori, e da questa negativit\u00e0, che in certo senso denuncia, riceve il suo splendore misterioso, lunare. Se per\u00f2 ci chiediamo perch\u00e9 il Parmigianino non porti innanzi l'esperienza correggesca, anzi torni indietro fino a ritrovare il rigorismo ossessivo e anch'esso formalistico dei ferraresi del Quattrocento, dobbiamo riconoscere che il freno allo sviluppo immediato del correggismo \u00e8 nella cultura stessa del Correggio. Non si fonda, come il Correggio ha cercato di fondare, un nuovo e positivo valore, una funzione concreta dell\"immaginazione\", se non si rinnovano radicalmente le basi dell'esperienza del reale, di cui l\"immaginazione\" vuole essere, appunto, il s\u00e9guito con la congettura del verosimile o del possibile. E il Correggio...non le rinnova: il suo fondamento rimane la cultura umanistica dell'ultimo Quattrocento...Solo quando la pittura veneta avr\u00e0 rinnovato radicalmente le basi dell'esperienza visiva della realt\u00e0, il primo artista barocco, Annibale Carracci, potr\u00e0 rendere attuale e feconda la lezione, rimasta sospesa, del Correggio\".\nDisegni.\nSelezione di disegni del Parmigianino:\nAllievi o seguaci.\nQueste personalit\u00e0 seguirono le orme di Parmigianino, ispirandosi alle sue opere:"}
{"id": "10707", "revid": "1226", "url": "https://it.wikipedia.org/wiki?curid=10707", "title": "Francesco Maria Mazzola", "text": ""}
{"id": "10709", "revid": "180559", "url": "https://it.wikipedia.org/wiki?curid=10709", "title": "Noah Halperin", "text": "Biografia.\nHa studiato all'Universit\u00e0 di Haifa e ha scritto oltre una trentina di libri su vari aspetti sociali, economici e culturali della comunicazione e sulle tecniche dei mass media, alcuni dei quali adottati nelle universit\u00e0. \u00c8 stato docente di comunicazione e giornalismo, direttore di riviste e segretario generale per vent'anni del sindacato della stampa periodica israeliana. Eletto \"uomo dell'anno\" nel 2006 dai Lions di Tel Aviv, nel 2010 gli \u00e8 stato conferito il premio \"Artisti per i diritti umani\" dell'International Society for Human Rights (ISHR) per il suo impegno professionale a favore della libert\u00e0 di parola e di informazione."}
{"id": "10710", "revid": "1745361", "url": "https://it.wikipedia.org/wiki?curid=10710", "title": "Liberazione", "text": ""}
{"id": "10715", "revid": "287204", "url": "https://it.wikipedia.org/wiki?curid=10715", "title": "Regolo (costellazione)", "text": "Il Regolo (in latino Norma, abbreviata in Nor) \u00e8 una delle 88 costellazioni moderne. Si tratta di una piccola costellazione dell'emisfero meridionale, situata nei pressi dello Scorpione, che comprende al suo interno parte della Via Lattea.\nCaratteristiche.\nLa costellazione \u00e8 individuabile, per altro non senza una certa difficolt\u00e0, a sud-sudovest dello Scorpione, stretta fra le brillanti costellazioni del Lupo, ad ovest, e dell'Altare, ad est; occupa per intero una regione galattica priva di oggetti luminosi, e in cui le stelle, deboli, quasi spariscono nel chiarore della Via Lattea australe, che qui \u00e8 interessata da una grande \"nube stellare\" molto simile a quella visibile nello Scudo, e posta quasi specularmente ad essa rispetto al centro galattico.\nIl Regolo non possiede una stella \u03b1, n\u00e9 una \u03b2 (sono, rispettivamente, le attuali H e N\u00a0Scorpii), mentre la sua stella pi\u00f9 brillante, la , \u00e8 solo di quarta magnitudine apparente; gli astri pi\u00f9 luminosi si concentrano nella parte settentrionale della costellazione, a ridosso del bordo della nube stellare. I mesi ideali per la sua osservazione nel cielo serale sono quelli compresi fra aprile e agosto, alle basse latitudini temperate boreali o nella fascia tropicale, mentre dall'emisfero sud questa fascia si allarga. Alle latitudini medie mediterranee \u00e8 visibile soltanto per met\u00e0.\nStelle doppie.\nLe stelle doppie visibili nel Regolo sono in generale di difficile separazione.\nStelle variabili.\nNella costellazione, grazie ai ricchi campi stellari che contiene, \u00e8 noto un gran numero di stelle variabili, alcune delle quali apprezzabili anche con un binocolo.\nFra le Mireidi la pi\u00f9 appariscente \u00e8 la , che quando \u00e8 al massimo \u00e8 al limite della visibilit\u00e0 ad occhio nudo, mentre in fase di minimo \u00e8 di tredicesima magnitudine; il suo ciclo ha una durata di 240 giorni. Anche la \u00e8 facile da individuare in fase di massima, essendo di sesta grandezza.\nAlcune delle Cefeidi classiche sono osservabili con facilit\u00e0, in particolare la , che in fase di massima \u00e8 visibile ad occhio nudo in una notte limpida, essendo di magnitudine 6,1; il suo periodo di variazione \u00e8 di quasi 10 giorni.\nUna variabile irregolare \u00e8 la , di quinta magnitudine, ma le cui variazioni sono molto limitate e quindi difficilmente apprezzabili; si sospetta inoltre che la possa essere una variabile Alfa Cygni.\nOggetti del profondo cielo.\nGrazie alla sua posizione sulla Via Lattea in un suo tratto ricco di campi stellari notevoli, questa costellazione contiene molti oggetti del profondo cielo, in particolare ammassi aperti.\nFra questi, il pi\u00f9 brillante \u00e8 NGC 6087, nella parte sud-orientale del Regolo, che contiene al suo interno la stella variabile S\u00a0Normae; pochi gradi pi\u00f9 a nord si trova la nube stellare pi\u00f9 brillante di questo tratto galattico, considerabile come la controparte pi\u00f9 meridionale della famosa \"Nube stellare dello Scudo\", nella costellazione omonima; qui \u00e8 possibile individuare un notevole numero di ammassi aperti, primo fra tutti NGC 6067. Sul confine con l'Altare si distingue invece NGC 6152, poco appariscente e immerso in un campo stellare molto ricco. \u00c8 presente un gran numero di altri ammassi aperti, tutti di non facile osservazione.\nAnche le nebulose planetarie nel Regolo sono abbondantissime, ma sono tutte deboli; fra queste spicca la celebre Nebulosa Formica, molto debole ma molto ben studiata a causa delle sue dinamiche interne.\nSistemi planetari.\nNella costellazione sono noti alcuni sistemi planetari; in tutti i casi i sistemi presentano un solo pianeta noto, probabilmente un gigante gassoso. In HD 330075 il pianeta \u00e8 un gioviano caldo, mentre nei restanti casi l'orbita \u00e8 superiore a 1 UA.\nStoria.\nQuesta costellazione fu definita da Nicolas Louis de Lacaille durante la sua permanenza al Capo di Buona Speranza dal 1751 al 1752. La chiam\u00f2 originariamente \"la Livella e il Regolo\", gli strumenti del carpentiere. \u00c8 stata anche chiamata il \"Triangolo del Sud\" (senza alcuna relazione con il Triangolo Australe)."}
{"id": "10716", "revid": "122288019", "url": "https://it.wikipedia.org/wiki?curid=10716", "title": "Orologio (costellazione)", "text": "LOrologio (in latino Horologium, abbreviato in Hor) \u00e8 una delle ottantotto costellazioni moderne; si tratta di una costellazione minore dell'emisfero meridionale, posta ad una declinazione di circa -55\u00b0. Venne originariamente chiamata \"Horologium Oscillitorium\" (l\"Orologio Oscillante\") da Nicolas Louis de Lacaille, in onore dell'inventore dell'orologio a pendolo, Christian Huygens, ma il nome venne in seguito modificato.\nCaratteristiche.\nL'Orologio \u00e8 una piccola e oscura costellazione del profondo emisfero australe; non contiene alcuna stella luminosa a eccezione della , situata nella parte pi\u00f9 settentrionale della costellazione, che per\u00f2 \u00e8 di magnitudine 3,85, dunque visibile solo sotto un cielo non inquinato. L'individuazione dell'Orologio pu\u00f2 essere facilitata grazie alla presenza della brillante Achernar, una delle stelle pi\u00f9 brillanti della volta celeste, che rappresenta la foce di Eridano; l'Orologio si trova pochi gradi a est di questa stella e occupa la regione oscura posta fra questa e il gruppetto di stelle di terza grandezza che rappresentano la costellazione del Reticolo.\nIl periodo pi\u00f9 propizio per la sua osservazione nel cielo serale ricade nei mesi compresi fra ottobre e febbraio; la sua declinazione australe fa s\u00ec che sia invisibile da una gran parte dell'emisfero nord, mentre alle latitudini mediterranee si presenta visibile solo per met\u00e0. La parte pi\u00f9 meridionale si osserva invece solo in prossimit\u00e0 del Tropico del Cancro, mentre dall'emisfero sud \u00e8 in massima parte circumpolare.\nStelle doppie.\nLa costellazione ospita alcune stelle doppie e multiple facili da risolvere.\nStelle variabili.\nLe stelle variabili della costellazione sono in numero esiguo, ma alcune di esse sono piuttosto appariscenti.\nLa R Horologii \u00e8 la pi\u00f9 brillante; si tratta di una Mireide che in lase di massima raggiunge la magnitudine 4,7, diventando cos\u00ec una delle variabili del suo tipo pi\u00f9 luminose del cielo. In fase di minimo \u00e8 invece di quattordicesima grandezza.\nLa TW Horologii \u00e8 invece una stella al carbonio variabile semiregolare attorno alla quinta e sesta magnitudine.\nOggetti del profondo cielo.\nNonostante le piccole dimensioni l'Orologio contiene alcune galassie brillanti, soprattutto nella parte pi\u00f9 settentrionale.\nNGC 1433 \u00e8 la pi\u00f9 appariscente; si tratta di una galassia spirale barrata ben visibile anche con un piccolo telescopio. Simile, ma con i bracci pi\u00f9 raccolti, \u00e8 la NGC 1457, mentre NGC 1512 \u00e8 una galassia spirale con un vistoso anello di stelle giovani e gas posto nel bordo pi\u00f9 esterno.\nNella parte meridionale \u00e8 invece presente un ammasso globulare molto concentrato, catalogato come NGC 1261.\nSistemi planetari.\nLa stella possiede un sistema planetario formato da un solo pianeta noto, la cui massa potrebbe essere svariate volte superiore a quella di Giove."}
