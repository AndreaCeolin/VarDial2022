{"id": "11075", "revid": "15756", "url": "https://it.wikipedia.org/wiki?curid=11075", "title": "Nana bianca", "text": "Una nana bianca (o nana degenere o anche stella sui generis) \u00e8 una stella di piccole dimensioni, con una bassissima luminosit\u00e0 e un colore tendente al bianco. Nonostante le ridotte dimensioni, paragonabili a quelle della Terra, la massa dell'astro \u00e8 simile o lievemente superiore a quella del Sole; \u00e8 quindi un oggetto molto compatto, dotato di un'elevatissima densit\u00e0 e gravit\u00e0 superficiale.\nLa prima nana bianca fu scoperta verso la fine del XVIII secolo, ma la reale natura di tali oggetti venne riconosciuta solamente nel 1910; il termine stesso \"nana bianca\" fu coniato nel 1922. Si conoscono oltre 11.000 oggetti appartenenti a questa peculiare classe stellare; di questi, otto si trovano entro 6,5 parsec (circa 21 anni luce) di distanza dal Sole e sono annoverati tra i cento sistemi stellari pi\u00f9 vicini alla Terra.\nSi ritiene che le nane bianche siano l'ultima fase dell'evoluzione delle stelle di massa piccola e medio-piccola, le quali costituirebbero oltre il 97% delle stelle della Galassia. Queste, dopo aver concluso la sequenza principale e le fasi di instabilit\u00e0 ad essa successive, attraversano delle ulteriori fasi di forte instabilit\u00e0 che le portano ad espellere i propri strati pi\u00f9 esterni, mentre i nuclei inerti vanno a costituire le nane bianche. Non essendo pi\u00f9 soggette alla fusione nucleare, esse non possiedono una fonte di energia autonoma che possa contrastare il collasso gravitazionale cui sono naturalmente sottoposte; l'unica forza che vi si oppone \u00e8 la pressione degli elettroni degenerati.\nLa fisica della materia degenere impone per una nana bianca una massa limite, il limite di Chandrasekhar (formula_1), che, per un oggetto che non compie una veloce rotazione su se stesso, equivale a 1,44 masse solari (M\u2609). Nel caso di una nana bianca al carbonio-ossigeno, il tipo pi\u00f9 comune di nana bianca nell'universo, l'avvicinamento o eventualmente il superamento di tale limite, che normalmente avviene a causa del trasferimento di massa in un sistema binario, ne pu\u00f2 provocare l'esplosione in una nova o in una supernova di tipo Ia.\nLe nane bianche possiedono, al momento della loro formazione, un'alta temperatura di colore ed una temperatura effettiva altrettanto elevata, la quale diminuisce gradualmente in funzione degli scambi termici con lo spazio circostante. Il graduale raffreddamento della stella la porta ad assumere un colore via via sempre pi\u00f9 tendente al rosso, sino allo stadio terminale di nana nera; si tratta per\u00f2 di un modello teorico, poich\u00e9 sino ad ora non \u00e8 ancora stata scoperta alcuna nana nera. Gli astronomi ritengono che il tempo previsto perch\u00e9 una nana bianca si raffreddi del tutto sia di gran lunga superiore all'attuale et\u00e0 dell'universo.\nData la loro bassa luminosit\u00e0, ma alta temperatura, le nane bianche occupano la parte inferiore sinistra del diagramma Hertzsprung-Russell.\nStoria delle osservazioni.\nLa scoperta.\nLa prima nana bianca fu individuata dall'astronomo anglo-tedesco William Herschel nel sistema stellare di Keid, situato nella costellazione di Eridano. Il 31 gennaio 1783 l'astronomo punt\u00f2 il telescopio in direzione della stella, notando che attorno alla componente pi\u00f9 brillante (Keid A), una stella arancione di magnitudine 4,43, orbitava una coppia costituita da due stelle molto pi\u00f9 deboli, una bianca di magnitudine 9,52 (Keid B) ed una rossa (Keid C) di magnitudine 11,17; in seguito la coppia venne osservata anche da Friedrich von Struve nel 1827 e dal figlio Otto nel 1851.\nNel 1910 Henry Norris Russell, Edward Charles Pickering e Williamina Fleming scoprirono che, sebbene fosse una stella molto debole, Keid B presentava uno spettro dalle caratteristiche simili a quelle delle brillanti stelle di classe spettrale A, come Sirio (la stella pi\u00f9 brillante del cielo), Vega e Altair, dal tipico colore bianco; il tipo spettrale della nana bianca fu poi ufficialmente descritto nel 1914 da Walter S. Adams.\nNel corso del XIX secolo i progressi conseguiti nell'ambito delle tecniche astrometriche permisero di ottenere misure abbastanza precise della posizione degli astri, tali da riuscire a determinare minime variazioni (dell'ordine di alcuni secondi d'arco) del moto di alcune stelle. L'astronomo tedesco Friedrich Bessel si serv\u00ec di tali misure per scoprire che Sirio e Procione subivano delle oscillazioni nel loro moto spaziale molto simili a quelle riscontrate nelle stelle doppie, sebbene i due astri non sembrassero avere dei compagni; Bessel imput\u00f2 dunque simili oscillazioni a delle \u00abcompagne invisibili\u00bb. L'astronomo stim\u00f2 il periodo orbitale della compagna di Sirio in circa 50 anni, mentre Christian H. F. Peters ne calcol\u00f2 i parametri orbitali nel 1851. Tuttavia fu necessario attendere sino al 31 gennaio 1862 prima che Alvan Graham Clark riuscisse ad osservare una debole stellina mai vista in precedenza nei pressi di Sirio, identificata in seguito come la compagna predetta da Bessel. Applicando la terza legge di Keplero, gli astronomi calcolarono che la massa del nuovo oggetto, denominato Sirio B, dovesse essere compresa tra 0,75 e 0,95 volte quella del Sole; tuttavia, l'oggetto risultava meno luminoso della nostra stella. Poich\u00e9 la luminosit\u00e0 \"L\" di un corpo celeste dipende dal quadrato del suo raggio \"R\", questi dati dovevano necessariamente implicare che le dimensioni della stella fossero molto ridotte.\nWalter S. Adams annunci\u00f2 nel 1915 che lo spettro della piccola stella, ribattezzata affettuosamente \"Il Cucciolo\", presentava caratteristiche assimilabili a quelle di Sirio A, che suggerivano che la temperatura superficiale dell'oggetto dovesse essere prossima ai 9000\u00a0K. Combinando poi il valore della temperatura con la luminosit\u00e0, Adams riusc\u00ec a risalire al valore del diametro di Sirio B, che risult\u00f2 essere di soli 36\u00a0000 km. Misure pi\u00f9 accurate, svolte nel 2005 attraverso il Telescopio spaziale Hubble, hanno mostrato che la stella possiede, in realt\u00e0, un diametro minore (circa un terzo di quello stimato da Adams), equivalente a quello terrestre (circa 12\u00a0000 km), ed una massa pari a circa il 98% di quella solare.\nNel 1917 Adriaan Van Maanen scopr\u00ec nella costellazione dei Pesci una terza nana bianca, ribattezzata in suo onore \"stella di Van Maanen\". Queste tre nane bianche, le prime ad esser state scoperte, vengono dette \"nane bianche classiche\".\nIn seguito furono scoperte diverse altre stelle bianche dalle propriet\u00e0 simili a quelle delle nane classiche, per giunta caratterizzate da alti valori di moto proprio. Simili valori dovevano indicare che, nonostante si trovassero molto vicine al sistema solare, queste stelle avessero una luminosit\u00e0 intrinseca molto bassa, e quindi che si trattasse di vere e proprie nane bianche; tuttavia si dovette attendere sino agli anni trenta del XX secolo perch\u00e9 la prima nana bianca non appartenente al gruppo delle \"classiche\" venisse riconosciuta come tale. Si ritiene che sia stato Willem Luyten a coniare il termine \"nana bianca\" quando esamin\u00f2 questa classe di stelle nel 1922; il termine fu in seguito reso popolare dall'astrofisico inglese Arthur Eddington.\nPrime indagini.\nIl risultato delle rilevazioni di Adams e Luyten rese quindi necessaria l'introduzione di una nuova classe di stelle. Nel 1926 Arthur Eddington menzion\u00f2 la scoperta di Sirio B e le analisi su di essa nel suo libro \"The Internal Constitution of Stars\" (\"La struttura interna delle stelle\") con queste parole:\nEddington riport\u00f2 anche un'altra scoperta di Adams sulla compagna di Sirio, effettuata nel 1925: l'astronomo aveva misurato la lunghezza d'onda di alcune righe di emissione della stella (non ancora battezzata \"nana bianca\") e aveva trovato che erano significativamente maggiori del previsto. Lo spostamento verso il rosso delle linee di assorbimento dello spettro di un corpo celeste per effetto della propria forza di gravit\u00e0 (\"redshift\" gravitazionale) \u00e8 una delle conseguenze previste dalla teoria della relativit\u00e0 generale, formulata pochi anni prima da Albert Einstein. In particolare, l'entit\u00e0 del redshift gravitazionale dipenderebbe dal rapporto tra la massa \"M\" e il raggio \"R\" dell'oggetto e quindi dalla sua densit\u00e0. Applicando il procedimento inverso, Adams pot\u00e9 calcolare dal redshift osservato il rapporto formula_2 per Sirio B. Dal momento che la massa era gi\u00e0 nota attraverso lo studio dei parametri orbitali del sistema binario, il calcolo permise di risalire direttamente al valore del raggio; la stima era ancora incerta, ma concordava con il valore ottenuto anni prima e con la natura compatta di Sirio B.\nCos\u00ec scrive Eddington:\nDato che i corpi pi\u00f9 caldi irradiano una quantit\u00e0 di energia superiore a quella dei corpi pi\u00f9 freddi, la luminosit\u00e0 superficiale di una stella \u00e8 determinabile dalla sua temperatura effettiva e quindi dal suo spettro; nota la distanza, pu\u00f2 essere calcolata anche la luminosit\u00e0 intrinseca dell'astro. Inoltre il rapporto tra la temperatura effettiva e la luminosit\u00e0 permette di calcolarne il raggio. Ragionando in questi termini, gli astronomi del tempo erano giunti a ritenere che Sirio B e Keid B dovessero essere estremamente dense. Quando Ernst \u00d6pik stim\u00f2 la densit\u00e0 di un gran numero di binarie visuali nel 1916, egli scopr\u00ec che Keid B aveva una densit\u00e0 di oltre 25\u00a0000 volte quella del Sole, un dato che egli ritenne \u00abimpossibile\u00bb. Cos\u00ec scrisse Eddington nel 1927:\nLa scoperta della natura degenere delle nane bianche.\nNonostante l'esistenza delle nane bianche risultasse ormai solidamente appurata, la loro natura era ancora un mistero. In particolare, gli astronomi non riuscivano a capacitarsi di come una massa grande come quella del Sole potesse coesistere in un volume simile a quello della Terra.\nNell'ultima parte del suo libro dedicato alla struttura stellare, Eddington conclude cos\u00ec:\nSecondo Eddington, una spiegazione logica possibile per raggiungere densit\u00e0 cos\u00ec elevate era che la materia che costituiva le nane bianche non fosse formata da atomi legati chimicamente l'uno con l'altro, ma da un plasma formato da nuclei atomici completamente ionizzati e da elettroni liberi. In questo modo era possibile comprimere i nuclei in spazi pi\u00f9 ristretti di quanto potesse avvenire nel caso degli atomi, dove la maggior parte dello spazio \u00e8 vuoto e costellato da elettroni posizionati nei loro orbitali.\nRalph H. Fowler perfezion\u00f2 questo modello nel 1926, applicando i principi della meccanica quantistica e la statistica di Fermi-Dirac, introdotta nell'agosto dello stesso anno da Enrico Fermi e Paul Dirac. Alfred Fowler riusc\u00ec, nello stesso anno, a spiegare la struttura stabile delle nane bianche identificando nella pressione degli elettroni degenerati il meccanismo che permetteva alla stella di non collassare completamente su se stessa.\nL'esistenza di una massa limite che nessuna nana bianca pu\u00f2 oltrepassare \u00e8 una delle conseguenze di una struttura la cui pressione \u00e8 sostenuta dalla materia degenere, nella fattispecie dagli elettroni. Le prime stime di questo limite furono pubblicate nel 1929 da Wilhelm Anderson e nel 1930 da Edmund Clifton Stoner.\nStudi pi\u00f9 completi della struttura interna delle nane bianche, che tenevano conto anche degli effetti relativistici dell'equazione di stato della materia degenere, vennero compiuti in quegli anni dall'astrofisico indiano Subrahmanyan Chandrasekhar. Nel suo articolo del 1931, \"The maximum mass of ideal white dwarfs\", Chandrasekhar afferm\u00f2 che la massa limite di una nana bianca (detta oggi in suo onore \"limite di Chandrasekhar\") dipende dalla propria composizione chimica. Questo ed altri studi sulla struttura e l'evoluzione delle stelle valsero all'astrofisico indiano il Premio Nobel per la Fisica nel 1983.\nAl di l\u00e0 dell'importanza di aver trovato un valore ben preciso, la scoperta di una massa limite per una nana bianca \u00e8 stata di fondamentale importanza nella comprensione degli stadi terminali dell'evoluzione delle stelle in base alla loro massa. Lo stesso Chandrasekhar disse in un discorso a Washington nel 1934:\nLa stima di tale massa limite, difatti, apr\u00ec la strada ad altre ipotesi sull'esistenza di oggetti ancora pi\u00f9 compatti delle nane bianche, che si sarebbero originati dal collasso di stelle pi\u00f9 massicce. La scoperta nel 1932 da parte di James Chadwick di una nuova particella subatomica, il neutrone, e lo studio dei decadimenti nucleari, portarono l'anno seguente Walter Baade e Fritz Zwicky a teorizzare l'esistenza di stelle costituite da questa nuova particella, che potevano contenere in spazi ancora pi\u00f9 ristretti masse anche maggiori di quelle possedute dalle nane bianche. L'ipotesi venne confermata nel 1965 con la scoperta delle pulsar.\nLa veridicit\u00e0 delle tesi sulla natura degenere delle nane bianche \u00e8 stata recentemente confermata grazie allo studio astrosismologico delle pulsazioni di alcune nane bianche.\nNel 1939 furono scoperte 18 nuove nane bianche, mentre Luyten ed altri astronomi si dedicarono alla ricerca di tali stelle nel corso degli anni quaranta. Al 1950 si conoscevano oltre cento nane bianche, mentre nel 1999 il numero era salito ad oltre 2000. Da allora, grazie alle immagini della \"Sloan Digital Sky Survey\", sono state scoperte altre 9000 nane bianche, quasi tutte di recente formazione.\nFormazione ed evoluzione.\nLa formazione di una nana bianca \u00e8 un processo progressivo e non violento, che riguarda tutte le stelle di massa compresa tra 0,08 ed 8-10 volte la massa solare che abbiano concluso la fase di stabilit\u00e0 della sequenza principale e le fasi di instabilit\u00e0 ad essa successive; queste si diversificano a seconda della massa dell'astro.\nLe stelle con masse comprese tra 0,08 e 0,5 masse solari, le nane rosse, si riscaldano mano a mano che l'idrogeno viene consumato al loro interno, accelerando la velocit\u00e0 delle reazioni nucleari e divenendo per breve tempo delle stelle azzurre; quando tutto l'idrogeno \u00e8 stato convertito in elio, esse si contraggono gradualmente, diminuendo di luminosit\u00e0 ed evolvendo in nane bianche costituite prevalentemente da elio. Tuttavia, poich\u00e9 la durata della sequenza principale per una stella di questo tipo \u00e8 stata stimata sugli 80 miliardi\u00a0\u2013 1 bilione di anni e l'attuale et\u00e0 dell'universo si aggira sui 13,7 miliardi di anni, pare logico credere che nessuna nana rossa abbia avuto il tempo per raggiungere la fase di nana bianca.\nLe stelle la cui massa \u00e8 compresa tra 0,5 ed 8 masse solari attraversano una fase di notevole instabilit\u00e0 alla fine della sequenza principale: il nucleo subisce diversi collassi gravitazionali, incrementando la propria temperatura, mentre gli strati pi\u00f9 esterni, in reazione al vasto \"surplus\" energetico che ricevono dal nucleo in contrazione, si espandono e si raffreddano, assumendo di conseguenza una colorazione via via sempre pi\u00f9 tendente al rosso. Ad un certo punto l'energia sprigionata dal collasso gravitazionale permette allo strato di idrogeno immediatamente superiore al nucleo di raggiungere la temperatura di innesco della fusione nucleare. A questo punto la stella, dopo esser passata per la fase altamente instabile di subgigante, si trasforma in una fredda ma brillante gigante rossa con un nucleo inerte di elio e un guscio in cui prosegue la fusione dell'idrogeno e permane in questa fase per circa un miliardo di anni.\nQuando il nucleo raggiunge la massa sufficiente, una complessa serie di contrazioni e collassi gravitazionali provoca un forte innalzamento della temperatura nucleare sino ad oltre 100 milioni di kelvin, che segna l'innesco (\"flash\") della fusione dell'elio in carbonio e ossigeno tramite il processo tre alfa, mentre nel guscio immediatamente superiore continua il processo di fusione dell'idrogeno residuo in elio. La stella, raggiungendo questo stadio evolutivo, arriva ad un nuovo equilibrio e si contrae leggermente passando dal ramo delle giganti rosse al ramo orizzontale del diagramma H-R.\nNon appena l'elio \u00e8 stato completamente esaurito all'interno del nucleo, lo strato attiguo, che in precedenza ha fuso l'idrogeno in elio, inizia a fondere quest'ultimo in carbonio, mentre sopra di esso un altro strato continua a fondere parte dell'idrogeno restante in elio; la stella entra cos\u00ec nel ramo asintotico delle giganti (AGB, acronimo di \"Asymptotic Giant Branch\").\nGli strati pi\u00f9 esterni di una gigante rossa o di una stella AGB possono estendersi per diverse centinaia di volte il diametro del Sole, arrivando ad avere raggi dell'ordine dei 108\u00a0km (alcune unit\u00e0 astronomiche), come nel caso di Mira (\u03bf Ceti), una gigante del ramo asintotico con un raggio di 5\u00a0\u00d7\u00a0108\u00a0 km (3 U.A.).\nSe la stella ha una massa sufficiente (non superiore ad 8-9 M\u2609), col tempo \u00e8 possibile l'innesco anche della fusione di una parte del carbonio in ossigeno, neon e magnesio.\nIn seguito ai progressivi collassi e riscaldamenti susseguitisi durante le fasi sopra descritte, il nucleo della stella assume una forma degenere: si forma in questo modo la nana bianca.\nQuando nel nucleo cessa completamente la fusione del combustibile nucleare, la stella pu\u00f2 seguire due diverse vie a seconda della massa. Se ha una massa compresa tra 0,08 e 0,5 masse solari, la stella morente d\u00e0 luogo ad una nana bianca di elio senza alcuna fase intermedia, espellendo gli strati esterni sotto forma di vento stellare. Se invece la sua massa \u00e8 compresa tra 0,5 ed 8 masse solari, si generano delle violente pulsazioni termiche all'interno dell'astro che causano l'espulsione dei suoi strati pi\u00f9 esterni in una sorta di \"supervento\" che assorbe la radiazione ultravioletta emessa a seguito dell'alta temperatura degli strati interni dell'astro. Tale radiazione viene poi riemessa sotto forma di luce visibile dall'involucro dei gas, i quali vanno a costituire una nebulosit\u00e0 in espansione, la nebulosa protoplanetaria prima e planetaria poi, al cui centro rimane il cosiddetto \"nucleo della nebulosa planetaria\" (PNN, dall'inglese \"Planetary Nebula Nucleus\"), che diverr\u00e0 poi la nana bianca.\nUna nana bianca appena formata ha una temperatura molto elevata, pari a circa 100-200 milioni di K, che diminuisce in funzione degli scambi termici con lo spazio circostante, finch\u00e9 l'oggetto non raggiunge lo stadio ultimo di nana nera (l'irraggiamento termico \u00e8 trattato pi\u00f9 approfonditamente nel paragrafo Temperature superficiali e dispersione dell'energia termica). L'esistenza di simili oggetti \u00e8 molto lunga: la loro vita sarebbe simile a quella del tempo di vita media del protone, la cui durata raggiungerebbe i 1032 \u2013 1049 anni secondo alcune teorie della grande unificazione, mentre sarebbe superiore a 10200 anni secondo altre teorie.\nTipologia.\nEsistono diversi tipi di nane bianche, che differiscono tra loro per massa e, conseguentemente, composizione chimica interna. Non considerando la classificazione spettrale delle atmosfere, che verr\u00e0 trattata in una sezione specifica, \u00e8 possibile suddividerle in tre sottogruppi:\nStelle di piccola massa (&lt;0,5 M\u2609): nane He.\nLe stelle di piccola massa (&lt;0,5 M\u2609), per via delle proprie caratteristiche fisiche, hanno la capacit\u00e0 di fondere solamente l'idrogeno in elio: infatti, alla conclusione di questo processo, gli elettroni del nucleo stellare degenerano molto prima che l'astro possa raggiungere temperature in grado di innescare la fusione dell'elio in carbonio. Per questa ragione, la nana bianca che ne risulta sar\u00e0 costituita esclusivamente da elio. Ma poich\u00e9, come si \u00e8 visto, la durata della sequenza principale di tali stelle \u00e8 di gran lunga superiore all'et\u00e0 dell'universo, sembra ragionevole pensare che non vi sia stato tempo a sufficienza perch\u00e9 si evolvessero delle nane bianche all'elio.\nTuttavia, \u00e8 stata scoperta l'esistenza di oggetti che presentano le medesime caratteristiche teorizzate per le nane He. Gli astronomi escludono che derivino da stelle di piccola massa giunte alla fine della loro esistenza, ipotizzando che esse si originino dall'interazione tra le componenti di un sistema binario costituito da una stella compatta (probabilmente una stella di neutroni) ed una stella appena uscita dalla sequenza principale, in procinto di evolvere verso la fase di gigante. Quando quest'ultima raggiunge dimensioni tali da colmare il proprio lobo di Roche, si innesca un rapido processo di trasferimento di massa che priva la stella dello strato esterno di idrogeno, lasciando scoperto il nucleo degenere di elio prima ancora che possano essere raggiunte temperature e densit\u00e0 tali da permetterne la fusione in carbonio e ossigeno. Si prevede che lo stesso fenomeno possa verificarsi anche allorquando attorno alla stella orbiti a distanza molto ravvicinata un pianeta molto massiccio (del tipo \"Hot Jupiter\") o una nana bruna.\nStelle di massa media (0,5-8 M\u2609): nane C-O.\nLe nane bianche al carbonio-ossigeno (C-O) costituiscono il tipo di nana bianca pi\u00f9 diffusa nell'universo.\nSi formano a partire da stelle con massa compresa tra 0,5 ed 8 masse solari, nei cui nuclei si raggiungono le condizioni di temperatura e pressione necessarie a fondere l'elio in carbonio e ossigeno tramite il processo tre alfa, cos\u00ec chiamato perch\u00e9 il carbonio-12, prodotto della reazione, viene sintetizzato mediante l'unione di tre particelle alfa (ovvero nuclei di elio, costituiti da due protoni e due neutroni). Il processo sfrutta come intermedio il berillio-8 e rilascia un'energia complessiva di 7,275 MeV per nucleo di carbonio prodotto.\nIl progressivo aumento della quantit\u00e0 di carbonio aumenta la possibilit\u00e0 che una piccola parte di esso sia convertita in ossigeno; tuttavia \u00e8 ancora sconosciuta l'esatta proporzione dei due elementi, in quanto non \u00e8 ancora stata stabilita la quantit\u00e0 effettiva di carbonio che si converte in ossigeno.\nQuando la stella esaurisce il processo di fusione dell'elio in carbonio, una serie di fenomeni di instabilit\u00e0, accompagnati dall'emissione di un intenso vento stellare, provocano la progressiva espulsione degli strati esterni dell'astro che vanno a costituire la nebulosa planetaria, lasciando al centro il nucleo di carbonio e ossigeno che, dopo aver passato le fasi di \"nucleo della nebulosa planetaria\" e \"stella pre-degenere\", diviene una nana bianca C-O. Si stima che una stella simile al Sole espelle, nelle sue ultime fasi di vita, una quantit\u00e0 di materia pari al 40% della propria massa, mentre il restante 60% andr\u00e0 a costituire la stella degenere.\nAl limite tra stelle medie e massicce (8-10 M\u2609): nane O-Ne-Mg.\nLe stelle massicce (&gt;8 M\u2609) possiedono nel loro nucleo la giusta combinazione di temperatura e pressione necessaria a consentire la fusione di elementi pi\u00f9 pesanti del carbonio e dell'ossigeno, come il silicio e, alla fine, il ferro. La massa del nucleo di tali stelle eccede la massa limite di Chandrasekhar; di conseguenza, il loro destino finale non \u00e8 il passaggio verso lo stadio di nana bianca, ma la catastrofica esplosione in una supernova di tipo II, con la formazione, in base alla massa del nucleo residuo, di una stella di neutroni, di un buco nero stellare o di una qualunque altra forma esotica di stella degenere. Tuttavia, alcune stelle la cui massa sia al limite tra quella di una stella di massa media e quella di una stella massiccia (tra 8 e 10 M\u2609), possono riuscire a fondere il carbonio in neon anche se la loro massa non risulta sufficiente a fondere la totalit\u00e0 di quest'ultimo in ossigeno e magnesio; se questo si verifica, il nucleo non riesce a superare la massa di Chandrasekhar e il suo collasso d\u00e0 luogo, anzich\u00e9 ad una stella di neutroni, ad una rarissima nana bianca all'ossigeno-neon-magnesio (O-Ne-Mg).\nUn problema cui si trovano di fronte gli astrofisici riguarda la precisa determinazione dell'intervallo della massa stellare che genera tali oggetti, anche alla luce dell'alto tasso di perdita di massa che le caratterizza nelle fasi finali della loro evoluzione. Questo rende difficile simulare matematicamente con precisione quali stelle terminino i processi di fusione con la nucleosintesi del carbonio, quali con la sintesi di ossigeno e neon e quali proseguano sino alla sintesi del ferro; sembra che comunque giochi un ruolo importante nel determinare il destino dell'astro la sua metallicit\u00e0.\nCaratteristiche.\nComposizione e struttura.\nLa composizione chimica di una nana bianca dipende dai residui della fusione nucleare della stella progenitrice, e quindi dalla sua massa originaria. La composizione pu\u00f2 variare anche a seconda della porzione di oggetto che si prende in considerazione.\nLe nane bianche all'elio, che si formano dalle stelle meno massicce, possiedono un nucleo di elio, circondato da una tenue atmosfera costituita da idrogeno quasi puro. Le nane bianche al carbonio-ossigeno possiedono invece un nucleo totalmente costituito da carbonio e ossigeno, mentre le rare nane bianche O-Ne-Mg possiedono un nucleo ricco di neon e magnesio, con una discreta abbondanza di ossigeno, circondato da un mantello ricco di carbonio e ossigeno.\nIn entrambi i casi, la porzione esterna dell'oggetto \u00e8 ricoperta da una tenue atmosfera di elio e idrogeno, che, per via del proprio peso atomico minore, verr\u00e0 a trovarsi al di sopra dello strato di elio.\nDimensioni.\nSi stima che la massa di una nana bianca vada da un minimo di 0,17 fino ad un massimo, seppur con alcune eccezioni (si veda il paragrafo Relazione massa-raggio e limite di massa), di 1,44 masse solari (limite di Chandrasekhar), anche se la maggior parte delle nane bianche scoperte si colloca entro un valore medio, compreso fra 0,5 e 0,7 masse solari con un picco attorno a 0,6. Il raggio stimato di una nana bianca \u00e8 compreso fra 0,008 e 0,02 volte il raggio del Sole ed \u00e8 di conseguenza confrontabile con quello della Terra (0,009 R\u0298). Le nane bianche quindi racchiudono una massa simile a quella del Sole in un volume che \u00e8 normalmente un milione di volte pi\u00f9 piccolo; ne consegue che la densit\u00e0 della materia in una nana bianca sia almeno un milione di volte pi\u00f9 alta di quella all'interno del Sole (circa 109\u00a0kg m\u22123, ovvero 1 tonnellata per centimetro cubo). Le nane bianche sono costituite, infatti, da una delle forme di materia pi\u00f9 dense conosciute: un gas degenere di elettroni, superato soltanto da oggetti compatti con densit\u00e0 ancora pi\u00f9 estreme, come le stelle di neutroni, i buchi neri e le ipotetiche stelle di quark.\nPressione degli elettroni degenerati.\nLa compressione a cui \u00e8 soggetta la materia di una nana bianca aumenta la densit\u00e0 degli elettroni e quindi il loro numero in un dato volume; poich\u00e9 essi obbediscono al principio di esclusione di Pauli, due elettroni non possono occupare il medesimo stato quantico; di conseguenza essi devono obbedire alla statistica di Fermi-Dirac, che permette di descrivere lo stato di un gas di particelle in condizioni di densit\u00e0 estreme, in modo da soddisfare il principio di esclusione di Pauli. Il principio sancisce che gli elettroni non possono occupare tutti contemporaneamente il livello di energia pi\u00f9 basso, nemmeno a temperature vicine allo zero assoluto, ma sono costretti ad occupare livelli sempre pi\u00f9 elevati all'aumentare della densit\u00e0 dell'astro; l'insieme dei livelli energetici occupati dagli elettroni in queste condizioni prende il nome di \"mare di Fermi\". Lo stato di questi elettroni viene chiamato \"degenere\", ed \u00e8 in grado di fornire alla nana bianca l'energia necessaria a mantenere l'equilibrio idrostatico anche se questa si raffreddasse a temperature vicine allo zero assoluto.\nUn modo per comprendere come gli elettroni non possano occupare tutti lo stesso stato sfrutta il principio di indeterminazione: l'alta densit\u00e0 degli elettroni in una nana bianca implica che la loro posizione sia abbastanza localizzata, creando una corrispondente incertezza nella quantit\u00e0 di moto. Quindi alcuni elettroni dovranno avere quantit\u00e0 di moto molto elevate e, conseguentemente, un'alta energia cinetica.\nApplicando sia il principio di esclusione di Pauli sia il principio di indeterminazione \u00e8 possibile vedere come all'aumentare del numero degli elettroni aumenti anche la loro energia cinetica, e dunque la pressione stessa: \u00e8 quella che viene definita \"pressione degli elettroni degenerati\", la quale mantiene in equilibrio la nana bianca contro il collasso gravitazionale cui sarebbe naturalmente soggetta; \u00e8 quindi un effetto quantistico che limita la quantit\u00e0 di materia che pu\u00f2 essere alloggiata in un determinato volume. Tale pressione dipende solamente dalla densit\u00e0 e non dalla temperatura della materia. La materia degenere \u00e8 relativamente comprimibile; ci\u00f2 sta a significare che la densit\u00e0 di una nana bianca di massa elevata \u00e8 decisamente superiore rispetto a quella di una nana bianca di massa inferiore. Di conseguenza, il raggio di una nana bianca \u00e8 inversamente proporzionale alla sua massa.\nQualora una nana bianca superi la massa limite di Chandrasekhar e non intervenissero delle reazioni nucleari, la pressione degli elettroni degenerati non riuscirebbe pi\u00f9 a contrastare la forza di gravit\u00e0; la stella allora collasserebbe in un oggetto ancora pi\u00f9 denso, come una stella di neutroni o addirittura un buco nero stellare.\nRelazione massa-raggio e limite di massa.\n\u00c8 abbastanza semplice riuscire a derivare una relazione tra la massa e il raggio di una nana bianca utilizzando un'equazione che consenta di minimizzare l'energia.\nIn prima approssimazione, l'energia di una nana bianca \u00e8 data dalla somma della sua energia potenziale gravitazionale e della sua energia cinetica. L'energia potenziale gravitazionale per unit\u00e0 di massa dell'astro, formula_3, \u00e8 dell'ordine di formula_4, dove formula_5 \u00e8 la costante di gravitazione universale, formula_6 \u00e8 la massa complessiva della nana bianca ed formula_7 il suo raggio. L'energia cinetica per unit\u00e0 di massa, formula_8, proviene soprattutto dal moto degli elettroni e quindi equivale a circa formula_9, dove formula_10 \u00e8 la quantit\u00e0 di moto degli elettroni, formula_11 la loro massa ed formula_12 il loro numero per unit\u00e0 di massa.\nPoich\u00e9 gli elettroni sono degeneri, la loro quantit\u00e0 di moto formula_10 pu\u00f2 essere stimata sfruttando il principio di indeterminazione che afferma, nel caso del moto delle particelle, che non \u00e8 possibile conoscere contemporaneamente con precisione infinita sia la loro posizione che la loro quantit\u00e0 di moto. In formule questo vuol dire che il prodotto delle due incertezze sulla quantit\u00e0 di moto e sulla posizione, formula_14, \u00e8 in prima approssimazione uguale alla costante di Planck ridotta (\"\u0127\").\nformula_15 ha lo stesso ordine di grandezza della distanza media fra gli elettroni, che \u00e8 all'incirca uguale a formula_16, ovvero all'inverso della radice cubica della densit\u00e0 formula_17 degli elettroni nell'unit\u00e0 di volume. Poich\u00e9 all'interno di una nana bianca sono presenti formula_18 elettroni e il suo volume \u00e8 dello stesso ordine di grandezza di formula_19, formula_17 pu\u00f2 essere approssimato a formula_21.\nUtilizzando queste approssimazioni, l'energia cinetica per unit\u00e0 di massa (formula_8) pu\u00f2 essere espressa come:\nLa nana bianca \u00e8 in equilibrio quando la sua energia totale formula_24 \u00e8 la minima possibile, ovvero quando l'energia cinetica e l'energia potenziale gravitazionale raggiungono valori comparabili fra di loro (energia totale uguale a zero); \u00e8 pertanto possibile derivare una relazione massa-raggio, seppure approssimativa, uguagliando le due grandezze:\nRisolvendo questa equazione per il raggio formula_7 della nana bianca, si ottiene:\nTrascurando formula_12, che dipende soltanto dalla composizione chimica della nana bianca, e le costanti universali \"\u0127\", formula_11 e formula_5, rimane una relazione che lega la massa e il raggio dell'astro:\novvero \"il raggio di una nana bianca \u00e8 inversamente proporzionale alla radice cubica della sua massa\".\nQuesta analisi \u00e8 detta \"non relativistica\" poich\u00e9 viene usata la formulazione classica dell'energia cinetica. All'aumentare della massa della nana bianca aumenta la quantit\u00e0 di moto (e quindi la velocit\u00e0) degli elettroni che la sostengono; avvicinandosi alla velocit\u00e0 della luce, formula_32, gli effetti relativistici non possono pi\u00f9 essere trascurati e quando gli elettroni raggiungono velocit\u00e0 prossime a quella della luce, bisogna passare alla trattazione ultra-relativistica del problema. In questa approssimazione la quantit\u00e0 di moto e l'energia di una particella vengono espresse dal quadrivettore impulso formula_33, dove formula_34 \u00e8 l'energia relativistica, formula_35 il vettore tridimensionale dell'impulso e formula_36 \u00e8 il fattore di Lorentz formula_37. Poich\u00e9 in meccanica relativistica l'energia e l'impulso sono legati dalla relazione\n\u00e8 possibile ricavare un'espressione approssimata dell'energia degli elettroni degenerati nel caso ultra-relativistico. Infatti, quando la loro energia diventa molto grande rispetto all'energia a riposo formula_39, il termine formula_40 dell'equazione precedente pu\u00f2 essere trascurato e l'energia degli elettroni pu\u00f2 essere approssimata semplicemente dal termine formula_41.\nSostituendo, quindi, l'espressione classica formula_9 con quella ultra-relativistica formula_43, la formula dell'energia cinetica diventa:\nCome nel caso non relativistico, si procede uguagliando l'energia cinetica con il valore assoluto di formula_3, con la differenza che, in questo caso, formula_7 sparisce dall'espressione. Il risultato finale \u00e8 un valore caratteristico di massa che \u00e8 proprio il valore limite di Chandrasekhar\nDa questa espressione si pu\u00f2 vedere come, a parte le costanti universali \"\u0127\", formula_32 e formula_5, la massa limite dipenda soltanto dalla composizione chimica della nana bianca.\nUn calcolo pi\u00f9 rigoroso della relazione massa-raggio e del limite di massa delle nane bianche pu\u00f2 essere fatto utilizzando l'equazione di stato che descrive la relazione fra densit\u00e0 e pressione del gas dell'astro. Esprimendo queste due grandezze in funzione del raggio della stella, \u00e8 possibile risolvere il sistema formato dalle equazioni di equilibrio idrostatico e di stato per ricavare la struttura delle nane bianche in condizioni di equilibrio. Nel caso non relativistico si trova che il raggio \u00e8 inversamente proporzionale alla radice cubica della massa, come nel calcolo semplificato fatto precedentemente. Il modello relativistico introduce un limite di massa, come nella rispettiva trattazione semplificata, al quale la stella tende al tendere del raggio a zero: tale massa limite, il cosiddetto \"limite di Chandrasekhar\" (formula_1), \u00e8 la massa oltre la quale la struttura delle nane bianche non pu\u00f2 pi\u00f9 essere sostenuta dalla pressione degli elettroni degenerati. I modelli considerati finora assumono che le nane bianche siano sistemi non rotanti.\nIl grafico mostra il risultato di questi calcoli: la curva blu e quella verde mostrano la variazione del raggio in funzione della massa rispettivamente nei due modelli non relativistico e relativistico. Entrambi i modelli assumono che le nane bianche siano formate da un gas di Fermi freddo in equilibrio idrostatico.\nPer una nana bianca non rotante questo limite \u00e8 pari, approssimativamente, a formula_51 masse solari, dove formula_52 rappresenta il peso molecolare medio per elettrone, ovvero il numero di nucleoni per elettrone. Nel caso specifico di una nana bianca al carbonio-ossigeno, costituita prevalentemente dagli isotopi carbonio-12 (12C) e ossigeno-16 (16O), che hanno un peso atomico pari al doppio del loro numero atomico, formula_52 \u00e8 uguale a 2; conseguentemente la massa limite risultante \u00e8 pari a circa 1,4 masse solari, che rappresenta il valore comunemente adottato per questo tipo di stelle. Da notare come invece, nei primi decenni del XX secolo, si pensava che le stelle fossero composte principalmente da elementi pesanti; cos\u00ec Chandrasekhar nel suo articolo del 1931 suppose che il peso molecolare medio per elettrone di una nana bianca fosse uguale a 2,5, trovando cos\u00ec un valore pi\u00f9 basso, 0,91 masse solari, per la massa limite delle nane bianche.\nNel caso di una nana bianca rotante, l'equazione di equilibrio idrostatico deve essere modificata per tener conto anche della forza centrifuga della rotazione dell'astro. Per una nana bianca che ruota uniformemente, il limite di massa aumenta soltanto leggermente. Tuttavia, se la stella ruotasse in modo non uniforme e la viscosit\u00e0 fosse trascurabile, allora, come evidenziato da Fred Hoyle nel 1947, non ci sarebbe alcun limite di massa per una nana bianca in equilibrio idrostatico, anche se non tutti questi modelli sono dinamicamente stabili.\nTemperature superficiali e dispersione dell'energia termica.\nLa temperatura superficiale delle nane bianche sinora scoperte \u00e8 compresa entro un campo di valori che va dagli oltre 150\u00a0000 K fino a poco meno di 4\u00a0000 K; tuttavia, la gran parte delle nane scoperte possiede una temperatura superficiale compresa fra 8\u00a0000 e 40\u00a0000 K. Poich\u00e9 per la legge di Stefan-Boltzmann la luminosit\u00e0 dipende dalla quarta potenza della temperatura (secondo la relazione formula_54, dove formula_55 \u00e8 la superficie della nana approssimata ad una sfera e formula_56 la costante di Stefan-Boltzmann), un simile intervallo di temperatura corrisponde ad una luminosit\u00e0 che oscilla tra 10\u00b2 e meno di 10\u22125 L\u2609. In accordo con la legge di Wien, il picco di emissione radiativa di un dato oggetto dipende dalla sua temperatura superficiale.\nLa radiazione visibile emessa dalle nane bianche varia lungo un'ampia gamma di tonalit\u00e0, dal colore azzurro tipico delle stelle di classe O V sino al rosso delle stelle di classe M V; le nane bianche pi\u00f9 calde inoltre possono emettere anche raggi X a bassa energia (i cosiddetti raggi X \"molli\") o ultravioletti, il che rende possibile studiarne la composizione e la struttura atmosferica grazie anche ad osservazioni nei raggi X e negli ultravioletti.\nA meno che la nana bianca non si trovi in condizioni particolari (come l'accrescimento di materia da una stella compagna o da un'altra sorgente), la grande energia termica irradiata dall'astro deriva dal calore accumulato mentre nella stella originaria erano attivi i processi di fusione nucleare. Poich\u00e9 questi oggetti hanno un'area superficiale estremamente piccola, il tempo necessario ad irradiare e disperdere il calore \u00e8 molto lungo. Il processo di raffreddamento della nana bianca comporta, oltre ad una ovvia riduzione della temperatura superficiale, una diminuzione della quantit\u00e0 di radiazioni emesse e dunque della luminosit\u00e0; dato che tali oggetti non hanno altri modi per disperdere l'energia al di fuori dell'irraggiamento, ne consegue che il raffreddamento sia un processo che rallenta col tempo. Per fare un esempio, una nana C-O di 0,59 masse solari, con un'atmosfera di idrogeno, si raffredda fino a raggiungere una temperatura superficiale di 7140 K in un miliardo e mezzo di anni. Per perdere ulteriori 500 K e raggiungere i 6640 K occorrerebbero circa 0,3 miliardi di anni, mentre per perdere successivamente altri 500 K di temperatura sarebbe necessario un tempo variabile fra 0,4 e 1,1 miliardi di anni; quindi, quanto pi\u00f9 la temperatura dell'oggetto \u00e8 alta, tanto pi\u00f9 \u00e8 alta la velocit\u00e0 di dissipazione dell'energia termica.\nQuesta tendenza sembra arrestarsi quando si raggiungono temperature piuttosto basse: infatti, sono note solo pochissime nane bianche con una temperatura superficiale al di sotto dei 4000 K, tra cui WD 0346+246, che possiede una temperatura superficiale di circa 3900 K. La ragione per cui non si osservano nane bianche a temperature inferiori risiede nell'et\u00e0 dell'universo, che \u00e8 finita: infatti non c'\u00e8 stato sinora tempo a sufficienza per far s\u00ec che le pi\u00f9 antiche nane bianche si potessero raffreddare ulteriormente. Un indice, noto come funzione di luminosit\u00e0 delle nane bianche, sfrutta il tasso di raffreddamento di questi oggetti, che pu\u00f2 essere utilizzato per determinare il tempo in cui le stelle si iniziarono a formare in una determinata regione della Galassia; tale mezzo ha permesso di stimare l'et\u00e0 del disco galattico a circa 8 miliardi di anni.\nIl processo di raffreddamento di una nana bianca prosegue, in ottemperanza al secondo principio della termodinamica, sino al raggiungimento dell'equilibrio termico con la radiazione cosmica di fondo, diventando quella che di fatto \u00e8 nota come \"nana nera\"; tuttavia, dato il lungo tempo previsto perch\u00e9 una nana bianca giunga a questa fase, si pensa che non esistano ancora delle nane nere.\nCristallizzazione.\nUn processo strettamente correlato a quello di raffreddamento \u00e8 il processo di cristallizzazione degli strati interni.\nSebbene la materia che costituisce una nana bianca sia fondamentalmente allo stato di plasma, ossia un gas composto da nuclei atomici ed elettroni liberi, \u00e8 stato teoricamente predetto negli anni sessanta che durante il processo di raffreddamento possa aver luogo il passaggio dalla fase di plasma ad una fase solida degli strati interni della nana tramite il fenomeno della cristallizzazione, che avrebbe inizio a partire dal centro dell'oggetto.\nPerch\u00e9 il processo abbia inizio la temperatura del nucleo della nana deve raggiungere un valore limite di circa 1,7 \u00d7 107 K; le interazioni tra gli atomi divengono rilevanti e la materia cessa di comportarsi come un gas ideale assumendo i connotati di un liquido.\nI modelli fisico-matematici ritengono che quando la temperatura superficiale della nana bianca raggiunge un valore prossimo ai 5\u00a0000 K (considerando per la nana una massa di 0,6 M\u2609 e un nucleo composto di C-O al 50:50 in massa) ha luogo la transizione di fase tra lo stato liquido e quello solido, che ha come effetto l'inizio del processo di cristallizzazione del nucleo. Date le fortissime pressioni cui sono soggetti, nonostante la temperatura interna sia ancora piuttosto elevata, gli atomi iniziano a disporsi in un reticolo cristallino, che assume la struttura di un sistema cubico. \u00c8 necessario che l'ossigeno precipiti al centro della stella e cristallizzi prima del carbonio, di modo che la nana bianca inizi a differenziare un nucleo di ossigeno cristallino circondato da un mantello fluido di carbonio, con piccole quantit\u00e0 di ossigeno.\nQuesto fenomeno libera calore latente allungando i tempi di raffreddamento di circa 2 miliardi di anni. Tuttavia, per masse stellari prossime alla formula_1, la fase di cristallizzazione ha inizio molto prima a causa della densit\u00e0 elevata, sicch\u00e9 una nana bianca massiccia pu\u00f2 trovarsi in gran parte cristallizzata gi\u00e0 a temperature superficiali dell'ordine dei 12\u00a0000 K.\nLa misura del grado di cristallizzazione (\u0393) \u00e8 data dalla formula\ndove formula_59 \u00e8 il numero atomico (che per una nana bianca al carbonio \u2013 formula_60 \u2013 e ossigeno \u2013 formula_61 \u2013 vale 7 supponendo che vi sia un 50% di ciascun elemento), formula_62 \u00e8 la costante di Boltzmann, formula_63 la temperatura e formula_64 \u00e8 la distanza tra gli ioni, che \u00e8 in relazione con la densit\u00e0 formula_65 della stella secondo la relazione\ndove formula_67 \u00e8 la massa dell'idrogeno e formula_68 il numero di massa medio, pari, nel caso delle nane C-O, a 14 \u2013\u00a0formula_69\u00a0\u2013.\nUna serie di campagne osservative astrosismologiche iniziate nel 1995 indussero a ritenere che le nane bianche pulsanti fossero un buon test per verificare o eventualmente confutare la teoria della cristallizzazione. Sulla base di queste osservazioni astrosismologiche, nel 2004 un gruppo di ricercatori dell'Harvard-Smithsonian Center for Astrophysics stimarono che circa il 90% della massa della nana BPM 37093 fosse cristallizzata; studi successivi hanno per\u00f2 ridimensionato questo valore, considerando la frazione di massa cristallizzata compresa fra il 32% e l'82%.\nAtmosfere e spettri.\nSebbene la maggior parte delle nane bianche nell'attuale epoca dell'universo siano composte prevalentemente da carbonio e ossigeno, le indagini spettroscopiche mostrano una marcata dominanza delle linee dell'idrogeno (serie di Balmer) o dell'elio, a seconda che la loro atmosfera sia dominata o dall'uno o dall'altro elemento; l'elemento dominante nell'atmosfera \u00e8 di solito almeno 1000 volte pi\u00f9 abbondante rispetto a tutti gli altri elementi. Come spiegato da \u00c9vry Schatzman negli anni quaranta, l'alta gravit\u00e0 superficiale potrebbe essere la causa di questa emissione: infatti, gli elementi pi\u00f9 pesanti tenderebbero a precipitare negli strati pi\u00f9 profondi, mentre elementi leggeri come l'idrogeno e l'elio, che meno risentono dell'effetto della gravit\u00e0, tenderebbero a restare in alta quota. Quest'atmosfera, l'unica parte della nana bianca a noi visibile, sarebbe lo strato pi\u00f9 elevato di una struttura che \u00e8 il relitto dell'involucro della stella progenitrice quando si trovava nel ramo asintotico delle giganti e potrebbe contenere, oltre agli elementi che componevano la stella, anche del materiale acquisito dal mezzo interstellare. Si ipotizza che quest'involucro, nel caso l'elemento dominante sia l'elio, consista di uno strato molto ricco di elio, con una massa non superiore a un centesimo della massa solare complessiva; mentre se a dominare \u00e8 l'idrogeno, la sua massa potrebbe essere pari a un decimillesimo di quella solare.\nNonostante siano molto sottili, gli strati esterni determinano l'evoluzione termica delle nane bianche. Poich\u00e9 gli elettroni degenerati presenti nella nana bianca conducono bene il calore, gran parte della massa di questi astri \u00e8 prevalentemente isoterma, nonch\u00e9 molto calda: una nana bianca con una temperatura superficiale compresa fra 8000 K e 16\u00a0000 K potrebbe avere una temperatura interna compresa fra i 5 e i 20 milioni di K; la stella mantiene una temperatura molto elevata semplicemente grazie al fatto che gli strati pi\u00f9 esterni sono opachi alla radiazione.\nIl primo sistema per classificare gli spettri delle nane bianche fu sviluppato da Gerard Peter Kuiper nel 1941, seguito da molti altri schemi di classificazione, proposti e usati. Il sistema attualmente in uso fu proposto da Edward M. Sion e dai suoi coautori nel 1983 ed \u00e8 stato rivisto pi\u00f9 volte in seguito; questo schema classifica lo spettro con un simbolo che consiste di una D iniziale (dall'inglese D\"warf\", \"Nana\"), una lettera che descrive la caratteristica principale dello spettro e un'altra opzionale che codifica una sequenza di caratteristiche secondarie (come mostrato nella tabella a destra), pi\u00f9 un indice di temperatura, calcolato dividendo 50\u00a0400 K per la temperatura effettiva. Ad esempio:\nLe nane bianche la cui classificazione primaria dello spettro \u00e8 DA possiedono un'atmosfera dominata dall'idrogeno; questo tipo costituisce la gran parte (circa i tre quarti) di tutte le nane bianche conosciute. Una piccola frazione (circa lo 0,1%) hanno atmosfere al carbonio, le cosiddette \"nane DQ calde\" (formula_70 ~15\u00a0000 K); le altre stelle (classificabili DB, DC, DO, DZ e le DQ fredde) hanno atmosfere dominate dall'elio. Qualora il carbonio e i metalli non siano presenti, la classificazione spettrale dipende dalla temperatura effettiva: fra i 100\u00a0000 K e i 45\u00a0000 K lo spettro viene classificato DO ed \u00e8 dominato dall'elio ionizzato una volta; dai 30\u00a0000 K ai 45\u00a0000 K, lo spettro \u00e8 classificato DB e mostra righe dell'elio neutro, mentre sotto i 12\u00a0000 K lo spettro \u00e8 privo di emissioni ed \u00e8 classificato DC. La ragione dell'assenza di nane bianche con un'atmosfera dominata dall'elio e una temperatura effettiva compresa fra 30\u00a0000 K e 45\u00a0000 K, chiamata \"DB gap\" (mancanza di DB), non \u00e8 chiara; si sospetta che possa essere dovuta alla competizione di processi evolutivi atmosferici, come la separazione gravitazionale degli elementi e il rimescolamento convettivo.\nCampi magnetici.\nNegli anni sessanta fu ipotizzato che le nane bianche potessero avere dei campi magnetici generati dalla conservazione del flusso magnetico totale superficiale durante l'evoluzione di una normale stella di piccola massa in una nana bianca. Secondo questa teoria, qualora la stella progenitrice avesse un campo magnetico originario di circa ~100 gauss (0,01 T), il collasso in nana bianca farebbe variare il campo sino a ~(100\u00d7100)\u00b2=106 gauss (100 T), dato che il raggio della stella diminuisce di un fattore 100. La prima nana magnetica ad essere osservata fu GJ 742, il cui campo magnetico fu dedotto nel 1970 a partire dall'emissione di luce circolarmente polarizzata. Da allora sono stati scoperti campi magnetici in oltre 100 nane bianche, con valori compresi tra 2\u00d710\u00b3 e 109 gauss (da 0,2 T a 100 kT); tuttavia, solo una minima parte delle nane bianche sinora conosciute \u00e8 stata esaminata per misurarne il campo magnetico, e si stima che almeno il 10% di esse possieda dei campi con intensit\u00e0 superiori ad 1 milione di gauss (100 T).\nNane bianche variabili.\nPur essendo arrivate al termine della loro esistenza, le nane bianche non sono esattamente stelle \"tranquille\". La loro struttura interna, infatti, attraversa pi\u00f9 fasi di assestamento in seguito alle quali la stella inizia a manifestare fenomeni di instabilit\u00e0, principalmente pulsazioni dovute alla propagazione di onde gravitazionali non radiali. Queste provocano una variazione periodica della superficie radiante della stella, e quindi una corrispondente modulazione dell'intensit\u00e0 luminosa; la variazione di luminosit\u00e0 \u00e8 per\u00f2 piuttosto piccola, compresa tra l'1% e il 30%. L'osservazione di tali variazioni permette di determinare da un punto di vista astrosismologico la struttura interna di tali oggetti.\nLa scoperta delle nane bianche pulsanti avvenne nel 1965-66, quando l'astronomo Arlo U. Landolt osserv\u00f2 che la nana bianca HL Tau 76, scoperta cinque anni prima da Guillermo Haro e Willem Luyten, mostrava una variazione della propria luminosit\u00e0 con un periodo di circa 12,5 minuti. Tuttavia l'idea che potessero esistere delle nane bianche variabili risaliva gi\u00e0 a qualche tempo prima, e si riteneva che potessero avere un periodo di variabilit\u00e0 dell'ordine dei 10 secondi; l'idea non trov\u00f2 per\u00f2 riscontro sino alla scoperta di HL Tau 76.\nLe nane bianche pulsanti sono suddivise in tre principali sottogruppi a seconda delle loro caratteristiche spettrali:\nNei sistemi stellari e planetari.\nLe nane bianche si trovano, oltre che singolarmente, anche in sistemi con altre stelle o addirittura in sistemi planetari, che vengono ereditati dalla stella progenitrice e possono interagire con la nana in vari modi. Si conoscono numerosi sistemi stellari di cui almeno una componente sia una nana bianca: per fare qualche esempio, la gi\u00e0 citata Sirio, attorno a cui orbita la nana Sirio B, la pi\u00f9 vicina al sistema solare, o ancora Procione, Keid, IK Pegasi e via discorrendo.\nProbabile testimonianza di interazioni in un sistema binario \u00e8 la Nebulosa Occhio di Gatto (NGC 6543), la cui peculiare forma sarebbe dovuta all'esistenza di un disco di accrescimento causato dal trasferimento di massa tra le due componenti del sistema, una delle quali in evoluzione verso la fase di nana bianca, che pu\u00f2 aver generato i getti polari che interagiscono con la materia espulsa precedentemente.\nLe osservazioni spettroscopiche agli infrarossi condotte dal Telescopio spaziale Spitzer della NASA sulla porzione centrale della nebulosa planetaria NGC 7293 (la Nebulosa Elica) suggeriscono la presenza di un disco di materia circumstellare, che potrebbe esser stato originato dalle collisioni di alcune comete che erano in orbita attorno alla stella progenitrice, in fase di evoluzione verso lo stadio di nana bianca. \u00c8 inoltre probabile che l'emissione X della stella centrale sia dovuta alla caduta di una certa quantit\u00e0 di materiali dal disco sulla superficie della stella stessa. Allo stesso modo, alcune osservazioni condotte nel 2004 indicarono la presenza di un disco di polveri attorno alla giovane nana bianca G29-38 (originatasi circa 500 milioni di anni fa da una gigante AGB), che si sarebbe formato a causa della distruzione mareale di una cometa che sarebbe passata molto vicina alla nana bianca al suo periastro.\nSe la nana bianca si trova in un sistema binario assieme ad una compagna gigante, l'interazione tra le due stelle potrebbe dar luogo a diversi fenomeni: in primo luogo le variabili cataclismiche (tra cui si annoverano le novae e le supernovae di tipo Ia); quindi le cosiddette sorgenti di raggi X supermolli (in inglese \"super-soft x-ray sources\"), che si originano qualora la materia, sottratta alla stella compagna dalla nana bianca, precipiti sulla sua superficie con una velocit\u00e0 tale da mantenere costante un principio di fusione sulla superficie dell'oggetto compatto, che fa s\u00ec che l'idrogeno in caduta sull'oggetto venga subito convertito in elio. Fanno parte di questa categoria di oggetti le nane bianche pi\u00f9 massicce caratterizzate da altissime temperature superficiali (comprese tra 0,5\u00a0\u00d7\u00a0106 e 1\u00a0\u00d7\u00a0106\u00a0K).\nVariabili cataclismiche.\nI sistemi binari costituiti da una nana bianca che assume materia dalla compagna prendono il nome di variabili cataclismiche.\nQuando il processo di accrescimento della nana dovuto al trasferimento di massa nel sistema binario non \u00e8 in grado di farla avvicinare al limite di Chandrasekhar, la materia ricca di idrogeno accresciuta sulla sua superficie pu\u00f2 andare incontro ad un'esplosione termonucleare. Finch\u00e9 il nucleo della nana bianca resta integro, tali esplosioni superficiali possono andare incontro a recidivit\u00e0 fin tanto che il processo di accrescimento va avanti; questi periodici fenomeni cataclismici prendono il nome di novae classiche (o novae ricorrenti). Esiste anche un particolare tipo di novae, le cosiddette novae nane, le quali hanno dei picchi di luminosit\u00e0 pi\u00f9 frequenti ma meno intensi rispetto alle novae classiche; si ritiene che si formino non dalla fusione nucleare della materia accumulata in superficie ma dal violento rilascio dell'energia potenziale gravitazionale durante il processo di accrescimento.\nOltre alle novae e alle novae nane, esistono diverse altre classi di variabili cataclismiche, tutte caratterizzate da improvvise variazioni nella luminosit\u00e0 e da emissioni X.\nSupernovae di tipo Ia.\nLa massa di una singola nana bianca, come gi\u00e0 visto, non pu\u00f2 superare il valore limite della formula_1 (1,44 M\u2609), valore che pu\u00f2 aumentare se l'astro ruota velocemente e in maniera non uniforme. Tuttavia, in condizioni particolari, come la presenza di una compagna binaria gigante, pu\u00f2 aver luogo il fenomeno del trasferimento di massa, che permette alle nane bianche di acquisire ulteriore materia aumentando sia la propria massa che la propria densit\u00e0. Se la massa si avvicina o supera tale limite, la nana pu\u00f2 teoricamente o collassare in una stella di neutroni oppure andare incontro a una violenta ed incontrollata ignizione della fusione nucleare all'interno della nana (detonazione del carbonio) che ne determina l'esplosione in supernova di tipo Ia.\nLa teoria pi\u00f9 accreditata in merito alla formazione di tali supernovae, detta \"della singola degenerazione\", considera una nana bianca al carbonio-ossigeno che assume materia da una stella gigante in un sistema binario, incrementando la propria massa e sottoponendo le parti centrali ad una pressione ancora superiore. Si ritiene che il riscaldamento, dovuto alla graduale compressione del nucleo residuo, inneschi la fusione del carbonio quando la massa della stella degenere raggiunge il valore della massa di Chandrasekhar. La reazione termonucleare che ne deriva dilania la nana bianca in pochi secondi, producendo l'esplosione della supernova di tipo Ia.\nLe supernovae del tipo Ia possono generarsi, secondo una teoria detta \"della doppia generazione\", anche a seguito della coalescenza di due nane bianche al carbonio ossigeno. Se una coppia di stelle di questo tipo si fonde andando a creare un oggetto con massa superiore al limite di Chandrasekhar, si innesca la violenta fusione del carbonio e l'oggetto risultante esplode immediatamente.\nLo studio delle supernovae Ia riveste una particolare importanza nell'astrofisica, per via della loro utilit\u00e0 come candele standard nella misurazione delle distanze extragalattiche: infatti, poich\u00e9 tutte le supernovae di tipo Ia hanno all'incirca la stessa luminosit\u00e0, la loro magnitudine apparente dipende quasi esclusivamente dalla distanza cui si trova l'oggetto preso in considerazione.\nCollisione e fusione di due nane bianche.\nL'evoluzione di un sistema binario pu\u00f2 portare, qualora le due stelle che lo costituiscono abbiano una massa adeguata, alla formazione di un sistema costituito da due nane bianche. I sistemi composti da due nane bianche hanno come sigla DWD, sigla in inglese per \"Double White dwarf\" (doppia nana bianca). La scoperta di simili sistemi e l'osservazione, soprattutto nei raggi X, delle interazioni reciproche tra le due componenti del sistema hanno portato allo sviluppo di modelli sui meccanismi che potrebbero condurre alla fusione di due nane bianche.\nInizialmente due nane bianche di massa diversa (in genere la pi\u00f9 massiccia al carbonio-ossigeno e la pi\u00f9 leggera ricca in elio) si trovano ad una distanza piuttosto piccola l'una dall'altra. Nel corso di migliaia di anni, l'orbita delle due stelle attorno al comune baricentro inizia a restringersi e a decadere a causa della progressiva perdita del momento angolare, dovuta sia alle interazioni magnetiche tra le due stelle e le loro atmosfere, sia all'emissione di onde gravitazionali. La progressiva diminuzione dell'ampiezza dell'orbita e il conseguente aumento dell'attrazione gravitazionale tra le due componenti provoca lo smembramento della nana all'elio; il processo di rottura \u00e8 estremamente complesso e porterebbe alla formazione di un disco di plasma quasi degenere in orbita attorno alla nana al carbonio-ossigeno.\nMan mano che perdono il loro momento angolare, le particelle del disco precipitano sulla superficie della nana superstite, accrescendone la massa. Quando il processo di accrescimento ha portato sulla superficie della stella una massa sufficiente si ha l'innesco delle reazioni nucleari, che causano un'espansione dell'astro. Ovviamente, perch\u00e9 si possa verificare questo fenomeno, \u00e8 necessario che la massa complessiva delle due nane bianche non ecceda la formula_1.\nL'oggetto cos\u00ec formato fa parte di un particolare tipo di stelle, denominate \"stelle all'elio estreme\". Si tratta di astri meno massicci del Sole ma molto pi\u00f9 estesi, con dimensioni paragonabili a quelle di una stella gigante, e caldi. Il motivo che ha portato gli astrofisici a ritenere che questa particolare classe stellare tragga origine non da una nube di idrogeno molecolare ma dalla fusione di due nane bianche sta proprio nella particolare composizione chimica: infatti sono costituite prevalentemente da elio, con una consistente presenza di carbonio, azoto ed ossigeno e tracce di tutti gli altri elementi stabili, mentre l'idrogeno \u00e8 quasi assente.\nTali stelle presentano anche una certa variabilit\u00e0, associata a pulsazioni radiali della superficie stellare."}
{"id": "11077", "revid": "2", "url": "https://it.wikipedia.org/wiki?curid=11077", "title": "Raggi ultravioletti", "text": ""}
{"id": "11078", "revid": "1305772", "url": "https://it.wikipedia.org/wiki?curid=11078", "title": "Lisp", "text": "Lisp (\"List Processor\") \u00e8 una famiglia di linguaggi di programmazione con implementazioni sia compilate sia interpretate, associata nel passato ai progetti di intelligenza artificiale. \u00c8 stato ideato nel 1958 da John McCarthy come linguaggio formale per studiare la computabilit\u00e0 di funzioni ricorsive (nel senso di Skolem) su espressioni simboliche. \u00c8 stato anche il primo linguaggio a facilitare uno stile di programmazione funzionale.\nDescrizione.\nIl primo software libero (free software) con un \"core\" LISP \u00e8 stato emacs, diffuso editor di testo per terminale progettato negli anni ottanta da Richard Stallman sulle \"LISP machine\" dell'epoca e portato successivamente su tutti i sistemi operativi. Commercialmente, la diffusione pi\u00f9 rilevante del linguaggio \u00e8 avvenuta con la sua integrazione in programmi di uso comune, come nel CAD AutoCAD (Autodesk inc.) o come nel publisher Interleaf (Interleaf Inc.), che utilizza una versione personalizzata di Lisp e strettamente integrata con le funzioni di programmazione dell'ambiente grafico.\nLa Symbolics Technology Inc. ha realizzato negli anni ottanta delle workstation e server con sistema operativo multitasking e orientato agli oggetti con una potentissima interfaccia grafica di programmazione simbolica, interamente programmato in LISP, compreso il microcodice del processore LISP.\nLe prime LISPM (LISP Machine) erano state implementate al MIT. Anche la Xerox produsse delle macchine LISPM (Dandylion, Dandytiger) come pure la Texas Instrument (TI Explorer).\n per complessi giochi di simulazione e valutazione di strategie operative.\n, sono fioriti molti dialetti di LISP, tra cui, il pi\u00f9 diffuso, e quello a cui solitamente ci si riferisce parlando di LISP, \u00e8 il Common LISP. Altri sono lo Scheme e l'Arc.\nProgramma di esempio.\nGli esempi qui riportati sono scritti in Common LISP\nEs: con Cmucl lisp GPL interprete e compilatore di codice macchina e/o bytecode provate a digitare:\n * (format t \"~&amp;Hello, world!~%\")\n Hello, world!\n NIL\nPer compilare quanto sopra scrivere in un file di testo dal nome \"test.lisp\" quanto segue:\n (defun miotest ()\n (format t \"~&amp;Hello, world!~%\"))\nLanciate Cmucl e da linea comandi del lisp interprete digitare:\n # lisp\n * (compile-file \".../test.lisp\")\nIl comando trasforma e compila il file in test.x86 (codice macchina X86), quindi basta digitare:\n * (require:test)\n * (miotest)\n Hello, world!\n NIL"}
{"id": "11079", "revid": "1451528", "url": "https://it.wikipedia.org/wiki?curid=11079", "title": "CAD", "text": "CAD, in informatica, \u00e8 un acronimo inglese usato per indicare due concetti correlati, ma differenti:\nCategorie di CAD.\nI sistemi CAD possono essere classificati secondo differenti criteri: ambiente 2D e 3D, modificabilit\u00e0 di un oggetto gi\u00e0 disegnato, parametricit\u00e0 o meno del software, integrazione con un simulatore per FEA (meccanici o elettrici)..\nGuardando all'estensione del dominio, inteso come campo di utilizzo, si pu\u00f2 distinguere tra:\nUna classificazione alternativa, molto utilizzata in ambito commerciale, suddivide i sistemi CAD in tre fasce principali sulla base di prezzo e funzionalit\u00e0: \nPressoch\u00e9 tutti i sistemi CAD possono essere personalizzati ed estesi al fine di migliorare la produttivit\u00e0 dei progettisti e la qualit\u00e0 e dei progetti. Le principali modalit\u00e0 per estendere un sistema CAD sono:\nSettori correlati.\nSettori correlati con il CAD sono il Computer-Aided Manufacturing (CAM), il Computer-Aided Engineering (CAE), Computer Aided Facility Management (CAFM) e il Sistema Informativo Geografico (GIS).\nI modelli generati con un pacchetto di CAD possono essere importati:\nHardware per il CAD.\nIn passato esistevano computer e periferiche progettate appositamente per il CAD: schermi grafici, plotter, e dispositivi di puntamento.\nOggi, invece, la tecnologia CAD riguarda quasi esclusivamente il software, con l'eccezione delle tavolette grafiche.\nPer essere utilizzato con un sistema CAD, un computer deve disporre un dispositivo di puntamento (come un mouse), uno schermo a colori ad alta risoluzione e una scheda grafica dotata di coprocessore grafico (GPU).\nQuesti requisiti sono oggi comuni a molti altri ambiti applicativi.\nFunzionalit\u00e0 Principali dei Sistemi CAD 2D.\nI sistemi CAD per il disegno 2D offrono un insieme di comandi che, bench\u00e9 presentati all'utente con interfacce e nomi differenti da un sistema all'altro, sono riconducibili ad un nucleo comune. Molte di queste sono in realt\u00e0 funzioni offerte anche dai sistemi CAD che operano in tre dimensioni.\nDisegno.\nI sistemi per il disegno offrono comandi per il disegno di elementi grafici elementari e comandi pi\u00f9 potenti che consentono al disegnatore di realizzare con rapidit\u00e0 elementi grafici pi\u00f9 complessi. Questi comandi sono usualmente potenziati dall'abbinamento con modalit\u00e0 operative basate su sistemi di riferimento alternativi e dalla riferibilit\u00e0 di punti notevoli.\nI comandi per la selezione di punti notevoli non sempre sono invocati direttamente dall'utente, possono essere attivati automaticamente dal sistema CAD in corrispondenza di altri comandi che richiedono l'acquisizione di punti e/o vertici. \nStrutturazione del disegno.\nI sistemi CAD non si limitano alla sola automatizzazione delle attivit\u00e0 tradizionali del disegno ma offrono anche funzionalit\u00e0 di strutturazione del disegno possibili solo con l'ausilio di strumenti informatici. Il disegno, pertanto, cessa di essere un insieme uniforme di entit\u00e0 grafiche per divenire una struttura anche complessa di aggregazioni di entit\u00e0 arricchite di attributi grafici e del contesto applicativo, come ad esempio materiali, note di lavorazione, costi, ecc. Queste funzionalit\u00e0 vengono proposte all'utente del sistema CAD come funzionalit\u00e0 supplementari: egli \u00e8 responsabile di deciderne il migliore utilizzo in funzione delle proprie esigenze e delle modalit\u00e0 di lavoro dell'ambiente professionale in cui opera. I principali strumenti di strutturazione del disegno offerti dai attuali sistemi CAD sono i seguenti:\nModifica del disegno.\nUno dei pi\u00f9 evidenti vantaggi nell'utilizzo di un sistema CAD rispetto all'impiego di tecniche tradizionali, consiste nella grande facilit\u00e0 e rapidit\u00e0 con cui \u00e8 possibile modificare, anche in modo radicale un disegno per correggerlo o per creare una versione. Le principali funzionalit\u00e0 di modifica del disegno sono:\nGestione di parti ricorrenti.\nL'utente di un sistema CAD pu\u00f2 velocizzare in modo significativo il proprio lavoro creando degli speciali archivi, detti librerie, in cui raccogliere i disegni o i particolari di utilizzo pi\u00f9 frequente. Questa possibilit\u00e0 fornisce un reale riscontro in termini di benefici economici e qualitativi solo se il disegnatore opera in un contesto regolamentato da precise norme ed \u00e8 supportato da un'adeguata organizzazione nonch\u00e9 dalla disponibilit\u00e0 di sufficienti risorse.\nInterrogazione del disegno.\nIl disegno creato con un sistema CAD deve essere utilizzabile non solo come rappresentazione grafica ma anche sorgente di informazione sul progetto. \u00c8 importante che sia consentito l'accesso a tutta l'informazione contenuta nel disegno, sia essa in forma esplicita o implicita. Le informazioni estraibili da un modello 2D sono limitate, soprattutto se paragonate alle informazioni estraibili da un modello 3D che rappresenta il medesimo pezzo. Un modello 2D di un ingranaggio pu\u00f2 contenere tutte le informazioni necessarie alla manifattura della ruota, ma solamente un modello 3D del medesimo ingranaggio potr\u00e0 essere interrogato per estrarre informazioni circa il volume, il baricentro, ecc. Le funzionalit\u00e0 di interrogazione del modello CAD sono indispensabili, ad esempio, per la generazione di programmi di lavorazione per la produzione del pezzo con una macchina utensile a controllo numerico. Le principali classi di interrogazione supportate dai sistemi di disegno sono:\nAutomatizzazione di attivit\u00e0 ripetitive.\nLa realizzazione di un disegno comprende operazioni particolarmente ripetitive e tediose che possono essere facilmente automatizzabili da semplici programmi. I sistemi CAD offrono alcuni comandi che consentono di sgravare il disegnatore dall'esecuzione di queste parti limitandone l'intervento umano all'impostazione di pochi parametri iniziali. Le attivit\u00e0 pi\u00f9 comunemente automatizzate sono:\nGestione di archivi.\nUn aspetto, spesso sottovalutato, dell'utilizzo dei sistemi CAD sono le funzionalit\u00e0 di archiviazione dei disegni. Queste funzionalit\u00e0 frequentemente sono presenti nel sistema CAD solo con implementazioni essenziali. Versioni pi\u00f9 estese sono disponibili mediante moduli software esterni. Con questi strumenti \u00e8 possibile organizzare gli archivi cos\u00ec da consentire un accesso rapido ed organizzato al patrimonio di disegni di ciascuno studio di progettazione o ufficio tecnico. Le funzioni offerte dagli strumenti di archiviazione sono:\nInterscambio dati.\nLa possibilit\u00e0 di scambiare dati tra sistemi CAD diversi e tra sistemi CAD e sistemi per il CAM (Computer Aided Manufacturing), costituisce un elemento fondamentale nella valutazione delle funzionalit\u00e0 di un sistema. Per lo scambio di dati tra sistemi diversi, sono percorribili due strade alternative: realizzare un convertitore da ciascun sistema CAD verso tutti gli altri sistemi CAD esistenti oppure concordare un formato dati neutrale e realizzare, per ciascun sistema CAD, due convertitori: uno in grado di convertire i dati dalla rappresentazione interna nel formato neutrale ed uno in grado di convertire il formato neutrale nella rappresentazione interna del sistema. Risulta evidente l'economicit\u00e0 della seconda soluzione rispetto alla prima. Numerosi formati neutrali di dati sono stati proposti nel corso degli anni ma nessuno di essi si \u00e8 imposto con una diffusione sufficiente sugli altri. Attualmente sono utilizzati alcuni formati definiti da standard ufficiali, come IGES, VDA-FS, STEP, ecc., ed altri standard definiti da standard de facto come il formato DXF. Alcuni produttori di CAD utilizzano anche il formato PDF. Fra i nuovi formati in via di affermazione, soprattutto per lo scambio di modelli 3D con le informazioni grafiche e numeriche vi \u00e8 il formato IFC.\nLe funzionalit\u00e0 offerte dall'impiego di questi formati di dati consentono al sistema CAD di:\nPersonalizzazione dell'ambiente.\nNon \u00e8 possibile produrre dei sistemi CAD che soddisfino perfettamente le esigenze specifiche ed i gusti di tutti i potenziali utenti. Per questa ragione ciascun sistema offre agli utenti la possibilit\u00e0 di modificare sia le modalit\u00e0 di interazione che lo stile del disegno. Il livello di configurabilit\u00e0 varia da sistema a sistema. Questa funzionalit\u00e0 viene sempre pi\u00f9 considerata una caratteristica irrinunciabile. Le principali possibilit\u00e0 di configurazione o personalizzazione sono:\nVisualizzazione.\nL'attuale dimensione degli schermi per computer non \u00e8 in alcun modo paragonabile alla dimensione di un tecnigrafo oppure di un foglio di formato A0; pertanto i sistemi CAD sono costretti ad offrire modalit\u00e0 alternative per la visualizzazione dei disegni. Le funzionalit\u00e0 essenziali di visualizzazione, nei sistemi 2D, sono analoghe a quello che potremmo ottenere osservando un foglio da disegno con una macchina fotografica o con una telecamera: operando sull'obiettivo si pu\u00f2 ingrandire o rimpicciolire a piacere il disegno passando da una visione globale dell'intero disegno ad una visione locale di una sua sottoparte; inoltre spostando orizzontalmente o verticalmente la telecamera \u00e8 possibile variare l'area del disegno inquadrata. Si noti che si tratta di funzioni di visualizzazione, cio\u00e8 di funzioni che modificano la vista del disegno e non il disegno. Le principali funzionalit\u00e0 per il controllo della visibilit\u00e0 sono:"}
{"id": "11080", "revid": "15756", "url": "https://it.wikipedia.org/wiki?curid=11080", "title": "Jean de La Fontaine", "text": "Biografia.\nOrigini.\nIl padre, sovrintendente alle acque e alle foreste di Ch\u00e2teau-Thierry e appassionato lettore di classici, avrebbe voluto per il figlio una vita clericale e quindi lo inser\u00ec nel 1641 nella Congregazione dell'Oratorio. La Fontaine per\u00f2 svilupp\u00f2 fin da giovane l'amore per la letteratura e, abbandonati l'anno seguente gli studi ecclesiastici, studi\u00f2 giurisprudenza fino al conseguimento della laurea nel 1649.\nNel 1647, a ventisei anni, si spos\u00f2 con la quattordicenne Marie H\u00e9ricart, dalla quale ebbe un figlio, ed eredit\u00f2 il lavoro del padre alla sovrintendenza di Ch\u00e2teau-Thierry nel 1652.\nVita di corte.\nNel 1654 pubblic\u00f2 il suo primo scritto basato su un adattamento dell\"Eunuchus\" di Terenzio.\nDopo pochi anni (1658) si separ\u00f2 dalla moglie e si trasfer\u00ec a Parigi, dove prese a condurre una vita piuttosto oziosa, entrando sotto la protezione di Nicolas Fouquet, politico in auge a quell'epoca, che amava circondarsi di letterati; per compiacerlo, La Fontaine scrisse per lui varie opere, come poemi, madrigali, commedie e perfino libretti d'opera.\nQuando per\u00f2 Fouquet cadde in disgrazia, La Fontaine coraggiosamente prese le parti del suo protettore, scrivendo in sua difesa \"L'el\u00e9gie aux nymphes de vaux\": questo lo fece cadere a sua volta in disgrazia e in gravi difficolt\u00e0 finanziarie.\nPoco tempo dopo, divenne \"gentiluomo servente\" sotto la protezione di Madame d'Orleans di Lussemburgo e, dopo la morte di questa, pass\u00f2 sotto la protezione di Madame de la Sabli\u00e8re, intenditrice di filosofia e scienza, il cui salotto era frequentato dai personaggi pi\u00f9 ingegnosi dell'epoca.\nFrequent\u00f2 letterati del calibro di Jean Racine, Moli\u00e8re e Madame de La Fayette. Nel 1683 fu eletto membro dell'Acad\u00e9mie Fran\u00e7aise.\nMorta la sua protettrice, il poeta fece pubblica sconfessione dei suoi Racconti e si dedic\u00f2 a ferventi pratiche religiose.\nMor\u00ec nel 1695 e ricevette sepoltura nel vecchio cimitero degli Innocenti. Con la chiusura del cimitero degli Innocenti, la sua salma venne traslata e spostata prima nel cimitero di Saint-Joseph, vicino alla chiesa di Saint-Eustache, e poi, dopo la chiusura di quest'ultimo, ricevette la definitiva sepoltura nel cimitero parigino di P\u00e8re-Lachaise.\nPersonalit\u00e0 e tendenze.\nLui stesso si defin\u00ec \u00abanima inquieta e ovunque ospite di passaggio\u00bb e se per tutta la sua vita oscill\u00f2 tra la pace della campagna e la seduzione della vita mondana parigina, dimostr\u00f2 poche qualit\u00e0 oratorie nei salotti, compensate da un temperamento amabile in grado di farsi ben volere dal protettore di turno, che per\u00f2 non gli risparmi\u00f2 qualche problema con il re, a causa del suo rifiuto di rinunciare alla libert\u00e0 di pensiero. In una visione comune epicurea, scettica e libertina. Attinse dalla grande lezione di Fran\u00e7ois Rabelais per evitare qualunque codificazione del gusto e costrizione della fantasia, e questo fatto lo rese un anticipatore della stagione illuminista. Scrisse racconti tratti da Ariosto e da Boccaccio; molti suoi scritti furono ispirati alle opere di Esopo, Orazio, Machiavelli e di Virgilio.\nLe favole di La Fontaine perpetuano una tradizione medievale francese di storie comiche e satiriche sui costumi sociali, dove gli attori sono personificazioni di animali.\nL'opera di La Fontaine \u00e8 stata anche un lavoro di traduzione e adattamento di testi antichi, come le favole di Esopo, Fedro, di Laurentius Abstemius ma anche di testi di Orazio, Tito Livio, lettere apocrife di Ippocrate, e molti altri ancora. Sono una \"summa\" di cultura latina classica e di cultura greca, aperta anche, nella seconda collezione di favole, alla tradizione indiana.\nOpere.\nJean La Fontaine esord\u00ec nel 1654 con l\"Eunuque\", un libero rifacimento del classico di Terenzio, che mescol\u00f2 la sobria eleganza terenziana alla vivacit\u00e0 della commedia francese.\nMa la rivelazione delle qualit\u00e0 letterarie di La Fontaine emerse con il poemetto idillico \"Adonis\", scritto tre anni dopo e rimaneggiato nel 1669. L'opera, ampiamente lodata da Paul Val\u00e9ry per la purezza dei versi, descrisse gli amori di Adone e Venere.\nLa caduta in disgrazia di Foquet spinse il poeta a un\"El\u00e9gie aux Nymphes de Vaux\" (\"Elegia delle ninfe di Vaux\") nel 1661 e tre anni dopo ad un'azzardata \"Ode au Roi pour M. Foquet\" (\"Ode al Re di M. Foquet\") e la discussa raccolta di \"Nouvelles en vers tir\u00e9es de Boccace et de l'Arioste\" (\"Novelle in versi tratte da Boccaccio e da Ariosto\"), a causa della licenziosa \"Joconde\". In qualunque caso nella prima parte della raccolta gi\u00e0 si pregust\u00f2 l'atmosfera delle \"Favole\". Il successo ottenuto dalle novelle indusse l'autore a ristamparle, ampliandole, in \"Contes et nouvelles en vers\" (\"Racconti e novelle in versi\") nel 1666 dove gi\u00e0 il lettore venne immerso nell'elemento magico tipico delle \"Favole\".\nIn seguito riusc\u00ec a pubblicare una prima raccolta di \"Favole\" nel 1668 (dal primo al sesto volume in centoventiquattro episodi) intitolata \"Fables choisis mises en vers\" (\"Favole scelte in versi\") e una seconda nel 1679 (dal settimo all'undicesimo, mentre un dodicesimo fu pubblicato successivamente); molte di queste favole saranno illustrate dal Dor\u00e9 nel 1867.\nLe favole.\nLa Fontaine si presenta come il continuatore di Esopo e Fedro e il discepolo di Epicuro; ha spesso intenzioni morali e la satira e il contrasto sono fra i suoi metodi preferiti. Fra le favole pi\u00f9 celebri \"Il gallo e la volpe\", \"Il corvo e la volpe\", \"Il gatto e la tigre\".\nLa morte \u00e8 uno degli elementi ricorrenti nelle \"Favole\", in associazione al diritto del pi\u00f9 forte, senza per\u00f2 trascurare il senso di solidariet\u00e0 e di piet\u00e0 verso gli infelici. Forse una delle morali complessive delle \"Favole\" \u00e8 l'accettazione completa della natura umana: ad esempio La Fontaine certamente non vuole dare ragione al lupo nella favola celeberrima, per\u00f2 ammette l'impossibilit\u00e0 di salvare l'agnello. Quando il coraggio \u00e8 teso contro l'ordine della natura, si risolve in una situazione ridicola e buffa, come il gonfiarsi della rana e la goffaggine degli ipocriti.\nPrima raccolta.\nNella prima raccolta, il primo libro descrive soprattutto l'esperienza familiare, la libert\u00e0, la saggezza politica e la priorit\u00e0 del talento sulla forza; il secondo libro temi della vita politica e sociale, della Provvidenza e dell'astrologia, della debolezza e della relativit\u00e0; il terzo libro \u00e8 incentrato sulla indipendenza del pensiero e sulla speranza nella rivincita; nel quarto libro l'autore focalizza l'arte del vivere e le questioni ereditarie; nel quinto i temi preferiti dall'autore sono quelli della cupidigia e dell'ambizione, della satira politica e del lavoro; nel sesto prevale il tema della fantasia e della poesia, assieme alla satira anticolbertiana.\nSeconda raccolta.\nNella seconda raccolta, il settimo libro si occupa delle chimere e delle rapacit\u00e0; l'ottavo libro intesse i cicli dell'ignoranza, della saggezza e della ricchezza; il nono libro si basa sul ciclo della follia, dell'inganno, dell'immaginazione e dell'intelligenza; il decimo libro \u00e8 incentrato sui cicli della natura, dell'avventura e dell'avidit\u00e0; l'undicesimo libro affronta il tema della regalit\u00e0 e della crudelt\u00e0; infine il dodicesimo libro snocciola il ciclo delle passioni.\nNella seconda raccolta l'influenza di Esopo \u00e8 meno presente, e gli uomini esibiscono anche in prima persona e senza camuffamenti la loro natura. Inoltre gli scritti si aprono maggiormente alle tematiche politiche e sociali di attualit\u00e0 e non mancano le ispirazioni orientali. Appare maggiormente evidente la simpatia per i deboli e per gli umili. Ma la peculiarit\u00e0 principale resta la trasposizione dei vizi e delle virt\u00f9 umani nel mondo animale. Il leone resta il re di tutti gli animali, e oltre ad esso la volpe, il lupo e il topo sono gli altri animali meglio utilizzati come dispensatori di consigli. L'asino, invece, nelle \"Favole\" esprime significati diversi, e talvolta rappresenta il popolo, in grado di insegnare al lettore elementi di verit\u00e0. La Fontaine dimostra una simpatia per la schiettezza e il coraggio del popolo cos\u00ec lontani dall'ipocrisia di altri ceti. D'altronde La Fontaine fu soprattutto un esponente dell'avanguardia letteraria, capace di anticipare il materialismo filosofico e scientifico dell'Illuminismo, oltre ad opporsi al progetto di \"grandeur\" del Re Sole.\nAltre opere.\nIn questi anni, oltre alle \"Favole\", l'autore si dedic\u00f2 a una raccolta giansenista intitolata \"Po\u00e9sies chr\u00e9tiennes et diverses\" e al poema religioso \"La captivit\u00e9 de Saint-Malc\".\nDopo il 1674, terminato il decennio pi\u00f9 creativo del suo lavoro, La Fontaine compose un libretto d'opera per il musicista italo-francese Giovanni Battista Lulli intitolato \"Daphn\u00e9\" e una delle pi\u00f9 curiose opere."}
{"id": "11081", "revid": "125724162", "url": "https://it.wikipedia.org/wiki?curid=11081", "title": "Commodore VIC-20", "text": "Il Commodore VIC-20 o Commodore VIC 20 (in Giappone: Commodore VIC-1001; in Germania: Commodore VC 20) \u00e8 un home computer della Commodore Business Machines Inc., prodotto e commercializzato dall'ottobre 1980 al gennaio 1985. \nFu proposto come home computer per la famiglia e per il gioco ed ebbe un grande successo di vendite, migliorato solo dal successivo Commodore 64.\nStoria.\nConcepito come una versione economica del Commodore PET, venne progettato da Bob Yannes e prodotto inizialmente nella versione giapponese \"VIC-1001\". Fu prodotto in larga scala dalla societ\u00e0 dopo la presentazione di un primo modello al Consumer Electronics Show del 1980. Fu soprannominato \"the friendly computer\", il computer amico, e commercializzato come computer per la famiglia, per la casa, per il gioco, ad un prezzo relativamente contenuto, ovvero a meno di 300$.\nL'ingresso nel mercato delle macchine di fascia bassa riusc\u00ec con grande successo, e fu venduto non solo dai negozi di informatica, ma anche attraverso centri commerciali come \"Kmart\"; unitamente ad una efficace campagna pubblicitaria, per la quale la Commodore ingaggi\u00f2 William Shatner per la realizzazione di alcuni spot televisivi. Ci\u00f2 fece s\u00ec che il VIC-20 fu il primo computer della storia a raggiungere il milione di unit\u00e0 vendute, di cui 800.000 solo nel 1982, notevoli se paragonate ad esempio alle 700.000 raggiunte dall'Apple II in tutto il periodo 1977-1982. Il VIC-20 fu uno dei protagonisti della guerra dei prezzi che la Commodore ingaggi\u00f2 con la Texas Instruments e che spinse quest'ultima fuori dal mercato degli home computer, ma la produzione della macchina cess\u00f2 all'inizio del 1985, dopo aver totalizzato oltre 2.500.000 esemplari venduti, quando fu sostituito dal Commodore 16.\nIl significato del nome.\n\"VIC\" \u00e8 l'acronimo di \"Video Interface Chip\", il nome del circuito integrato pi\u00f9 importante, dopo il microprocessore MOS 6502, utilizzato per realizzare il computer. Il \"20\" non ha alcun significato; secondo Michael Tomczyk, il responsabile di progetto che lo volle aggiungere, era solo un numero che suonava \"amichevole\", mentre \"Vic\" da solo suonava come il nomignolo di un \"camionista\" (in inglese \u00e8 il diminutivo di Victor).\nIn Germania il nome del computer \u00e8 stato cambiato in \"Commodore VC 20\". \"VC\" \u00e8 l'abbreviazione di \"volkscomputer\", termine tedesco che in italiano significa \"computer popolare\". Il termine \"volkscomputer\" \u00e8 stato utilizzato sulla confezione di vendita, nel manuale, nelle pubblicit\u00e0, ma non sul computer. Molto probabilmente il cambiamento di nome da \"Commodore VIC 20\" a \"Commodore VC 20\" \u00e8 stato deciso in conseguenza del fatto che nella lingua tedesca la \"v\" \u00e8 spesso pronunciata come una \"f\", quindi \"VIC\" sarebbe suonato identico a \"fick\", una parola volgare.\nCaratteristiche.\nDescrizione generale.\nUtilizza la medesima CPU del Commodore PET, ma uno \"chassis\" pi\u00f9 piccolo e compatto che ha tasti squadrati, anzich\u00e9 quelli a profilo arrotondato dei successivi Commodore 64 e Commodore 16, e utilizza il Commodore BASIC in versione 2.0. Al di l\u00e0 delle evidenti differenze nella gestione dello schermo, dotato di una dimensione di pagina testo assai inusuale, perfino gli \"entry point\" di alcune funzioni interne del KERNAL funzionano in modo simile al PET e tale somiglianza rimase anche nei successivi modelli a 8 bit, come nel caso della subroutine denominata CHROUT e deputata a scrivere un carattere sullo schermo.\nVa notato che molti programmi in linguaggio macchina possono girare solo su una configurazione, cio\u00e8 solo con o senza espansione di memoria. Ci\u00f2 \u00e8 dovuto al fatto che la posizione iniziale della memoria utente cambia in presenza di una qualsiasi espansione (comunque rilevabile agevolmente via software) e alla relativa difficolt\u00e0 di scrivere codice macchina riutilizzabile per il 6502.\nLa squadra di Michael Tomczyk scrisse una guida di riferimento del programmatore di 400 pagine, prima del suo genere, che favor\u00ec molto la produzione di software di terze parti, la cui mancanza aveva afflitto la Commodore in precedenza.\nDotazione hardware.\nL'hardware \u00e8 basato sul MOS VIC - che gestiva sia la grafica che il sonoro - e sul MOS 6502, con una memoria ROM di 20 kB espandibile, contenente sistema operativo e interprete BASIC, memoria RAM di 5 kB, di cui 3,5 kB disponibili per la programmazione in BASIC in versione 2.0. Nello specifico la RAM ha 3583 byte liberi, oltre a circa 2 kB per la gestione del segnale video, (per un totale di 5,5 kB, come da \"Guida del Programmatore\" del VIC 20). Tali confini potevano essere modificati da programmatori anche poco esperti, aumentando cos\u00ec la risoluzione dello schermo (22\u00d723 caratteri) a scapito della memoria libera per il programma.\nDal punto di vista grafico, la risoluzione era di 176\u00d7184 pixel (22\u00d723 caratteri in modo testo), forniva da 8 a 16 colori, caratteri programmabili, modo multicolore, possibilit\u00e0 di centraggio del quadro video e una particolare modalit\u00e0 video con caratteri di dimensione 8\u00d716. Inoltre il VIC 20 non \u00e8 dotato della capacit\u00e0 di gestire sprite a livello hardware.\nCome sonoro vi erano quattro canali, tre ad onda quadra ed un quarto per il rumore bianco. Era possibile aggiungere una quinta voce collegando, tramite la porta di espansione, un altoparlante esterno al VIA, un integrato destinato alla gestione dell'I/O ma che presentava anche un'uscita audio. Disponeva inoltre di un bus a seriale (una versione dello standard parallelo IEEE-488) utilizzato per le periferiche Commodore 1540, 1541, 1581, 1570, 1571 e le stampanti Commodore 1525/1526, Commodore MPS 801 o simili, una porta di espansione memoria utilizzata anche per le cartucce GAME, una porta per collegarvi un registratore di cassette magnetiche, dotato di connettore proprietario per l'utilizzo del \"Datassette\".\nVi erano una porta input/output (detta \"user port\") contenente l'equivalente di una porta parallela ed una seriale RS-232 non standard con livelli TTL (normalizzabili tramite un accessorio specifico, cod. VIC-1011A) ed una porta per joystick e paddle identica a quelle della console per videogiochi Atari 2600. La velocit\u00e0 del bus seriale era leggermente pi\u00f9 alta che in modelli successivi. Il drive 1540, concepito come specifico per il VIC-20, era in grado di trasferire dati solo alla velocit\u00e0 nativa del VIC-20. Molte unit\u00e0 Commodore 1540 vennero tuttavia aggiornate successivamente dai proprietari con la sostituzione della ROM, che definiva tra le altre cose le costanti di tempo per il trasferimento dei dati. Il bus seriale, con l'eccezione del cambio di velocit\u00e0, rimase invariato nei successivi modelli a otto bit. La \"user port\" rimase del tutto identica sui Commodore 64/128 e fu ampiamente sfruttata come parallela per trasformare questi computer in centraline programmabili per automatismi.\nVersioni.\nCommodore VIC 20 / VC 20 / VIC 1001.\nI VIC 20 di prima serie montavano la scheda madre ASSY n.1001006 del 1980. Le prime schede avevano qualche problema di surriscaldamento e verso la met\u00e0 del 1981 fu introdotta una versione con dissipatore di calore maggiorato. Queste versioni montavano entrambe la tastiera derivata dai computer della serie PET e vengono oggi definiti \"VIC 20 PET style\". Alla fine dello stesso anno fece la sua comparsa la scheda madre ASSY n.324003 che presentava alcuni affinamenti tecnici, una nuova disposizione di alcuni componenti e una nuova schermatura contro le emissioni RF per rientrare nelle nuove specifiche imposte dalla FCC. Entrambe queste schede venivano alimentate a corrente alternata e si riconoscono dalla presa di alimentazione bipolare. Verso la fine del 1981, la vecchia tastiera fu rimpiazzata con quella di nuovo design che fu poi ripresa anche dal Commodore 64. Inizialmente tutti i VIC 20, VC 20 e VI 1001 adottavano la targa identificativa in alluminio dorato con serigrafia nera. In seguito per il mercato europeo si utilizz\u00f2 un logo differente con la dicitura \"VIC\" o \"VC multicolore per poi arrivare all'ultimo tipo, in alluminio con scritta in rilievo (come i Commodore 64 seconda serie e i Commodore 16).\nCommodore VIC 20 / VC 20 CR.\nNel 1982 debutta una nuova versione che viene chiamata internamente dalla Commodore VIC 20 CR, \"Cost Reduction\". Scheda madre ASSY n.250403 completamente ridisegnata e pi\u00f9 compatta. Da 32 chip delle vecchie versioni si passa a 26 chip. Nuovo case \"slim\" leggermente pi\u00f9 arrotondato e compatto (-5mm in altezza). Sezione di alimentazione a corrente continua, che permetter\u00e0 di produrre un unico tipo di alimentatore sia per il VIC 20 che per il Commodore 64. Questo consent\u00ec una maggiore standardizzazione della produzione a tutto vantaggio del contenimento dei costi.\nDati statistici.\nIl Commodore VIC-20 \u00e8 stato il primo computer della storia a superare la quota simbolica di un milione di esemplari venduti, quota tutt'oggi rilevante che il Commodore VIC-20 ha raggiunto nel gennaio del 1983.\nIl periodo di maggiore successo commerciale del Commodore VIC-20 \u00e8 stato il 1982, anno in cui \u00e8 risultato anche il computer pi\u00f9 venduto nel mondo con 800.000 esemplari venduti. All'apice del suo successo commerciale venivano prodotti circa 9.000 esemplari al giorno. In totale sono stati venduti circa 2,5 milioni di esemplari, quantit\u00e0 che non fa del Commodore VIC-20 il computer pi\u00f9 venduto della storia. Tale primato appartiene al suo successore, il Commodore 64, venduto in 17 milioni di esemplari.\nIl Commodore VIC-20 inoltre \u00e8 stato il primo computer della storia con video a colori venduto al dettaglio a un prezzo inferiore ai 300 dollari.\nVideogiochi.\nIl VIC-20 fu molto utilizzato nel campo dei videogiochi.\nCirca 170 giochi vennero pubblicati su cartuccia, di cui oltre 30 dalla stessa Commodore. Fin dall'uscita del VIC-1001 vennero commissionate diverse cartucce alla HAL Laboratory, con il coordinamento di Satoru Iwata, generalmente conversioni di arcade.\nAlle cartucce si aggiunsero poi molti pi\u00f9 giochi pubblicati commercialmente su cassetta, almeno 400.\nSebbene furono prodotti anche lettori di floppy, all'epoca questo formato non fu mai usato per pubblicare videogiochi. Uscirono giochi per il VIC-20 base oppure che richiedono espansioni di memoria da 3kB, 8kB o 16kB; esistevano anche espansioni pi\u00f9 grandi, ma non vennero prodotti giochi che le necessitassero. La produzione del VIC-20 cess\u00f2 nel 1984, ma l'uscita di nuovi giochi commerciali continu\u00f2 fino al 1985 inoltrato.\nIn tutto i giochi conosciuti sono oltre 1400.\nSecondo una selezione fatta dalla rivista \"Retro Gamer\", dieci dei pi\u00f9 grandi giochi per VIC-20 sono \"Jelly Monsters\" (clone di \"Pac-Man\"), \"Omega Race\", \"Pirate Cove\", \"Matrix\", \"Sword of Fargoal\", \"Demon Attack\", \"Key Quest\", \"Laser Zone\", \"Astro Nell\" (creato nel 2004 per il retrogaming), \"Game Theory\" (creato nel 2007 per il retrogaming).\nLa rivista ricorda inoltre, tra i pi\u00f9 importanti titoli usciti esclusivamente per VIC-20, \"The Perils of Willy\", \"Chariot Race\", \"Mole Attack\", \"\", \"Wacky Waiters\"; tra i giochi che riuscirono perfino migliori della rispettiva versione per il pi\u00f9 potente Commodore 64, \"Omega Race\", \"Matrix\", \"Snake Pit\", \"Demon Attack\", \"Key Quest\"; tra i migliori homebrew creati molti anni dopo (fino al 2016), \"Vicdoom\" (una sorprendente conversione di \"Doom\"), \"Astro Nell\", \"Frogger '07\" (conversione fedele di \"Frogger\"), \"Dragonwing\", \"Super Starship Space Attack\"."}
{"id": "11084", "revid": "15756", "url": "https://it.wikipedia.org/wiki?curid=11084", "title": "Xerofita", "text": "Le xerofite o piante xerofile (dal greco \u03be\u03b7\u03c1\u03bf\u03c2, 'secco', e \u03c6\u03c5\u03c4\u03bf\u03bd, 'pianta') sono vegetali adattati a vivere in ambienti caratterizzati da lunghi periodi di siccit\u00e0 o da clima arido o desertico, definiti genericamente ambienti xerici. Una categoria particolare di piante xerofile presenta anche adattamenti a vivere su suoli ad elevato accumulo di salinit\u00e0; in questo caso le piante sono denominate alofite e possono colonizzare anche ambienti umidi, ma che per l'elevata tensione osmotica mantengono prerogative analoghe a quelle degli ambienti xerici.\nHabitat.\nLe condizioni ambientali in cui si insediano le xerofite sono caratterizzate da terreni generalmente asciutti o permeati da acque salse e da un'atmosfera secca. Tali condizioni sono sfavorevoli alla vita delle piante normali in quanto l'aria secca intensifica la traspirazione senza la compensazione da un adeguato assorbimento idrico da parte delle radici: in assenza di adattamenti morfologici o fisiologici di tipo xerofitico, le piante vanno incontro all'appassimento temporaneo e, infine, all'avvizzimento.\nGli adattamenti xerofitici, sviluppati sotto l'aspetto morfologico o fisiologico, hanno lo scopo di limitare l'impatto del deficit di umidit\u00e0, rallentando la traspirazione e le perdite d'acqua per evaporazione dai tessuti, oppure di attivare meccanismi fisiologici che permettono la sopravvivenza in condizioni critiche per tempi anche molto lunghi.\nL'adattamento alla siccit\u00e0 non si accompagna necessariamente ad un adattamento all'alta temperatura: la siccit\u00e0 di un ambiente pu\u00f2 essere dovuta ad una scarsa piovosit\u00e0 e ad uno scarso apporto idrico anche in ambienti freddi. Tuttavia l'alta temperatura \u00e8 uno dei fattori principali che intensificano l'evapotraspirazione, perci\u00f2 gli adattamenti xerofitici sono spesso accompagnati da adattamenti ad alte temperature. In questo caso le piante sono dette anche termoxerofite o termoxerofile. Rientrano in questa categoria le piante tipiche degli ambienti aridi o desertici delle regioni temperate calde e di quelle tropicali.\nEsempi di piante xerofile sono: l'olivastro \"Olea europaea\", il fico comune \"Ficus carica\", il lentisco \"Pistacia lentiscus\", l'olivello spinoso \"Hippophae rhamnoides\", il fico d'india \"Opuntia ficus-indica\", il corbezzolo \"Arbutus unedo\", l'ulivo \"Olea europaea\", lavande Lavandula spp., timi \"Thymus\" spp., salvie, agazzino \"Pyracantha coccinea\".\nAdattamenti morfologici.\nGli adattamenti morfologici hanno lo scopo di ridurre la superficie fogliare traspirante, aumentare la resistenza al passaggio del vapore acqueo nell'atmosfera con il mantenimento di un gradiente di umidit\u00e0 fra fillosfera e atmosfera, aumentare l'efficienza delle radici nella nutrizione idrica, costituire riserve d'acqua all'interno dei tessuti per far fronte alle perdite per evaporazione. Si tratta di adattamenti che si accompagnano in genere per conferire congiuntamente un particolare habitus alla pianta, d'altra parte non tutti gli adattamenti sono necessariamente presenti nella stessa specie, perci\u00f2 l'habitus xerofitico pu\u00f2 presentare diverse espressioni.\nPortamento.\nIl portamento xerofitico \u00e8 in generale finalizzato a ridurre il LAI (\"Leaf Area Index\", indice di area fogliare) e, di conseguenza, la superficie traspirante. Espressioni di un adattamento di questo tipo sono i seguenti:\nIl ridotto sviluppo in altezza \u00e8 una propriet\u00e0 determinata sia come adattamento sia come conseguenza dell'adattamento. La minore efficienza fotosintetica, causata dai lunghi periodi di arresto della fotosintesi, determina infatti un minore apporto energetico nel corso della vita della pianta, perci\u00f2 l'accrescimento vegetativo viene naturalmente subordinato alla riproduzione; in altri termini, la specie destina le poche risorse principalmente all'incremento della popolazione (riproduzione) pi\u00f9 che all'incremento delle dimensioni dei singoli esemplari. D'altra parte il ridotto sviluppo crea le condizioni per una minore esposizione all'azione del vento e dell'insolazione, attenuando nel complesso quei fattori che intensificano la traspirazione.\nUn esempio di questo concetto si pu\u00f2 trarre esaminando lo sviluppo in altezza delle associazioni vegetali in rapporto alla piovosit\u00e0 nei biomi. Le foreste raggiungono le altezze maggiori e il maggior grado di copertura dove la piovosit\u00e0 \u00e8 pi\u00f9 elevata (40-60 metri nella foresta pluviale tropicale, 80-100 metri nella foresta pluviale temperata). A parit\u00e0 di latitudine, la riduzione della piovosit\u00e0 comporta, con vari gradi di progressione, il passaggio dalla foresta a volta alla foresta a parco, dalla foresta alla boscaglia, dalla boscaglia alla prateria, fino alla scomparsa totale della vegetazione arborea.\nL'accorciamento degli internodi \u00e8 una condizione che favorisce la formazione, all'interno della chioma, di un microambiente che rallenta la dispersione del vapore acqueo nell'atmosfera, creando un gradiente di umidit\u00e0 fra fillosfera e atmosfera: una chioma compatta, determinata dalla fitta ramificazione e dall'accorciamento degli internodi, ostacola la ventilazione al suo interno facendo in modo che si crei, in prossimit\u00e0 delle foglie una zona d'aria meno secca rispetto allo spazio aperto. La chioma compatta determina inoltre un maggiore ombreggiamento all'interno della chioma, riducendo il peso dei fattori che favoriscono l'evapotraspirazione.\nIl portamento arbustivo \u00e8 un adattamento che in generale si accompagna a quelli precedenti e porta alla formazione di una chioma pi\u00f9 compatta e meno esposta, nel complesso, all'azione del vento e dell'insolazione. Diverse essenze legnose mediterranee assumono portamenti differenti in relazione alla piovosit\u00e0 dell'ambiente in cui si insediano; una delle specie pi\u00f9 rappresentative, sotto questo aspetto, \u00e8 il leccio: nelle stazioni pi\u00f9 piovose ha un portamento arboreo e tende a costituire formazioni boschive a volta e colonnari alte 20-25 metri (foresta mediterranea sempreverde), mentre in quelle pi\u00f9 asciutte riduce lo sviluppo fino ad assumere un portamento arbustivo integrandosi in una formazione vegetale pluristratificata alta dai 2-3 metri ai 4-6 metri (macchia mediterranea).\nQuesti adattamenti sono portati all'estremo nelle piante con portamento mammellonare, con la caratteristica conformazione a pulvino tipica di molte specie che vivono nelle garighe aride delle coste mediterranee: la sfera \u00e8 infatti la conformazione sterica che oppone la minore superficie a parit\u00e0 di volume e permette di raggiungere al meglio l'obiettivo di ridurre la superficie traspirante a parit\u00e0 di sviluppo. Gli arbusti a portamento mammellonare formano una chioma fittamente ramificata, spesso spinescente, e con una superficie esposta compatta e quasi impenetrabile. Questo adattamento rappresenta anche una difesa dal pascolamento, al fine di ridurre al minimo le perdite di biomassa causate dagli erbivori brucatori.\nFusto e rami.\nGli adattamenti pi\u00f9 evidenti del fusto e dei rami, che si riscontrano in un gran numero di piante xerofile, riguarda la presenza di un tessuto parenchimatico, detto \"parenchima acquifero\", in grado di accumulare riserve d'acqua. Questa propriet\u00e0 \u00e8 dovuta alla presenza di mucillagini nei vacuoli, che hanno la propriet\u00e0 di richiamare e trattenere cospicue quantitativi d'acqua. Le piante che mostrano questo adattamento sono comunemente chiamate \"piante succulente\" o \"piante grasse\" per la consistenza carnosa e l'elevato tenore in acqua del fusto o delle foglie. In altri piante la propriet\u00e0 di accumulare acqua \u00e8 affidata all'epidermide pluristratificata.\nLe piante succulente si annoverano in particolare nelle famiglie delle Cactaceae, delle Euphorbiaceae e delle Crassulaceae, tuttavia sono numerose le specie succulente appartenenti ad altre famiglie. Questo carattere si accompagna spesso alla perdita precoce delle foglie o al loro mancato o ridotto sviluppo o alla loro trasformazione in spine, perci\u00f2 i rami assumono anche la funzione di svolgere la fotosintesi. Ad esempio, nel fico d'India le foglie sono presenti solo nei giovani germogli ma vengono perse precocemente, mentre i rami, detti \"cladodi\", assumono una forma appiattita per svolgere al meglio la funzione fotosintetica.\nLa mancanza delle foglie e il passaggio della funzione fotosintetica ai rami \u00e8 un adattamento xerofitico che non si accompagna necessariamente alla presenza dei parenchimi acquiferi, anche se questo adattamento \u00e8 meno diffuso. Un esempio di questo comportamento \u00e8 il pungitopo, nel quale le apparenti foglie sono in realt\u00e0 rami fortemente appiattiti che assumono una disposizione e una forma del tutto analoghe a quella delle foglie.\nSingolari sono la morfologia e l'anatomia dei \"Pachypodium\", piante succulente dell'Africa. I \"Pachypodium\" hanno un portamento dendroide e riassumono pi\u00f9 caratteri xerofitici che conferiscono un habitus analogo a quello delle \"Cactaceae\" e delle \"Euphorbiaceae\" succulente.\nIl fusto, detto specificamente \"pachicaule\", ha uno spiccato ingrossamento alla base ed \u00e8 sede di accumulo di riserve idriche, mentre la parte superiore e le rade ramificazioni portano un apparato fogliare poco sviluppato. L'intero apparato di sostegno, fusto e rami, svolge anche funzioni fotosintetizzanti che integrano oppure sostituiscono del tutto la funzione svolta dalle foglie. La specificit\u00e0 dell'habitus dei \"Pachypodium\" risiede nel fatto che l'apparato fogliare, pur essendo ridotto nel complesso, \u00e8 composto anche foglie dal lembo piuttosto sviluppato, portando ad un marcato contrasto morfologico fra il fusto e parte superiore.\nRadici.\nL'apparato radicale non presenta sostanziali adattamenti morfologici, tuttavia pu\u00f2 essere considerato un carattere tendenzialmente xerofitico la profondit\u00e0 delle radici. In generale la maggior parte dell'apparato radicale delle piante si sviluppa nei primi decimetri di profondit\u00e0, dove l'attivit\u00e0 chimica e biologica \u00e8 pi\u00f9 intensa. In ambienti aridi diverse specie approfondiscono una parte delle radici anche di alcuni metri, riuscendo ad assorbire l'acqua eventualmente presente in strati pi\u00f9 profondi.\nFoglie.\nL'apparato fogliare delle specie xerofile \u00e8 quello che in generale presenta gli adattamenti pi\u00f9 determinanti. La xerofilia nelle foglie pu\u00f2 esprimersi in vari modi. I pi\u00f9 frequenti sono i seguenti:\nLa riduzione della superficie traspirante si manifesta con meccanismi differenti, anche combinati, che si riconducono ad una riduzione del numero delle foglie o della loro ampiezza o all'assunzione di forme adatte a disperdere minori quantit\u00e0 d'acqua.\nLa riduzione del numero delle foglie \u00e8 un carattere piuttosto frequente nelle piante ad habitus xerofitico. L'olivo, ad esempio, in annate siccitose elimina spontaneamente una parte pi\u00f9 o meno considerevole delle proprie foglie in modo da ridurre la superficie traspirante e prevenire l'appassimento. Comportamento simile si riscontra anche nei pini mediterranei (pino domestico, pino marittimo, pino d'Aleppo) e in molte essenze arbustive o arboree mediterranee. La riduzione del numero di foglie raggiunge tuttavia la sua espressione estrema nella perdita completa delle foglie in molte piante come adattamento evolutivo all'ambiente xerico. \u00c8 il caso, ad esempio, del pungitopo, in cui le foglie sono del tutto assenti e sostituite, nella loro funzione, dai rami.\nLa riduzione della superficie del lembo fogliare \u00e8 un carattere frequente nelle piante che non hanno adattamenti specifici in relazione al numero di foglie. In questo modo la superficie traspirante si riduce in virt\u00f9 delle dimensioni delle foglie.\nAdattamenti interessanti sono quelli che riguardano la forma del lembo fogliare. In generale le piante xerofitiche con adattamenti non spinti tendono ad avere foglie lanceolate, ellittiche o lineari poco espanse in larghezza, spesso con il margine revoluto. Quest'ultimo carattere associato alla forma lineare della lamina e allo sviluppo di un tomento nella pagina inferiore permette di ridurre notevolmente le perdite d'acqua, in quanto crea in corrispondenza dell'area in cui si aprono gli stomi un microambiente che ostacola il flusso di vapore, instaurando un gradiente di umidit\u00e0 relativa fra fillosfera e atmosfera.\nAdattamenti della morfologia fogliare pi\u00f9 spinti si riscontrano nelle piante che hanno foglie aghiformi oppure squamiformi e embricate sul rametto. In entrambi i casi il risultato \u00e8 quello di esporre una superficie traspirante a sviluppo cilindrico, che a parit\u00e0 di volume \u00e8 inferiore alle forme appiattite. Questo adattamento \u00e8 una costante nelle conifere: queste piante sono in generale adattate a vivere in ambienti poco piovosi (sia nelle regioni calde sia in quelle fredde), anche se non mancano esempi di conifere che popolano ambienti ad elevata piovosit\u00e0 (es. le sequoie). Le conifere hanno in genere foglie aghiformi (es. Pinaceae) oppure squamiformi ed embricate sul rametto (es. Cupressaceae) anche se non mancano conifere con foglie che non presentano queste caratteristiche. Le foglie aghiformi o squamiformi-embricate non sono tuttavia una prerogativa esclusiva delle conifere e si possono riscontrare anche nelle Angiosperme: ad esempio, l\"Erica arborea\", essenza tipica della macchia mediterranea, ha foglie aghiformi, mentre le tamerici, arbustive tipicamente xerofile e alofite, hanno foglie squamiformi appressate sui rametti come nei cipressi.\nSingolari adattamenti xerofitici, riconducibili nel significato biologico ai casi precedenti, sono quelli presenti in diverse piante come le casuarine e alcune Chenopodiaceae alofite (\"Halocnemum\", \"Arthrocnemum\", \"Salicornia\") comunemente chiamate salicornie. Le casuarine, che un inesperto pu\u00f2 confondere facilmente con le conifere, hanno \"foglie apparenti\" aghiformi; in realt\u00e0, ad un esame pi\u00f9 attento si pu\u00f2 vedere che queste foglie sono invece dei rametti articolati, mentre le foglie vere e proprie sono ridotte a piccolissime squame inserite in corrispondenza dei nodi. Le salicornie hanno invece rametti cilindrici articolati, con foglie ridotte a squame opposte e saldate a formare una guaina che avvolge l'articolo. Infine, una differenziazione morfologica estrema delle foglie \u00e8 la trasformazione in spine, come avviene nelle Cactaceae.\nGli adattamenti anatomici e istologici che rallentano il flusso di vapore verso l'atmosfera hanno lo scopo di interporre, fra la superficie fogliare e l'atmosfera, uno strato d'aria in cui si instaura un gradiente d'umidit\u00e0: l'intensit\u00e0 della traspirazione \u00e8 determinata dal deficit di pressione di vapore saturo dell'atmosfera e l'eventuale presenza di uno strato di aria pi\u00f9 umida ristagnante, in corrispondenza della fillosfera, rallenta il flusso di vapore acqueo verso l'atmosfera. La struttura che svolge questa funzione \u00e8 il tomento, ossia lo sviluppo di una fitta copertura di peli uni o pluricellulari. Il tomento si sviluppa in genere nella pagina inferiore delle foglie e sui giovani germogli, mentre la pagina superiore \u00e8 generalmente glabra o leggermente pubescente o rivestita un tomento pi\u00f9 rado.\nInfine, la perdita d'acqua per evaporazione o per traspirazione viene rallentata con lo sviluppo di strutture istologiche che aumentano la resistenza intrinseca al passaggio dell'acqua, dall'interno della foglia all'esterno, sotto forma di vapore. Questo adattamento si realizza con la riduzione del numero di stomi per unit\u00e0 di superficie e, soprattutto, con l'ispessimento della cuticola fogliare.\nLa cuticola \u00e8 un rivestimento composto da sostanze idrofobiche, prevalentemente cere, avente la funzione di rendere impermeabile all'acqua e ai gas le pareti delle cellule epidermiche esposte all'esterno. Presente in tutti i vegetali, la cuticola s'ispessisce notevolmente nelle piante xerofite allo scopo di impedire l'evaporazione dell'acqua attraverso l'epidermide. Questo adattamento \u00e8 presente nella maggior parte delle xerofite ma raggiunge la sua massima espressione nelle cosiddette sclerofille, ossia nelle piante sempreverdi a foglie coriacee, piuttosto diffuse fra le essenze della macchia mediterranea: la foglia \u00e8 rigida e di consistenza coriacea, spesso con superficie glabra e traslucida sulla pagina superiore. Un'altra categoria di piante sclerofille \u00e8 costituita dalle Pinaceae: oltre agli adattamenti citati in precedenza, le Pinaceae mostrano anche un ispessimento della cuticola degli aghi fino a conferirgli una consistenza coriacea. L'efficacia della cuticola nell'ostacolare la perdita d'acqua si osserva facilmente confrontando i tempi di essiccazione delle foglie di sclerofille e quelle di piante non sclerofille: una foglia di alloro o di olivo si essicca con difficolt\u00e0 e impiega alcuni giorni prima di mostrare sintomi di appassimento; al contrario, le foglie di actinidia o di Ortensia manifestano sintomi di appassimento nelle ore pi\u00f9 calde anche quando la pianta \u00e8 regolarmente irrigata.\nAdattamenti fisiologici.\nGli aspetti fisiologici sono in generale meno evidenti di quelli morfologici, ma possono rappresentare in taluni casi la pi\u00f9 alta espressione di adattamento xerofitico.\nRiduzione del ciclo biologico.\nL'accorciamento del ciclo biologico rappresenta uno dei principali adattamenti xerofitici dei vegetali. La concentrazione dell'attivit\u00e0 vegetativa e della prima fase dell'attivit\u00e0 riproduttiva nei periodi pi\u00f9 favorevoli permette alle piante di superare annualmente le difficolt\u00e0 della stagione secca. Questo adattamento si manifesta in gradi di differente intensit\u00e0. Dove le condizioni ambientali diventano gradualmente pi\u00f9 proibitive, la vegetazione arborea e arbustiva lascia lo spazio a quella erbacea, che in generale \u00e8 in grado di adattarsi meglio alla stagione secca, specialmente nelle zone temperate a clima continentale, che alternano una stagione calda e secca ad una fredda. In questo caso la vegetazione arborea scompare del tutto in quanto la lunghezza del ciclo vegetativo \u00e8 tale da non consentire il suo svolgimento nella stagione di transizione (primavera-inizio estate).\nNell'ambito delle piante erbacee, l'adattamento xerofitico \u00e8 maggiore nelle annuali rispetto alle biennali e alle perenni, perci\u00f2 tendono a prevalere dove l'aridit\u00e0 s'intensifica. La massima espressione di questo adattamento si realizza nelle piante effimere, piante erbacee annuali adattate a vivere in ambienti desertici. Queste piante sono in generale sprovviste di adattamenti morfologici xerofitici perch\u00e9 sono in grado di sfruttare gli eventi piovosi sporadici e di carattere eccezionale che si verificano nei deserti pi\u00f9 aridi. La durata del ciclo di una pianta effimera \u00e8 dell'ordine di poche settimane, in media 6-8; i semi restano in dormienza anche per diversi anni, ma in occasione di una pioggia eccezionale germinano rapidamente e in un tempo piuttosto breve la pianta \u00e8 in grado di crescere, fiorire e disperdere i semi prima che le sopraggiunte condizioni di aridit\u00e0 ne determinino la morte.\nEstivazione.\nL'estivazione \u00e8 un comportamento tipico di molte xerofite perenni che vivono in ambienti a clima caldo-arido, come ad esempio gli ecosistemi mediterranei. In questo caso la pianta svolge il suo ciclo vegetativo durante le stagioni pi\u00f9 fresche, con la massima attivit\u00e0 in primavera e attraversa un periodo di riposo vegetativo in estate, riprendendo l'attivit\u00e0 eventualmente in autunno. La riproduzione pu\u00f2 completarsi all'inizio dell'estate oppure in autunno, ma in genere si svolge nel corso della primavera. Sono normalmente soggette a estivazione, ad esempio, piante arbustive come le Cistaceae o l\"Euphorbia dendroides\", piante fruticose come l'elicriso e la stecade, piante erbacee rizomatose come il cardo selvatico e bulbose come molte Liliaceae.\nMolte specie arboree o arbustive mediterranee attraversano comunque durante i mesi pi\u00f9 caldi e asciutti una fase di arresto vegetativo anche senza un'estivazione vera e propria, mostrando un'attivit\u00e0 di intenso accrescimento vegetativo nei mesi primaverili e autunnali. Hanno questo comportamento, ad esempio, il leccio, la sughera, l'olivastro, ecc., che nelle regioni a clima pi\u00f9 mite hanno un'attivit\u00e0 prevalente nel periodo autunno-primaverile pur attraversando un brevissimo periodo di riposo invernale e conducendo la fase riproduttiva di accrescimento dei frutti in estate.\nForme di adattamento assimilabili, entro certi versi, all'estivazione sono quelle proprie delle specie che vivono in regioni temperate a clima freddo-arido e quelle che vivono in regioni tropicali a regime climatico regolato dall'alternanza stagionale fra gli alisei, venti asciutti, e i monsoni, venti umidi. In queste regioni si verifica l'alternanza fra una stagione asciutta e una umida. Queste regioni, che a nord dell'Equatore si estendono nelle Filippine, nell'Indocina, nel subcontinente indiano, nella Penisola Arabica, nell'Africa subsahariana, nella parte occidentale del Centro America, sono interessate dai biomi tropicali di transizione fra la foresta pluviale e il deserto tropicale (foresta decidua tropicale, boscaglia spinosa, savana). Le essenze adattate a questi climi sono per lo pi\u00f9 piante arboree che attraversano il periodo di riposo vegetativo nella stagione asciutta, arrivando anche a perdere le foglie, e piante erbacee che svolgono il loro ciclo nel corso della stagione delle piogge.\nRegolazione attiva delle aperture stomatiche.\nA differenza delle altre, le piante xerofile hanno in generale la propriet\u00e0 di regolare attivamente l'apertura degli stomi modificando lo stato di turgore delle cellule di guardia. In condizioni di stress idrico, pertanto, chiudono gli stomi impedendo la fuoriuscita di vapore acqueo proveniente dall'evaporazione dell'acqua tissulare. Questo comportamento, se da un lato implica l'arresto della fotosintesi e, quindi, dell'attivit\u00e0 vegetativa, da un altro permette alla pianta di prolungare la sua sopravvivenza. Nelle stesse condizioni, infatti, una pianta incapace di regolare l'apertura degli stomi andr\u00e0 inesorabilmente incontro all'appassimento e, infine, all'avvizzimento in tempi brevi.\nPotenziale idrico nel terreno e nella foglia.\nUn meccanismo fisiologico di adattamento sofisticato \u00e8 quello che permette alle piante xerofile di acquisire un'elevata efficienza nell'assorbimento radicale dell'acqua. Questo meccanismo raggiunge la sua massima espressione nelle alofite, piante adattate a vivere in condizioni estreme.\nIl terreno lega l'acqua con una forza, detta \"tensione\", che in genere assume valori negativi; fanno eccezione i suoli sommersi, nei quali la tensione \u00e8 nulla, se non positiva. L'assorbimento radicale dell'acqua implica una spesa energetica necessaria per vincere la tensione, perci\u00f2 la forza con cui il terreno trattiene l'acqua \u00e8 convenzionalmente associata al lavoro, detto potenziale idrico, necessario per sottrarre un determinato quantitativo d'acqua. Le condizioni di riferimento adottate per definire il potenziale idrico fanno s\u00ec che questo sia espresso - in termini dimensionali - come una pressione, perci\u00f2 il potenziale idrico \u00e8 misurato convenzionalmente in bar oppure con indici numerici assoluti correlati alla misura in bar a mezzo dell'operatore matematico \"p\" (pF).\nIn condizioni di terreno non saturo, il potenziale idrico assume sempre valori negativi, perci\u00f2 le piante esercitano uno sforzo per assorbire l'acqua. A definire il potenziale idrico concorrono diversi fattori, fra i quali hanno il peso determinante l'acqua legata dai colloidi e quella trattenuta per capillarit\u00e0; dal momento che questi fenomeni sono correlati alla natura della matrice litologica del suolo, questa componente del potenziale idrico \u00e8 detta \"potenziale matriciale\". In condizioni ordinarie il potenziale idrico si identifica approssimativamente con il potenziale matriciale, mentre in condizioni particolari entrano in gioco - in misura significativa - anche altre componenti. Ad esempio, nel caso di alberi ad alto fusto con altezze dell'ordine di diverse decine di metri ha un ruolo non trascurabile il \"potenziale gravitazionale\", in quanto gli alberi devono esercitare una pressione di suzione di diversi bar solo per superare il dislivello geometrico (approssimativamente 1 bar ogni 10 metri). Nel caso di suoli con un elevato accumulo di sale \u00e8 invece determinante il \"potenziale osmotico\", che arriva a prevalere sul potenziale matriciale; infatti, la maggior parte delle piante soffre di stress idrico e giunge alla morte per avvizzimento nei terreni sommersi da acque saline, non riuscendo ad assorbire l'acqua legata dai sali in essa disciolti.\nI meccanismi di assorbimento radicale dell'acqua e di trasporto all'interno della pianta sono di diversa natura e non bene conosciuti nel dettaglio. Nel complesso il flusso di umidit\u00e0 dal terreno all'atmosfera, attraverso l'assorbimento e la traspirazione, \u00e8 alimentato da un gradiente di potenziale idrico decrescente: l'acqua arriva alle foglie in virt\u00f9 della differenza di potenziale idrico che s'instaura all'interno della pianta e fra le radici e il terreno; tale differenza \u00e8 alimentata dalla traspirazione e dal trasporto attivo degli ioni, processo, quest'ultimo, che richiede una spesa energetica. In condizioni di intensit\u00e0 di traspirazione bassa, il flusso ascendente \u00e8 alimentato invece dalla pressione radicale e si manifesta con il fenomeno della guttazione.\nIn condizioni ordinarie l'acqua arriva perci\u00f2 alle foglie in virt\u00f9 del basso potenziale idrico causato dalla concentrazione ionica e dal passaggio allo stato di vapore. Il basso potenziale idrico genera una pressione negativa (tensione) nello xilema che si trasmette alla radice. Nella radice il flusso \u00e8 alimentato dal trasporto attivo degli ioni, che permette il passaggio dell'acqua dall'apoplasto al sinplasto.\nIn virt\u00f9 di questi fenomeni, di natura in parte fisica in parte chimica, l'adattamento xerofitico si concretizza nella capacit\u00e0 di creare, all'interno della pianta, potenziali idrici di valore tale da vincere le basse tensioni dell'acqua nel terreno. Nella maggior parte delle piante l'acqua \u00e8 assorbita finch\u00e9 il potenziale idrico del terreno si mantiene sopra un valore limite compreso fra -15 e -25 bar (denominato \"coefficiente di avvizzimento\"). Le piante non xerofite manifestano per\u00f2 sintomi di sofferenza a valori pi\u00f9 alti, quando il potenziale idrico scende a valori variabili da -4 a -6 bar, ma le pi\u00f9 sensibili soffrono gi\u00e0 a potenziali di poco superiori -1 bar. Si pu\u00f2 gi\u00e0 individuare un adattamento xerofitico in quelle piante che riescono ad assorbire l'acqua, senza mostrare particolari sintomi di sofferenza, a potenziali compresi fra -4 \u00f7 -6 bar e -15 \u00f7 -25 bar.\nLe piante con marcato adattamento xerofitico e le alofite possono tuttavia assorbire l'acqua a potenziali molto pi\u00f9 bassi, con casi estremi di specie che assorbono l'acqua anche fino a -175 bar. In particolare, le piante alofite devono la loro capacit\u00e0 di assorbimento all'elevata tensione osmotica generata dall'accumulo di sali all'interno dei vacuoli, in grado di vincere la tensione osmotica dell'acqua dei suoli salini o dei suoli sommersi da acque saline.\nFotosintesi CAM.\nLa fotosintesi CAM (acronimo di \"Crassulacean Acid Metabolism\"), attuata nelle Crassulaceae, nelle Cactaceae e in alcune specie di altre famiglie (es. \"Ananas\", \"Agave\", ecc.), \u00e8 un adattamento xerofitico vero e proprio perch\u00e9 consente lo svolgimento della fotosintesi anche con gli stomi chiusi. Nelle vie metaboliche ordinarie delle piante C3 e delle piante C4, infatti, la fotosintesi necessita dell'apertura degli stomi affinch\u00e9 si svolgano gli scambi gassosi (ingresso della CO2 e uscita dell'O2. In caso di chiusura degli stomi, pertanto, le piante non svolgono la fotosintesi.\nNelle piante a metabolismo CAM si svolge una via metabolica alternativa che rappresenta un'evoluzione adattativa del ciclo di Calvin, proprio delle piante C3. La fase luminosa e la fase buia sono infatti separate nel tempo: durante la notte la pianta apre gli stomi, permettendo l'ingresso della CO2 che sar\u00e0 fissata da un acido a tre atomi di carbonio (C3), prevalentemente l'acido malico, accumulato nei vacuoli. Durante il giorno, a stomi chiusi, gli acidi C4 accumulati nel corso della notte saranno metabolizzati nel ciclo di Calvin.\nLa via metabolica CAM ha un'efficienza fotosintetica molto bassa, tuttavia permette lo svolgimento della fotosintesi in condizioni ambientali che impedirebbero le altre vie. Un aspetto interessante del metabolismo CAM consiste nel fatto che pur avendo una base genetica, il meccanismo \u00e8 innescato dalle condizioni ambientali: la fotosintesi CAM si svolge infatti in condizioni di clima arido, ma in occasione di giornate umide, ad esempio dopo un temporale, le piante CAM svolgono il ciclo di Calvin secondo il meccanismo delle piante C3. La fotosintesi CAM, pertanto, va intesa come una risorsa metabolica integrativa che consente il proseguimento dell'attivit\u00e0 vegetativa anche in condizioni proibitive.\nDisidratazione.\nLa capacit\u00e0 di disidratare e reidratare i tessuti \u00e8 forse uno degli adattamenti xerofitici pi\u00f9 estremi, diffuso per lo pi\u00f9 fra gli organismi inferiori. Casi molto pi\u00f9 rari si riscontrano tuttavia anche nelle Piante. L'esempio pi\u00f9 spettacolare \u00e8 quello della rosa di Gerico, emblematicamente chiamata anche \"Pianta della Resurrezione\". Questa licopodiofita \u00e8 in grado di disidratare completamente i tessuti dei propri microfilli e sopravvivere a condizioni di ambiente secco anche per decine d'anni restando in uno stato di latenza; con la completa reidratazione la pianta riacquista la vitalit\u00e0 e la funzionalit\u00e0 senza perdere le proprie strutture morfo-anatomiche.\nUn fenomeno di questo genere ricorda approssimativamente la propriet\u00e0 di molti microrganismi, come ad esempio i lieviti, di essere conservati per liofilizzazione e rivitalizzati con la reidratazione. Singolare \u00e8 trovare un comportamento simile, in natura, presso organismi pi\u00f9 complessi come le Licopodiofite, piante vascolari affini alle Felci.\nLa particolarit\u00e0 di questo comportamento lo differenzia nettamente dagli altri adattamenti xerofitici. Infatti, nei casi precedenti si assiste ad adattamenti che presuppongono il mantenimento dell'attivit\u00e0 vegetativa in condizioni pi\u00f9 o meno estreme; oppure la perdita, in condizioni sfavorevoli, degli organi che rappresentano il fattore di criticit\u00e0, salvo poi rigenerarli al ripristino delle condizioni favorevoli; oppure l'adattamento dei ciclo biologico all'alternanza fra condizioni favorevoli e sfavorevoli.\nL'esame microscopico dei tessuti disidratati mostra una particolare struttura cellulare nella pianta disidratata, in cui si evidenziano in particolare i cloroplasti schiacciati. Con la reidratazione le cellule si rivitalizzano, gli organuli cellulari ripristinano la loro morfologia funzionale e le attivit\u00e0 biochimiche si riavviano."}
{"id": "11085", "revid": "181699", "url": "https://it.wikipedia.org/wiki?curid=11085", "title": "Xerofila", "text": ""}
{"id": "11095", "revid": "712828", "url": "https://it.wikipedia.org/wiki?curid=11095", "title": "Sirio", "text": "Sirio (IPA: ; \u03b1 CMa / \u03b1 Canis Majoris / Alfa Canis Majoris, conosciuta anche come Stella del Cane o Stella Canicola; in latino \"S\u012br\u012dus\", derivato dal nome greco della stella, \u03a3\u03b5\u03af\u03c1\u03b9\u03bf\u03c2 \"S\u00e9irios\", che vuol dire \"splendente\", \"ardente\") \u00e8 una stella bianca della costellazione del Cane Maggiore; \u00e8 la stella pi\u00f9 brillante del cielo notturno, con una magnitudine apparente pari a \u22121,46 e una magnitudine assoluta di +1,40. Vista dalla Terra possiede due volte la luminosit\u00e0 apparente di Canopo (\u03b1 Carinae), la seconda stella pi\u00f9 brillante del cielo; in una notte limpida, senza Luna e possibilmente senza i pianeti pi\u00f9 luminosi, \u00e8 persino in grado di proiettare a terra una leggerissima ombra degli oggetti. Sirio pu\u00f2 essere osservata da tutte le regioni abitate della Terra e, nell'emisfero boreale, \u00e8 uno dei vertici dell'asterismo del Triangolo invernale.\nLa sua brillantezza in cielo \u00e8 dovuta sia alla sua luminosit\u00e0 intrinseca, sia alla sua vicinanza al Sole; Sirio si trova infatti ad una distanza di 8,6 anni luce, ed \u00e8 perci\u00f2 una delle stelle pi\u00f9 vicine alla Terra. \u00c8 una stella di sequenza principale di tipo spettrale A1 Vm ed ha una massa circa 2,1 volte quella del Sole. La sua luminosit\u00e0 assoluta \u00e8 pari a 25 volte quella del nostro Sole, ma Sirio \u00e8 notevolmente meno luminosa di Rigel o della stessa Canopo, che appaiono meno luminose perch\u00e9 pi\u00f9 lontane. Rispetto al Sole, inoltre, \u00e8 molto pi\u00f9 calda e la sua temperatura di la fa apparire di un bianco intenso.\nSirio \u00e8 in realt\u00e0 un sistema binario: infatti, attorno alla componente principale (detta per questo Sirio A) orbita una nana bianca chiamata Sirio B, che compie la propria rivoluzione attorno alla primaria ad una distanza compresa tra 8,1 e , con un periodo di circa 50 anni.\nPresso molte culture, la stella \u00e8 stata spesso associata alla figura di un cane. Presso i Greci si riteneva che il suo scintillio al suo sorgere eliaco potesse danneggiare i raccolti, portare forte siccit\u00e0 o persino causare e diffondere epidemie di rabbia; il suo nome deriva infatti dal greco antico \u03a3\u03b5\u03af\u03c1\u03b9\u03bf\u03c2 (pronuncia \"S\u00e9irios\"), che significa \"splendente\", ma anche \"ardente\", \"bruciante\". I Romani erano soliti sacrificare un cane assieme ad una pecora e del vino, allo scopo di prevenire gli effetti nefasti di questa stella. I giorni in cui queste cerimonie venivano consumate, all'inizio dell'estate, erano detti \"Giorni del Cane\", e la stella Sirio \"Stella Canicula\": fu cos\u00ec che il termine \"canicola\" divent\u00f2 sinonimo di caldo afoso. Presso i Celti, invece, la levata eliaca di Sirio era considerata un fatto positivo e segnava l'inizio di Lugnasad, considerata la festa pi\u00f9 importante.\nOsservazione.\nSirio appare come una stella brillante di un marcato colore bianco-azzurro; sebbene si trovi nell'emisfero australe \u00e8 sufficientemente vicina all'equatore celeste da risultare visibile anche a latitudini molto settentrionali, fino a ben oltre il circolo polare artico; tuttavia, da alcune citt\u00e0 molto settentrionali, come San Pietroburgo, non si leva mai pi\u00f9 di pochi gradi dall'orizzonte meridionale. Si individua con facilit\u00e0 a sud-est della brillante costellazione di Orione, sul bordo occidentale della scia chiara della Via Lattea. Pu\u00f2 essere riconosciuta senza errori, in quanto si trova sul prolungamento a sud-est dell'allineamento delle tre stelle note come Cintura di Orione. Assieme a Betelgeuse (\u03b1 Orionis) e Procione (\u03b1 Canis Minoris) costituisce l'asterismo del Triangolo invernale.\nDall'emisfero australe Sirio diventa circumpolare alle latitudini pi\u00f9 meridionali dei 73\u00b0 S; da alcune latitudini, Sirio pu\u00f2 essere vista nei primi giorni di luglio sia subito dopo il tramonto che poco prima dell'alba. Questo succede perch\u00e9 Sirio dall'emisfero australe si presenta pi\u00f9 alta sull'orizzonte rispetto al tratto dell'eclittica pi\u00f9 vicino ad essa (che cade nei Gemelli); cos\u00ec, quando il Sole assume la stessa ascensione retta di Sirio, tramonta prima di quest'ultima, che resta invece visibile nel crepuscolo, mentre all'alba Sirio sorge poco prima che il chiarore dell'alba la nasconda alla vista.\nCon una magnitudine apparente di \u22121,47, Sirio \u00e8 la stella pi\u00f9 luminosa del cielo notturno, con un discreto margine sulle altre; tuttavia, non appare luminosa come la Luna, Venere o Giove. Talvolta anche Mercurio e Marte, a seconda della posizione nell'orbita, appaiono pi\u00f9 luminosi.\nSirio pu\u00f2 essere osservata ad occhio nudo anche durante le ore diurne in alcune circostanze: il cielo dovrebbe essere particolarmente terso, mentre l'osservatore deve trovarsi ad alta quota, con Sirio quasi allo zenit e il Sole basso sull'orizzonte. Pu\u00f2 inoltre essere scorta con facilit\u00e0 assieme ad altre stelle prima del tramonto (o dopo il sorgere) del Sole se ci si trova su un aereo che vola ad alta quota.\nIl moto orbitale del sistema binario di Sirio porta le due stelle ad una minima separazione angolare di 3 secondi d'arco e ad un massimo di 11 secondi d'arco. Durante la separazione minima, occorre un telescopio da almeno 300\u00a0mm di diametro per poter distinguere la nana bianca Sirio B dal chiarore diffuso della stella primaria. L'ultimo periastro avvenne nel 1994 e, dato che il periodo orbitale del sistema \u00e8 di 50,09 anni, il prossimo avverr\u00e0 intorno al 2044.\nTrovandosi alla distanza di 2,6 parsec (8,6 anni luce) dal sistema solare, il sistema di Sirio comprende due delle otto stelle pi\u00f9 vicine al Sole ed \u00e8 il quinto sistema stellare pi\u00f9 vicino a noi. Questa vicinanza \u00e8 la principale ragione della grande luminosit\u00e0 della stella, come per altre stelle vicine come ed in forte contrasto con le distanti e molto pi\u00f9 brillanti supergiganti come Canopo (\u03b1 Carinae), Rigel (\u03b2 Orionis) o Betelgeuse; tuttavia, \u00e8 comunque 25 volte pi\u00f9 luminosa della nostra stella in termini assoluti. La stella fisicamente pi\u00f9 vicina a Sirio \u00e8 Procione, che si trova ad appena 1,61 parsec (5,24 anni luce) da questa. La sonda spaziale Voyager 2, lanciata nel 1977 per studiare i quattro pianeti gioviani del sistema solare esterno, passer\u00e0 a 4,3 anni luce da Sirio tra circa anni.\nStoria delle osservazioni.\nSirio \u00e8 riportata nei primissimi registri astronomici, conosciuta presso gli antichi egizi col nome di \"Sopdet\"; durante il Medio Regno, gli egizi basavano il loro calendario sul sorgere eliaco di Sirio, ossia il giorno in cui la stella diventava visibile all'alba poco prima che la luce del Sole la oscurasse in cielo, che all'epoca coincideva con il prossimo arrivo delle inondazioni annuali del Nilo e del solstizio, dopo circa 70 giorni in cui la stella non era stata visibile nei cieli. Il capodanno egizio cadeva in estate, nel giorno detto 1 Thoth, corrispondente all'odierno 29-30 agosto.\nTra gli egizi il geroglifico \"spdt\", per indicare questa stella (\"Sothis\", nella traslitterazione greca) mostra una stella e un triangolo; nella mitologia egizia, Sothis era identificata con la grande dea Iside, che formava una trinit\u00e0 con il marito Osiride e il loro figlio Horus, mentre i 70 giorni di assenza della stella simboleggiava il passaggio di Iside attraverso il \"duat\" (l'oltretomba egizio). Settanta erano anche i giorni che i defunti trascorrevano nelle \"case dell'imbalsamazione\". Questo a giustificare il forte legame tra gli antichi egizi e le stelle. Da Sothis deriva il termine \"ciclo sothiaco\", ad indicare appunto il particolare periodo di \"reset\" orbitale della stella, di 1460 anni.\nGli antichi Greci credevano che la comparsa di Sirio portasse con s\u00e9 il clima caldo e secco dell'estate e che mostrasse i suoi effetti sull'avvizzimento delle piante e sull'indebolimento degli uomini. A causa della sua luminosit\u00e0, probabilmente si not\u00f2 che Sirio scintillava maggiormente nelle sere di inizio estate, fenomeno dovuto in realt\u00e0 all'instabilit\u00e0 meteorologica tipica di quel periodo, e si credeva che questo fosse dovuto alle emanazioni deleterie della stella che arrivavano sulla Terra. Chi \"soffriva\" degli effetti della stella veniva detto (\"astr\u00f2bletos\") col significato di \"colpito dalla stella\". Sirio veniva descritta in letteratura come \"bruciante\" o \"fiammante\"; il nome stesso di Sirio deriva dall'aggettivo (\"s\u00e9irios\"; originariamente , \"sw\u00e9irios\"), che significa \"splendente\".\nLa stagione che seguiva l'avvento della stella nel cielo mattutino era chiamata Canicola (con evidente riferimento al termine \"Cane\", che designa la costellazione di appartenenza della stella) o estate. Gli abitanti dell'isola di Ceos, nel Mare Egeo avrebbero offerto dei sacrifici a Sirio e a Zeus per invocare i venti rinfrescanti, e avrebbero atteso la riapparsa della stella in estate. Se questa, alla prima levata, sorgeva nitidamente, avrebbe significato buona fortuna, ma se sorgeva debole e scintillante, avrebbe portato effetti deleteri o pestilenze. Le monete provenienti dall'isola dal III secolo a.C. mostravano dei cani o delle stelle che emanavano raggi, ribadendo l'importanza che Sirio aveva presso i suoi abitanti. I Romani celebravano il tramontare eliaco di Sirio intorno al 25 aprile, sacrificando un cane, accompagnato da incenso, vino e una pecora alla dea Robigo in modo che le emanazioni nefaste della stella non causassero danni al raccolto del grano di quell'anno.\nTolomeo di Alessandria mapp\u00f2 le stelle nei libri VII e VIII della sua opera Almagesto, in cui usava Sirio come riferimento per tracciare il meridiano centrale del globo. Curiosamente, la indic\u00f2 come una delle sei stelle del cielo a lui note di colore rosso (vedi Il colore di Sirio nell'antichit\u00e0). Le altre cinque sono, effettivamente, stelle di classe spettrale K e M, come Arturo e Betelgeuse.\nLe stelle luminose erano importanti per gli antichi Polinesiani, in quanto fungevano da riferimento per la navigazione fra le varie isole e atolli del grande Oceano Pacifico. Basse sull'orizzonte, sembrava si comportassero come delle bussole stellari che assistevano i marinai quando tracciavano la rotta verso una particolare destinazione. Inoltre potevano essere utilizzate come dei riferimenti per la latitudine: la declinazione di Sirio, ad esempio, incontra la latitudine dell'isola di Figi, a 17\u00b0S, e perci\u00f2 da quest'isola Sirio si mostra allo zenit. Sirio indicava per loro il corpo di un \"Grande Uccello\" che indicavano col nome \"Manu\", dove Canopo indicava la punta dell'ala meridionale e Procione quella settentrionale, che divideva il cielo notturno dei polinesiani in due emisferi. Cos\u00ec come l'apparire di Sirio nel cielo mattutino indicava l'arrivo dell'estate per i Greci, per i M\u0101ori segnava invece il freddo inizio dell'inverno; il nome \"Takurua\" infatti indicava sia la stella che la stagione invernale. La sua culminazione al solstizio d'inverno era segnata da una celebrazione nelle isole Hawaii,dove era chiamata \"Ka'ulua\", ossia \"Regina del cielo\". Ci sono pervenuti molti altri nomi polinesiani, fra i quali \"Tau-ua\" nelle Isole Marchesi, \"Rehua\" in Nuova Zelanda e \"Aa\" e \"Hoku-Kauopae\" sempre nelle Hawaii.\nScoperta dei moti spaziali.\nNel 1676, Edmond Halley pass\u00f2 un anno sull'isola di Sant'Elena, nel sud Atlantico, per osservare le stelle del sud. Circa 40 anni dopo, nel 1718, scopr\u00ec il moto proprio di quelle che fino a quel momento erano ritenute \"stelle fisse\", dopo aver comparato le sue misure astrometriche con quelle dell'Almagesto di Tolomeo. Not\u00f2 che Arturo e Sirio si erano spostate notevolmente rispetto alle altre, e in particolare quest'ultima si era spostata di ben 30 minuti d'arco (circa il diametro apparente della Luna) verso sud in 1800 anni.\nNel 1868 Sirio divent\u00f2 la prima stella la cui velocit\u00e0 fosse stata misurata. William Huggins esamin\u00f2 lo spettro di questa stella e osserv\u00f2 un notevole spostamento verso il rosso, concludendo che Sirio si stava allontanando dal Sistema Solare alla velocit\u00e0 di circa . Studi successivi hanno corretto questa misura in circa ,: ci\u00f2 significa che Sirio si sta in realt\u00e0 avvicinando al Sole. \u00c8 possibile che Huggins non avesse preso in considerazione la velocit\u00e0 orbitale della Terra, omissione che pu\u00f2 aver causato un errore fino a 30 km/s.\nScoperta di Sirio B.\nNel 1844, studiando i cambiamenti di moto proprio di Sirio, l'astronomo tedesco Friedrich Bessel dedusse che questa stella avrebbe potuto possedere una compagna invisibile. Circa vent'anni dopo, il 31 gennaio 1862, l'astronomo e costruttore di telescopi americano Alvan Graham Clark osserv\u00f2 per la prima volta questa componente, una nana bianca oggi nota come \"Sirio B\", la seconda di questa classe di stelle ad essere stata mai osservata. La stella visibile \u00e8 oggi talvolta nota come \"Sirio A\". Dal 1894, sono state osservate alcune apparenti irregolarit\u00e0 orbitali del sistema di Sirio, suggerendo cos\u00ec l'ipotesi di una terza stella estremamente piccola, ma quest'ipotesi non \u00e8 mai stata confermata. Le misurazioni indicano un'orbita di sei anni attorno a Sirio A e una massa di appena 0,06 masse solari; questa stella potrebbe essere cinque o dieci magnitudini pi\u00f9 debole della nana bianca Sirio B. Osservazioni pi\u00f9 recenti non sono riuscite a confermare l'esistenza di un terzo membro del sistema di Sirio, ma ancora non hanno del tutto escluso la possibilit\u00e0 che ci possa davvero essere una terza componente del sistema. Un'apparente \"terza stella\" osservata negli anni venti sembra essere stata invece un oggetto di fondo.\nNel 1915 Walter Sydney Adams, usando il riflettore di 1,5 metri nell'Osservatorio di Monte Wilson, osserv\u00f2 lo spettro di Sirio B e determin\u00f2 che si trattava di una debole stella bianca. Ci\u00f2 port\u00f2 gli astronomi a concludere che si trattasse di una nana bianca. Il diametro di Sirio A \u00e8 stato per la prima volta misurato da Robert Hanbury Brown e da Richard Q. Twiss nel 1859 a Jodrell Bank, utilizzando il loro interferometro a intensit\u00e0. Nel 2005, usando il Telescopio Spaziale Hubble, gli astronomi hanno determinato che Sirio B possiede all'incirca il diametro della Terra, , con una densit\u00e0 molto elevata e una massa pari a circa il 98% di quella del Sole.\nIl colore di Sirio nell'antichit\u00e0.\nNel 150 d.C., l'astronomo Claudio Tolomeo descrisse Sirio come di colore rosso, assieme ad altre cinque stelle, Betelgeuse, Antares, Aldebaran, Arturo e Polluce, tutte di colore effettivamente arancione o rosso vivo. La discrepanza fu inizialmente notata dall'astronomo amatoriale Thomas Barker, che redasse un appunto e ne parl\u00f2 ad una riunione della Royal Society di Londra nel 1760. L'esistenza di altre stelle che cambiavano la luminosit\u00e0 diede adito alla credenza che alcune potessero anche cambiare di colore;John Herschel lo annot\u00f2 nel 1839, forse influenzato dall'osservazione che fece due anni prima della stella Eta Carinae.\nThomas Jefferson Jackson See riport\u00f2 all'attenzione della comunit\u00e0 scientifica il caso del colore di Sirio nel 1892, con la pubblicazione di diverse riviste e un sommario finale nel 1926. Egli cit\u00f2 che non solo Tolomeo, ma anche il poeta Arato di Soli, l'oratore Marco Tullio Cicerone e il generale Germanico Cesare si riferivano a Sirio come una stella di colore rosso, aggiungendo inoltre che nessuno di questi ultimi tre autori era un astronomo. Pure Seneca il giovane descrisse Sirio come una stella dall'intenso colore rosso, pi\u00f9 del pianeta Marte. Tuttavia, non tutti gli antichi osservatori riportano che Sirio fosse una stella rossa. Il poeta Marco Manilio, vissuto nel I secolo d.C., la descrive come una stella di color blu-oltremare, cos\u00ec come fece Rufio Festo Avieno nel IV secolo.\nNell'antica Cina \u00e8 la stella standard per il colore bianco, mentre diverse annotazioni dal II secolo a.C. al VII secolo d.C. la descrivono come una stella di colore bianco.\nNel 1985, gli astronomi tedeschi Wolfhard Schlosser e Werner Bergmann pubblicarono un passo di un manoscritto lombardo dell'VIII secolo; il testo, in latino, insegnava come determinare l'orario delle preghiere notturne tramite la posizione delle stelle, e Sirio \u00e8 descritta come \"rubeola\", ossia rossastra. Gli autori proposero che questa potesse essere un'indicazione di come a quel tempo la stella Sirio B fosse una gigante rossa. Tuttavia, altri astronomi replicarono che si trattasse invece della stella Arturo.\nLa possibilit\u00e0 che l'evoluzione stellare di Sirio A o di Sirio B possa essere stata responsabile delle discrepanze osservate in passato \u00e8 stata rigettata in blocco dagli astronomi, poich\u00e9 una scala temporale dell'ordine delle migliaia di anni sarebbe troppo breve e perch\u00e9 non ci sono segni di nebulosit\u00e0 attorno al sistema che possa giustificare un tale cambiamento. \u00c8 stata anche proposta l'interazione di una terza stella, finora sconosciuta, come responsabile di ci\u00f2. Spiegazioni alternative sono che si sia trattato soltanto di metafore poetiche per indicare periodi o avvenimenti infausti, oppure che sia avvenuto un improvviso brillamento della stella nel periodo in cui veniva osservata, tanto da dare l'impressione che la stella fosse rossa. Ad occhio nudo, spesso appare colorata di rosso, bianco e blu-verdastro quando \u00e8 bassa sull'orizzonte, ma si tratta di un effetto dovuto ai densi strati dell'atmosfera terrestre e quando la stella, come tutte del resto, sono alte in cielo, sembrano assumere un colore stabile.\nSirio nelle epoche precessionali.\nLe coordinate attuali di Sirio farebbero pensare che da sempre la stella sia stata visibile da tutti i popoli storici e preistorici della Terra; in realt\u00e0, a causa della precessione degli equinozi, le coordinate della stella variano sensibilmente. Attualmente, l'ascensione retta di Sirio \u00e8 pari a 6h\u00a045m, ossia prossima alle 6h di ascensione retta; questo valore corrisponde al punto pi\u00f9 settentrionale che l'eclittica raggiunge a nord dell'equatore celeste, e dunque segna anche il punto pi\u00f9 settentrionale che un oggetto celeste pu\u00f2 raggiungere. Dunque, attualmente, Sirio si trova alla sua declinazione pi\u00f9 settentrionale, che corrisponde a circa \u221216\u00b0.\nNell'epoca precessionale opposta alla nostra (avvenuta circa anni fa), Sirio aveva una coordinata di ascensione retta pari a 18h, che corrisponde alla declinazione pi\u00f9 meridionale che un oggetto pu\u00f2 raggiungere; sottraendo ai \u221216\u00b0 attuali un valore di 47\u00b0 (pari al doppio dell'angolo di inclinazione dell'asse terrestre), otteniamo una coordinata di \u221263\u00b0. Questo significa che, anni fa, Sirio era una stella molto meridionale, e poteva essere osservata solo a sud del 27\u00ba parallelo nord. Dunque, per buona parte dell'epoca precessionale completa, Sirio non \u00e8 osservabile da molte regioni dell'emisfero boreale.\nAttualmente, la declinazione di Sirio tende a spostarsi lentamente in direzione sud, assieme alla seconda stella pi\u00f9 brillante del cielo, Canopo. Tra circa anni, non sar\u00e0 pi\u00f9 visibile da quasi tutto il bacino del Mediterraneo, dalla Cina settentrionale e da gran parte dell'America del nord.\nA questo movimento \u00e8 da sommarsi il moto proprio della stella stessa, che essendo molto vicina appare notevole: Sirio sembra muoversi infatti in direzione della costellazione della Colomba, a sud-sud-ovest, ad una velocit\u00e0 di oltre 1\u00ba in 4000 anni.\nLuminosit\u00e0 apparente comparata nel tempo.\nSirio entro i prossimi anni tender\u00e0 ad aumentare la sua luminosit\u00e0 apparente, finch\u00e9 raggiunger\u00e0 un massimo di circa \u22121,66. La stella Vega, in avvicinamento a noi, aumenter\u00e0 la sua luminosit\u00e0 molto pi\u00f9 rapidamente, fino a raggiungere entro anni l'attuale magnitudine apparente di Sirio; pi\u00f9 in fretta ancora aumenter\u00e0 la luminosit\u00e0 di Altair, che passer\u00e0 da un attuale valore di 0,77 a \u22120,53 in anni. Arturo si trova attualmente al punto pi\u00f9 vicino a noi, dunque in futuro la sua luminosit\u00e0 diminuir\u00e0, come quella di Canopo, che fino a anni fa era la stella pi\u00f9 brillante del cielo. L'attuale stella pi\u00f9 vicina a noi \u00e8 \u03b1 Centauri, la quale continuer\u00e0 ad avvicinarsi entro i prossimi anni.\nSirio divenne, secondo il grafico qui sotto, la stella pi\u00f9 luminosa circa anni fa, quando con il suo avvicinarsi a noi super\u00f2 la luminosit\u00e0 apparente di Canopo, che divenne cos\u00ec la seconda stella pi\u00f9 luminosa del cielo. La tabella indica invece i dati delle magnitudini apparenti delle stelle esaminate nel grafico, con un campionamento di anni; il grassetto indica la stella pi\u00f9 luminosa nell'anno indicato.\nSistema stellare.\nSirio, come gi\u00e0 visto, \u00e8 un sistema binario composto da due stelle bianche orbitanti l'una attorno all'altra con una separazione di circa (grosso modo la distanza fra il Sole e Urano) e un periodo di poco superiore ai 50 anni. La componente pi\u00f9 luminosa, nota come Sirio A, \u00e8 una stella di sequenza principale, con classe spettrale A1V e con una temperatura superficiale stimata di . La sua compagna, Sirio B, \u00e8 una stella che gi\u00e0 si \u00e8 evoluta, uscendo dalla sequenza principale e diventando una gigante rossa e quindi una nana bianca. Attualmente \u00e8 volte meno luminosa nella banda della luce visibile, mentre una volta era la pi\u00f9 massiccia delle due. L'et\u00e0 del sistema \u00e8 stata stimata sui 230 milioni di anni. Si pensa che inizialmente il sistema fosse composto da due stelle bianco-azzurre orbitanti l'una attorno all'altra in un'orbita ellittica ogni 9,1 anni. Il sistema emette un livello di infrarossi pi\u00f9 alto di quanto ci si aspetterebbe, misurato dal satellite infrarosso IRAS; questo potrebbe essere un indicatore della presenza di polveri nel sistema ed \u00e8 considerata una cosa inusuale per una stella doppia.\nSirio A.\nSirio A possiede una massa di circa 2,1 volte quella del Sole. Il raggio della stella \u00e8 stato misurato tramite l'interferometria astronomica, che ha fornito un diametro angolare di 5,936 \u00b1 0,016 milliarcosecondi, che equivale ad 1,88 volte il raggio del Sole. La velocit\u00e0 di rotazione \u00e8 relativamente bassa, di 16 km/s, che non produce alcun fenomeno di schiacciamento ai poli; in ci\u00f2 differisce notevolmente da Vega, una stella con una massa simile che per\u00f2 ruota alla grande velocit\u00e0 di 274\u00a0km/s e possiede quindi un notevole rigonfiamento equatoriale.\nI modelli stellari suggeriscono che la stella si sia formata in seguito al collasso di una nube molecolare e che dopo circa 10 milioni di anni la sua generazione di energia interna sia derivata interamente dalla fusione nucleare; l'interno divenne convettivo e l'energia inizi\u00f2 ad essere generata tramite il ciclo CNO. Si presume che Sirio A esaurir\u00e0 completamente la sua riserva di idrogeno del nucleo entro un miliardo di anni dalla sua formazione; a questo punto passer\u00e0 attraverso lo stadio di gigante rossa, successivamente perder\u00e0 gli strati esterni e il suo nucleo collasser\u00e0, diventando una nana bianca.\nLo spettro di Sirio A mostra delle profonde linee metalliche, indicanti un aumento di elementi pi\u00f9 pesanti dell'elio come il ferro. Comparando questi valori con quelli del Sole, la proporzione di ferro nell'atmosfera di Sirio A relativamente all'idrogeno \u00e8 data a formula_1, equivalente a 100,5, il che significa che possiede il 316% della proporzione del ferro sull'atmosfera solare in pi\u00f9. Appare improbabile che l'alto contenuto in metalli della superficie sia simile a quello dell'intera stella, perci\u00f2 si ritiene che questi metalli siano sospesi da una sottile zona convettiva nella superficie.\nSirio B.\nCon una massa quasi equivalente a quella del Sole, Sirio B \u00e8 una delle nane bianche pi\u00f9 massicce conosciute; la sua massa \u00e8 concentrata in un volume molto simile a quello della Terra. La sua temperatura superficiale \u00e8 di ; tuttavia dal momento che non possiede una sorgente interna di energia, Sirio B tende a raffreddarsi lentamente e il suo calore tender\u00e0 a disperdersi nello spazio per un periodo di oltre due miliardi di anni.\nUna nana bianca si forma solo dopo che la stella si \u00e8 evoluta dalla sequenza principale ed \u00e8 passata attraverso lo stadio di gigante rossa. Questo avvenne quando Sirio B aveva meno della met\u00e0 dell'et\u00e0 che possiede tuttora, ossia circa 120 milioni di anni fa. La stella originale aveva una massa di cinque masse solari ed era probabilmente di tipo B (forse B4 o B5) quando si trovava nella sequenza principale. Durante il passaggio attraverso lo stadio di gigante rossa, Sirio B potrebbe aver arricchito la metallicit\u00e0 della stella compagna.\nSirio B \u00e8 composta principalmente da una mistura di carbonio e ossigeno che fu generata dalla fusione dell'elio nella stella progenitrice, ed \u00e8 ricoperta da un involucro di elementi pi\u00f9 leggeri, con materiali segregati dalla massa a causa dell'elevata gravit\u00e0 superficiale. Quindi l'atmosfera esterna di Sirio B \u00e8 ora principalmente composta da puro idrogeno - l'elemento con la massa minore - e nel suo spettro non sono stati osservati altri elementi.\nAssociazione di Sirio.\nNel 1909 Ejnar Hertzsprung fu il primo a suggerire che Sirio fosse un membro dell'Associazione dell'Orsa Maggiore (Cr 285), basandosi sulle sue osservazioni dei movimenti del sistema nel cielo. Il gruppo dell'Orsa Maggiore \u00e8 un insieme di 220 stelle che mostrano un moto comune nello spazio e si erano una volta formati come membri di un ammasso aperto, che \u00e8 poi iniziato a dissolversi gravitazionalmente. Tuttavia, le analisi condotte nel 2003 e nel 2005 hanno trovato delle discrepanze che mettono in dubbio l'appartenenza di Sirio a quest'associazione stellare: il gruppo dell'Orsa Maggiore ha un'et\u00e0 stimata in 500\u00b1100 milioni di anni, mentre Sirio, con una metallicit\u00e0 simile a quella del Sole, avrebbe soltanto la met\u00e0 di quest'et\u00e0, rendendola cos\u00ec troppo giovane per appartenere al gruppo. Sirio potrebbe per\u00f2 essere un membro di un'ipotetica \"Associazione di Sirio\", assieme ad altre stelle sparse come , , e . Si tratta cos\u00ec di uno dei tre grandi superammassi situati entro 500 anni luce dal Sole; gli altri due sono quello delle Iadi e quello delle Pleiadi, e ognuno di essi conta centinaia di stelle.\nPossibilit\u00e0 di vita intorno alla stella.\nLa distanza da Sirio A alla quale un pianeta dovrebbe trovarsi per avere condizioni fisiche favorevoli alla vita \u00e8 4,7 UA, circa 700 milioni di chilometri. Tuttavia ad una simile distanza non potrebbe avere un'orbita stabile, a causa delle perturbazioni dovute alla vicina Sirio B, e sarebbe stato distrutto dall'espansione degli strati pi\u00f9 esterni di quest'ultima quando la stella era una gigante rossa. Anche se il pianeta si fosse formato in seguito, sarebbe probabilmente sottoposto ad un'incessante pioggia di comete e asteroidi (nel sistema di Sirio \u00e8 stato rilevato un disco di polveri simile a quello che occupava il Sistema Solare nelle prime fasi della sua storia).\nSirio come riferimento culturale.\nLa grande luminosit\u00e0 di Sirio ha attirato da sempre l'attenzione dei popoli pi\u00f9 diversi. Il nome proprio pi\u00f9 diffuso di questa stella \u00e8 quello derivante dal latino, \"S\u012brius\" (italianizzato in \"Sirio\"), che a sua volta deriva dal greco antico \"\u03a3\u03b5\u03af\u03c1\u03b9\u03bf\u03c2\" (\"Seirios\", con significato di \"ardente\"), sebbene i Greci sembra abbiano importato a loro volta questo nome dall'epoca greca arcaica. La prima testimonianza di questo nome \u00e8 datata intorno al VII secolo a.C. nell'opera poetica \"Le opere e i giorni\" di Esiodo. Tuttavia la stella \u00e8 nota presso i popoli della Terra con oltre 50 nomi diversi. In arabo \u00e8 nota come \u0627\u0644\u0634\u0639\u0631\u0649 (\"al-\u0161i\u2018r\u0101\" o \"al-shira\", ossia \"Il Capo\"), da cui deriva il nome alternativo \"Aschere\". In sanscrito la stella era nota col nome di \"Mrgavyadha\" (\"Cacciatore di cervi\") o \"Lubdhaka\" (\"Cacciatore\"). Col primo nome rappresenta Rudra (Shiva). In Scandinavia la stella era nota come \"Lokabrenna\" (\"La torcia di Loki\"), mentre in giapponese il nome della stella \u00e8 \u9752\u661f (\"Aoboshi\", la \"stella blu\"). In astrologia medioevale, Sirio era invece considerata una delle stelle fisse magiche, associata con il berillio e con il ginepro. Il suo simbolo cabalistico \u00e8 stato elencato da Agrippa di Nettesheim.\nMolte culture storiche hanno dato a Sirio dei forti significati simbolici, in particolare legati ai cani; in effetti, \u00e8 spesso chiamata nei Paesi anglosassoni con l'appellativo \"Stella del Cane\", ossia la stella pi\u00f9 luminosa della costellazione del Cane Maggiore. Spesso appare anche legata al mito di Orione e al suo cane da caccia; gli antichi Greci credevano che le emanazioni di questa stella potessero avere degli effetti deleteri sui cani, rendendoli particolarmente irrequieti durante i caldi giorni dell'estate (i \"Giorni del Cane\"). L'eccessiva colorazione di questa stella spesso poteva essere messa in relazione con l'avvento di disastri naturali o di periodi particolarmente secchi e, in casi estremi, poteva infondere la rabbia nei cani, che poi veniva trasmessa agli uomini tramite i morsi, mietendo numerose vittime. I Romani chiamavano i giorni dell'inizio estate \"dies caniculares\" e la stella \"Canicula\" (\"piccolo cane\"). Nell'astronomia cinese la stella \u00e8 conosciuta come la \"stella del cane celestiale\" (cinese e giapponese: \u5929\u72fc; coreano: \ucc9c\ub791; cinese romanizzato: Ti\u0101nl\u00e1ng; giapponese romanizzato: Tenr\u014d; koreano romanizzato: Cheonlang). Pi\u00f9 lontano ancora, molte trib\u00f9 di nativi americani associavano Sirio con un canide; alcune indigeni del sud-ovest del Nord America indicavano questa stella come un cane che seguiva delle pecore di montagna, mentre i Piedi Neri la chiamavano \"faccia di cane\". I Cherokee appaiavano Sirio ad Antares e le consideravano come due cani da guardia alle estremit\u00e0 di quello che chiamavano \"percorso delle anime\". Le trib\u00f9 del Nebraska facevano invece diverse associazioni, come la \"stella-lupo\" o la \"stella-coyote\". Pi\u00f9 a nord, gli Inuit dell'Alaska la chiamavano \"Cane della Luna\".\nAltre culture in diverse parti del mondo associavano invece la stella ad un arco e delle frecce. Gli antichi cinesi immaginavano un ampio arco e una freccia lungo il cielo australe, formato dalle attuali costellazioni della Poppa e del Cane Maggiore; la freccia era puntata sul lupo rappresentato da Sirio. Una simile associazione \u00e8 rappresentata nel tempio di Hathor di Dendera, in Egitto, dove la dea Satet ha disegnato la sua freccia su Hathor (Sirio). Nella tarda cultura persiana la stella era similmente rappresentata come una freccia, ed era nota come \"Tir\".\nNel libro sacro dell'Islam, il \"Corano\", Allah (Dio) viene definito il \"Signore di Sirio\".\nL'enigma dei Dogon.\nIl popolo dei Dogon \u00e8 un gruppo etnico del Mali, in Africa Occidentale, noto per le sue conoscenze sulla stella Sirio che sarebbero da considerare impossibili senza l'uso di un telescopio. Come riportato nei libri \"Dio d'acqua. Incontri con Ogotemm\u00eali\" e \"Le renard p\u00e2le\" di Marcel Griaule, questo popolo sarebbe stato al corrente della presenza di una compagna di Sirio (la \"stella del fonio\") che orbita attorno ad essa con un periodo di cinquant'anni prima della sua scoperta da parte degli astronomi moderni. Questi affermano inoltre che ci sia pure una terza compagna oltre a Sirio A e Sirio B. Il libro di Robert Temple \"Il mistero di Sirio\", edito nel 1976, accredita loro anche la conoscenza dei quattro satelliti di Giove scoperti da Galileo e degli anelli di Saturno. Tutto ci\u00f2 \u00e8 diventato cos\u00ec oggetto di controversie e, talvolta, di speculazioni. Secondo un articolo edito nel 1978 sulla rivista \"Skeptical Enquirer\", potrebbe essersi trattato di una contaminazione culturale, o forse proprio ad opera degli stessi etnografi. Altri invece vedono queste spiegazioni fin troppo semplicistiche, create \"ad hoc\" per giustificare un mistero irrisolvibile secondo i dettami della scienza in vigore.\nNella cultura moderna.\nSirio \u00e8 spesso utilizzata come soggetto da parte della fantascienza e della cultura popolare. In marina militare, il nome \u00e8 stato spesso utilizzato per battezzare delle navi da guerra, come le sette navi della Royal Navy inglese, come la serie HMS Sirius, con la prima di queste che \u00e8 stata la nave ammiraglia della Prima Flotta in Australia, nel 1788. La Royal Australian Navy chiam\u00f2 in seguito un vascello \"HMAS Sirius\" in onore della nave ammiraglia. I vascelli statunitensi includono la \"USNS Sirius\" come anche il monoplano \"Lockheed Sirius\", il primo della cui serie fu pilotato da Charles Lindbergh. Il nome fu adottato anche dalla Mitsubishi Motors Corporation nella serie \"Mitsubishi Sirius Engine\" nel 1980.\nNella letteratura la stella Sirio \u00e8 stata ripresa, come gi\u00e0 visto, diverse volte; non ultime, in letteratura italiana, le citazioni di Giovanni Pascoli in alcune delle sue opere, come \"La mietitura\", nel ciclo \"Poemetti\" e da Attilio Bertolucci nella sua opera d'esordio \"Sirio\" del 1929. In letteratura straniera, uno dei riferimenti pi\u00f9 noti attualmente \u00e8 quello fatto da J. K. Rowling nella saga di \"Harry Potter\", dove ha dato il nome della stella al padrino del giovane mago: Sirius Black, il quale \u00e8 in grado di trasformarsi in un cane.\nNella serie televisiva fantascientifica \"V-Visitors\" (1983) un'orda di alieni ostili spacciatisi per umanoidi, afferma di provenire dal quarto pianeta di Sirio.\nSirio \u00e8 anche il nome italiano di uno dei personaggi principali Sirio il Dragone, dei Cavalieri dello Zodiaco.\nInfine, in musica, alcuni compositori hanno fatto riferimento a questa stella: fra tutti si ricorda l'eccentrico compositore tedesco Karlheinz Stockhausen, il quale ha pi\u00f9 volte affermato di \"provenire da un pianeta del sistema di Sirio\", facendo anche dei riferimenti a questa stella nella sua musica.\nNella musica moderna, \"Star of Sirius\" \u00e8 il titolo di una canzone del 1975 di Steve Hackett (allora chitarrista dei Genesis), apparsa nel suo primo album solista \"Voyage of the Acolyte\" cantata da Phil Collins; \"Sirius\" \u00e8 il titolo di una traccia strumentale dei The Alan Parsons Project del 1982, apparsa sull'album \"Eye in the Sky\", e di una canzone della band irlandese Clannad la cui voce \u00e8 di Moya Brennan. Nel 2004 il gruppo symphonic metal svedese Therion ha pubblicato due album in contemporanea; uno di questi \u00e8 Sirius B ed \u00e8 in parte dedicato ai misteri della civilt\u00e0 dei Dogon e al loro presunto incontro con extraterrestri venuti dal sistema Sirio A e Sirio B. L'album From Mars to Sirius dei Gojira, pubblicato nel 2005, fa riferimento nel titolo alla suddetta stella."}
{"id": "11096", "revid": "2", "url": "https://it.wikipedia.org/wiki?curid=11096", "title": "Tipo spettrale", "text": ""}
{"id": "11099", "revid": "640277", "url": "https://it.wikipedia.org/wiki?curid=11099", "title": "Gigante rossa", "text": "Una gigante rossa \u00e8 una stella gigante di massa piccola o intermedia (circa 0,3\u20138\u00a0M\u2609) nelle fasi finali della sua evoluzione. L'atmosfera di queste stelle \u00e8 molto rarefatta ed estesa e, di conseguenza, il raggio \u00e8 molto pi\u00f9 grande e la temperatura superficiale pi\u00f9 bassa (meno di 5.000\u00a0K) rispetto alle stelle di eguale massa che non hanno ancora abbandonato la sequenza principale. Il loro colore varia dal giallo-arancio al rosso, il che le fa assegnare alle classi spettrali K e M. Sono giganti rosse anche le stelle di classe S e la maggior parte delle stelle al carbonio.\nSebbene tutte le giganti rosse si trovino nelle fasi finali della loro evoluzione, esse si possono suddividere in base alla loro posizione sul diagramma H-R, che corrisponde al preciso stadio evolutivo da esse raggiunto. La maggior parte di esse si trova nella parte finale del ramo delle giganti rosse, dove si collocano stelle che presentano un nucleo degenere di elio e nelle quali la fusione dell'idrogeno avviene in un guscio che circonda il nucleo. Le giganti rosse che invece fondono l'elio in carbonio tramite il processo tre alfa si collocano nella parte pi\u00f9 fredda del ramo orizzontale. Infine nel ramo asintotico delle giganti sono collocate le stelle che fondono l'elio in carbonio in un guscio disposto intorno a un nucleo di carbonio degenerato e l'idrogeno in elio in un guscio esterno al primo.\nLa stella gigante rossa pi\u00f9 vicina \u00e8 , distante , ma la gigante arancione Arturo, distante , \u00e8 talvolta descritta come una gigante rossa.\nCaratteristiche fisiche.\nLe giganti rosse sono caratterizzate da un raggio di decine o centinaia di volte pi\u00f9 grande di quello del Sole. Il notevole aumento delle dimensioni produce una rarefazione degli strati pi\u00f9 esterni della stella e una diminuzione della loro temperatura rispetto alle stelle di uguale massa della sequenza principale, sicch\u00e9 essa assume un colore arancio-rosso. Malgrado la diminuzione di temperatura produca, secondo la legge di Stefan-Boltzmann, una riduzione della radiazione emessa per unit\u00e0 di superficie, le giganti rosse sono in genere molto pi\u00f9 luminose del Sole a causa delle loro dimensioni e della grande superficie radiante.\nLe stelle appartenenti al ramo delle giganti rosse sono di classe spettrale K o M, hanno una temperatura superficiale di 3000-4000\u00a0K, hanno un raggio 20-100 volte quello del Sole e sono da un centinaio a diverse centinaia di volte pi\u00f9 luminose della nostra stella. Le stelle del ramo orizzontale sono in genere pi\u00f9 calde di quelle del ramo delle giganti rosse, mentre quelle del ramo asintotico delle giganti sono circa una decina di volte pi\u00f9 luminose rispetto a quelle del ramo delle giganti rosse, sebbene siano molto pi\u00f9 rare.\nFra le stelle del ramo asintotico delle giganti, quelle di tipo C-N e C-R presentano grandi abbondanze di carbonio e altri metalli sulla superficie. Tali elementi sono convogliati in superficie tramite un processo chiamato dragaggio (in inglese \"dredge-up\"), consistente in moti convettivi che trasportano i prodotti della fusione dalle zone interne dell'astro alla superficie. Il primo dredge-up avviene quando la stella si trova nel ramo delle giganti rosse e fonde l'idrogeno in un guscio che circonda il nucleo inerte di elio, ma non causa la dominanza del carbonio in superficie, cosa che viene prodotta dal secondo e terzo dredge-up, che avvengono quando la stella si trova nel ramo asintotico delle giganti, durante la fase della fusione dell'elio intorno al nucleo inerte di carbonio.\nI confini di una gigante rossa non sono definiti in modo preciso, contrariamente a quanto viene rappresentato in molte illustrazioni. A causa della bassa densit\u00e0 dei loro strati superficiali, queste stelle non possiedono fotosfere ben definite e non c'\u00e8 alcun confine determinato fra le loro atmosfere e le loro corone. Le giganti rosse meno calde presentano spettri complessi con linee spettrali di molecole, maser e, a volte, emissioni.\nMentre il Sole possiede un grande numero di piccole celle convettive (i granuli solari), le fotosfere delle giganti, cos\u00ec come quelle delle supergiganti, hanno un numero limitato di grandi celle, responsabili di alcune delle variazioni che sono comuni in questi tipi di stelle.\nEvoluzione.\nLe giganti rosse sono stelle di massa media o gigante (da circa a circa ) che hanno abbandonato la sequenza principale a causa dell'esaurimento dell'idrogeno nei loro nuclei. La permanenza all'interno della sequenza principale di una stella della massa del Sole \u00e8 circa 10\u00a0miliardi di anni. Le stelle pi\u00f9 massicce del Sole bruciano il loro combustibile nucleare molto pi\u00f9 velocemente e quindi permangono all'interno della sequenza principale per un periodo di tempo minore, mentre quelle meno massicce per un periodo di tempo maggiore (fino a 1000\u00a0miliardi di anni).\nIl ramo delle giganti rosse.\nQuando le stelle di massa media e piccola esauriscono l'idrogeno nei loro nuclei, le reazioni nucleari cessano all'interno del nucleo, che in tal modo comincia a contrarsi a causa della sua stessa forza di gravit\u00e0. La contrazione produce un aumento di temperatura del nucleo che \u00e8 in grado di accendere le reazioni nucleari in un guscio che lo circonda. A causa delle temperature pi\u00f9 elevate, il tasso delle reazioni nucleari \u00e8 maggiore e ci\u00f2 determina un aumento di luminosit\u00e0 da parte della stella di un fattore compreso fra 100 e 1.000. L'aumento della densit\u00e0 del nucleo e della sua temperatura si traduce in una espansione degli strati superficiali della stella: ci\u00f2 accade perch\u00e9 la stella tende a conservare la sua energia totale e quindi sia la sua energia potenziale gravitazionale che la sua energia termica: di conseguenza ogni contrazione del nucleo deve accompagnarsi a una espansione delle zone superficiali della stella in modo da conservare l'energia potenziale gravitazionale totale; inoltre a un aumento della temperatura del nucleo deve corrispondere una diminuzione della temperatura delle zone superficiali in modo da conservare l'energia termica totale. Pertanto, l'astro spende una parte dell'energia prodotta per espandersi. Poich\u00e9 l'energia prodotta viene rilasciata su una superficie pi\u00f9 grande e poich\u00e9 parte di essa viene dissipata nell'espansione, ci\u00f2 si traduce in una minore temperatura superficiale della stella, che in tal modo emette radiazione a lunghezze d'onda maggiori diventando pi\u00f9 rossa. Da qui il nome di \"gigante rossa\", anche se il colore \u00e8 a volte pi\u00f9 vicino all'arancione. In questa fase evolutiva la stella percorre il ramo delle giganti rosse nel diagramma H-R, cio\u00e8 si porta verso destra e verso l'alto nel diagramma in ragione dell'aumento della luminosit\u00e0 e della diminuzione della temperatura superficiale. La minore temperatura determina nelle stelle pi\u00f9 massicce la formazione di un involucro convettivo e nelle stelle meno massicce l'approfondimento della zona convettiva gi\u00e0 esistente nella fase di sequenza principale. Ci\u00f2 \u00e8 dovuto al fatto che la diminuzione della temperatura si traduce in una maggiore opacit\u00e0 degli strati periferici dell'astro e di conseguenza il trasporto dell'energia per radiazione non sarebbe pi\u00f9 efficiente. La zona convettiva trasporta il materiale presente negli strati interni della stella (anche se non quello presente nel nucleo) in superficie. Tale materiale \u00e8 maggiormente ricco di prodotti della fusione dell'idrogeno di quanto non sia quello in superficie e, di conseguenza, compaiono in superficie alcuni metalli. Questo processo si chiama primo dragaggio.\nDurante la permanenza nel ramo delle giganti rosse il nucleo stellare continua a innalzare la sua temperatura accelerando gradualmente il tasso delle reazioni nucleari nel guscio di idrogeno. Ci\u00f2 produce un progressivo aumento di luminosit\u00e0 della stella e una sua espansione: la stella pertanto continua a spostarsi verso l'alto e verso destra nel diagramma H-R. Quando il nucleo raggiunge temperature vicine a 108\u00a0K, si innesca la fusione dell'elio nel nucleo della stella.\nIl ramo orizzontale delle giganti.\nL'innesco dell'elio avviene in modo differente a seconda della massa iniziale della stella. Nelle stelle aventi massa minore o uguale a il nucleo diviene verso la fine della fase di gigante rossa abbastanza denso da diventare degenere a causa della pressione degli elettroni. Questo nucleo degenere continua ad aumentare la sua temperatura fino a raggiungere le condizioni di innesco dell'elio. L'inizio della fusione dell'elio avviene simultaneamente in tutto il nucleo in un processo chiamato flash dell'elio in quanto il gas degenere non reagisce all'aumento di temperatura espandendosi. Solo quando la temperatura raggiunge livelli tali da produrre pressioni simili a quella degli elettroni degenerati, la degenerazione viene rimossa e il nucleo si espande. Nelle stelle pi\u00f9 massicce di la temperatura atta alla fusione dell'elio viene raggiunta prima che il nucleo divenga degenere e quindi l'innesco dell'elio avviene pi\u00f9 lentamente, senza alcun flash.\nL'innesco dell'elio nel nucleo causa la sua espansione, mentre, al contrario, gli strati superficiali della stella si contraggono nuovamente. La contrazione produce un aumento della temperatura superficiale e la conseguente cessazione dei movimenti convettivi e del dragaggio. La stella si sposta quindi orizzontalmente verso sinistra nel diagramma H-R, ridiventando meno rossa e riavvicinandosi alla sequenza principale. Le stelle pi\u00f9 povere di metalli si dispongono quindi lungo il ramo orizzontale delle giganti, quelle ricche di metalli nel cosiddetto \"red clump\" (letteralmente: \"gruppo rosso\"). La stella raggiunge a questo punto un nuovo equilibrio, per certi versi simile a quello delle stelle di sequenza principale, con la differenza che l'energia viene prodotta non dalla fusione dell'idrogeno in elio, ma da quella dell'elio in carbonio. In ogni caso le stelle appartenenti al ramo orizzontale e al red clump, sebbene si posizionino vicino alla sequenza principale, sono molto pi\u00f9 luminose delle stelle di sequenza principale di corrispondente massa a causa della maggiore quantit\u00e0 di energia prodotta in un nucleo stellare molto pi\u00f9 caldo.\nIl ramo asintotico delle giganti.\nEsattamente come nelle stelle di sequenza principale si ha un progressivo accumulo dell'elio al centro della stella fino alla formazione di un nucleo inerte, allo stesso modo il carbonio, prodotto dalla fusione dell'elio, si accumula lentamente al centro delle stelle che si trovano nel ramo orizzontale. Mano a mano che l'elio si esaurisce nel nucleo esso si contrae nuovamente e innalza la sua temperatura. Si forma quindi al centro della stella un nucleo inerte di carbonio, mentre le reazioni nucleari avvengono in un guscio esterno a tale nucleo in cui viene fuso l'elio. Ancora pi\u00f9 esternamente viene fuso l'idrogeno. Questa nuova configurazione della struttura stellare produce una espansione degli strati superficiali della stella e la diminuzione della loro temperatura, per certi versi parallele a quelle che caratterizzano l'entrata nel ramo delle giganti rosse. La stella si sposta verso destra e verso l'alto nel diagramma H-R fino a incrociare la zona delle supergiganti rosse. La stella entra pertanto nel ramo asintotico delle giganti (in inglese \"Asymptotic giant branch\", abbreviato con AGB).\nL'espansione della stella \u00e8 ancora maggiore di quella che avviene nel ramo delle giganti rosse e la sua luminosit\u00e0, di conseguenza, pi\u00f9 elevata. Si riforma in superficie una zona convettiva che porta in superficie i materiali presenti nelle zone profonde della stella. Si ha quindi un secondo dragaggio, che essendo la zone convettiva pi\u00f9 ampia di quella precedente tanto da raggiungere il nucleo stellare, porta in superficie i prodotti del processo tre-alfa e del processo-s arricchendola in tal modo di elio, carbonio ed altri metalli. Di conseguenza, la maggior parte delle stelle in questa fase evolutiva diventano stelle al carbonio.\nLa perdita di massa causata dal vento stellare, trascurabile nelle fasi precedenti, si fa durante questa fase consistente a causa delle ragguardevoli dimensioni raggiunte dalla stella che fanno s\u00ec che le zone superficiali siano solo debolmente legate gravitazionalmente. Le stelle del ramo asintotico perdono massa tramite lenti venti stellari () al ritmo di all'anno.\nEvoluzione post-AGB.\nLe stelle con massa iniziale inferiore a non raggiungono mai nei loro nuclei condizioni di densit\u00e0 e temperatura sufficienti a innescare la fusione del carbonio. Invece, verso la fine della loro permanenza nel ramo asintotico delle giganti, queste stelle diventano sempre pi\u00f9 instabili e vanno incontro a pulsazioni molto ampie nelle quali perdono quantit\u00e0 sempre maggiori di materiale. Al termine di questa fase evolutiva, esse perdono gli strati che avvolgono il nucleo stellare, formando una nebulosa planetaria. Il nucleo viene sempre pi\u00f9 esposto e la stella percorre il diagramma H-R da destra a sinistra mano a mano che gli strati interni pi\u00f9 caldi diventano visibili. Con l'esaurimento dell'elio nel nucleo le reazioni nucleari cessano, la luminosit\u00e0 della stella diminuisce ed essa diviene una nana bianca. Per le stelle di massa pari a quella del Sole la fase di gigante dura all'incirca due miliardi di anni, ossia il 15% della sua esistenza, la maggior parte dei quali trascorsi nel ramo delle giganti rosse. Il fatto che le stelle permangano molto pi\u00f9 tempo nel ramo delle giganti rosse piuttosto che nel ramo orizzontale o in quello asintotico spiega come mai le stelle del primo tipo siano molto pi\u00f9 numerose rispetto alle stelle degli altri due tipi.\nLe stelle con massa compresa fra 0,3 e sono abbastanza massicce per diventare delle giganti ma non in modo sufficiente per innescare la fusione dell'elio. Quando fuoriescono dalla sequenza principale a causa della scarsit\u00e0 di idrogeno nei loro nuclei, queste stelle aumentano le loro dimensioni e la loro luminosit\u00e0, ma il nucleo non raggiunge mai le condizioni di densit\u00e0 e temperatura atte a innescare il flash dell'elio. Esse ascendono quindi il ramo delle giganti rosse ma a un certo punto rilasciano gli strati superficiali, come fanno le giganti del ramo asintotico, e diventano delle nane bianche.\nStelle che non divengono giganti.\nLe stelle di massa molto piccola e le stelle con massa superiore a non divengono mai giganti. Le stelle di massa inferiore a sono completamente convettive e fondono lentamente l'idrogeno in elio rimescolando continuamente i prodotti delle reazioni nucleari su tutto il volume della stella finch\u00e9, dopo centinaia di miliardi di anni, solo una piccola frazione della stella \u00e8 composta da idrogeno. Durante questo lungo periodo, la temperatura e la luminosit\u00e0 della stella crescono, ma senza che la stella diventi mai una gigante. Quando l'idrogeno \u00e8 esaurito, esse diventano nane bianche all'elio.\nLe stelle molto massicce diventano delle supergiganti e si muovono lungo una traccia evolutiva orizzontale sul diagramma H-R, finch\u00e9 non diventano supergiganti rosse. Concludono la loro esistenza in supernovae di tipo II. Le stelle pi\u00f9 massicce possono diventare direttamente delle stelle di Wolf-Rayet senza passare per la fase di gigante o supergigante.\nPianeti.\nAlcune decine di giganti rosse sono conosciute come aventi pianeti orbitanti. Fra queste, le giganti rosse di classe spettrale M HD 208527 e HD 220074 e le giganti di classe K Polluce, Alrai e .\nPossibile abitabilit\u00e0.\nSebbene tradizionalmente si creda che l'evoluzione di una stella in gigante rossa renderebbe il suo sistema planetario, se presente, inabitabile, alcuni ricercatori hanno suggerito che, durante la fase di gigante rossa, una stella della massa del Sole potrebbe ospitare una zona abitabile alla distanza di per pi\u00f9 di un miliardo di anni e una zona abitabile di alcune centinaia di milioni di anni alla distanza di , un tempo giudicato sufficiente perch\u00e9 la vita possa svilupparsi su un pianeta avente le condizioni adatte. Nella fase di fusione dell'elio, invece, la zona abitabile si sposterebbe a una distanza compresa fra 7 e . Poich\u00e9 questa fase durerebbe anch'essa centinaia di milioni di anni, la vita potrebbe nuovamente svilupparsi nella nuova zona.\nDimensioni dei pianeti.\nI pianeti giganti che orbitano intorno alle giganti rosse sono in genere pi\u00f9 massicci di quelli che orbitano intorno a stelle di sequenza principale. Ci sono due spiegazioni possibili di questo fatto. La prima \u00e8 che le stelle giganti attualmente esistenti sono in genere pi\u00f9 massicce del Sole in quanto le stelle di tipo solare e aventi addirittura massa inferiore non hanno avuto ancora il tempo di evolvere in giganti rosse. Poich\u00e9 in genere maggiormente massiccia \u00e8 la stella, maggiormente massicci sono i pianeti che le orbitano intorno, questo spiegherebbe questa differenza di masse. Tuttavia, la massa dei pianeti che orbitano intorno alle stelle giganti non sarebbe in correlazione con la massa delle stelle; ci\u00f2 induce a pensare che i pianeti subiscano un processo di accrescimento durante la fase di gigante rossa della loro stella. Il responsabile di questo processo potrebbe essere il vento stellare che nelle stelle giganti diventa pi\u00f9 cospicuo oppure la fuoriuscita della stella dal suo lobo di Roche durante la sua espansione, con conseguente cessione di materiale da parte della stella al pianeta.\nIl destino del Sole.\nSi stima che il Sole raggiunger\u00e0 lo stadio di gigante rossa tra circa 5 miliardi di anni, quando raggiunger\u00e0 dimensioni da 20 (minimo) a 130 volte (massimo) maggiori di quelle attuali, prossime a , tanto che la sua atmosfera esterna quasi certamente arriver\u00e0 a inglobare Mercurio e Venere. Incerto \u00e8 il destino del nostro pianeta, la Terra: essa potrebbe essere inglobata nella gigante rossa oppure potrebbe salvarsi poich\u00e9 la perdita di massa da parte della nostra stella farebbe allargare la sua orbita, che slitterebbe conseguentemente sino a quasi . Anche se questo allontanamento dal Sole si verificasse, la maggior parte della vita presente sulla Terra, se non la sua totalit\u00e0, si estinguerebbe a causa del cospicuo aumento di radiazione proveniente dalla gigante. In ogni caso \u00e8 stato speculato che anche se la Terra si allontanasse dalla gigante, essa produrrebbe sulla superficie della stella una \"protuberanza mareale\" che la seguirebbe nella sua orbita, rallentandola lentamente fino a farla decadere nella gigante. \nDopo circa due miliardi di anni passati nella fase di gigante rossa, il Sole espeller\u00e0 gli strati pi\u00f9 esterni, esponendo il proprio nucleo e diventando una nana bianca e sulla Terra e gli altri pianeti pi\u00f9 esterni non ci sar\u00e0 pi\u00f9 luce sufficiente per sviluppare altre forme di vita.\nEsempi notevoli di giganti rosse.\nSebbene le giganti rosse siano relativamente rare rispetto alle stelle di sequenza principale a causa della minore durata della fase di gigante rispetto a quella di sequenza principale, esse sono tuttavia visibili a occhio nudo in buon numero per via della loro luminosit\u00e0. La gigante rossa pi\u00f9 luminosa della volta celeste \u00e8 Arturo (), la quarta stella pi\u00f9 brillante del cielo notturno, di magnitudine \u22120,05. Si tratta di una stella di classe K, probabilmente nella fase di fusione dell'elio. Arturo \u00e8 anche la gigante rossa pi\u00f9 vicina alla Terra con una distanza di . Con una luminosit\u00e0 totale di circa 200\u00a0L\u2609, Arturo \u00e8 l'oggetto pi\u00f9 brillante nel raggio di dalla Terra.\nLa seconda gigante rossa pi\u00f9 luminosa \u00e8 Aldebaran (), la quattordicesima stella pi\u00f9 luminosa del cielo notturno, di magnitudine 0,98. Si tratta di una stella di classe K, distante dalla Terra, il cui preciso stato evolutivo non \u00e8 chiaro. Tenendo conto della radiazione emessa nell'infrarosso, Aldebaran \u00e8 circa 500 volte pi\u00f9 luminosa del Sole.\nLa terza gigante rossa pi\u00f9 luminosa \u00e8 Gacrux (). Di magnitudine 1,63 e di classe spettrale M, dista circa dalla Terra. \u00c8 una variabile semiregolare con periodi di variazione non ben definiti.\nUn'altra gigante rossa degna di nota \u00e8 Mira (), la prima stella variabile ad essere scoperta, se si escludono le novae. Si tratta di una gigante di tipo M appartenente al ramo asintotico, intrinsecamente molto luminosa (8.500\u00a0L\u2609). Essa va incontro a pulsazioni che producono significative variazioni di dimensioni e di luminosit\u00e0. Durante il periodo di circa 330 giorni la stella varia la propria luminosit\u00e0 dalla magnitudine 3 a quella 9, diventando al suo minimo invisibile a occhio nudo."}
{"id": "11100", "revid": "125852634", "url": "https://it.wikipedia.org/wiki?curid=11100", "title": "Immacolata Concezione", "text": "LImmacolata Concezione \u00e8 un dogma cattolico, proclamato da papa Pio IX l'8 dicembre 1854 con la bolla \"Ineffabilis Deus\", che sancisce come la Vergine Maria sia stata preservata dal peccato originale fin dal primo istante del suo concepimento; tale dogma non va confuso con il concepimento verginale di Ges\u00f9 da parte di Maria.\nIl dogma dell'Immacolata Concezione riguarda il peccato originale: per la Chiesa cattolica, infatti, ogni essere umano nasce con il peccato originale e solo la Madre di Cristo ne fu esente; in vista della venuta e della missione sulla Terra del Messia, a Dio dunque piacque che la Vergine dovesse essere la dimora senza peccato per custodire in grembo in modo degno e perfetto il Figlio divino fattosi uomo.\nLa Chiesa cattolica celebra la solennit\u00e0 dell\"Immacolata Concezione della Beata Vergine Maria\" l'8 dicembre. Nella devozione cattolica l'Immacolata \u00e8 collegata con le apparizioni di Lourdes (1858) e iconograficamente con le precedenti apparizioni di Rue du Bac a Parigi (1830).\nStoria del dogma.\nFondamenti biblici.\nIl Cattolicesimo vede in alcuni testi biblici non una prova, quanto un'avvisaglia di quella che sar\u00e0 la dottrina del magistero. Bisogna ricordare che, secondo la teologia cattolica, la scrittura non \u00e8 l'unica fonte della fede: anche la Tradizione della Chiesa \u00e8 luogo teologico.\nNell'Antico Testamento, il cosiddetto Protovangelo della salvezza presenta la donna (Eva) come prefigurazione di Maria:\nMaria ponendosi al servizio di Dio, permette l'entrata del Salvatore nel mondo (Luca ). Maria quindi, nella lettura tradizionale della Chiesa, partecipa, anche se in forma subordinata, alla vittoria di Cristo sul peccato.\nAltre indicazioni veterotestamentarie del dogma sono, secondo l'insegnamento della Chiesa, ravvisabili nel Cantico dei Cantici e nei Proverbi:\nNel Nuovo Testamento il passo principale che la tradizione cattolica ritiene spiegabile soltanto ammettendo l'Immacolata Concezione \u00e8 il saluto rivolto dall'arcangelo Gabriele a Maria:\nIl Protovangelo.\nIl \"Protovangelo di Giacomo\", composto tra il 140 e il 170, contiene l'idea che Maria fosse una persona \"speciale\" sin dal concepimento. Il testo presenta il concepimento di Maria come una grazia divina, anticipata da un angelo ai suoi genitori (cc. 1-5). L'infanzia di Maria (cc. 6-8) \u00e8 estremamente pia, ella viene allevata nel tempio di Gerusalemme dai 3 ai 12 anni, dove \"riceveva il vitto per mano di un angelo\".\nNonostante il Protovangelo, per la sua tardivit\u00e0 e il suo stile agiografico e leggendario, difficilmente possa basarsi su fondati elementi storici, esso sembra rappresentare \u00abuna prima presa di coscienza intuitiva e mitica della santit\u00e0 perfetta e originale di Maria nella sua stessa concezione\u00bb.\nSulla base della narrazione del Protovangelo, la liturgia e la devozione della Chiesa greco orientale ha attribuito dall'antichit\u00e0 a Maria il titolo di \u03a0\u03b1\u03bd\u03b1\u03b3\u03af\u03b1, \"Panagh\u00eca\", \"tutta santa\".\nPatristica.\nAgostino d'Ippona (354 - 430) \u00e8 il primo teologo che parla della natura perfetta e speciale di Maria. Il suo pensiero va contestualizzato nella polemica anti-eretica che lo vide coinvolto: Pelagio e i suoi discepoli tendevano a ridimensionare il ruolo del peccato originale nella condotta morale dell'uomo e Agostino rispose indicando l'umanit\u00e0 come una \"massa dannata\", concetto poi ripreso nella riflessione dei padri della Riforma, in particolare Calvino. Da questo pessimismo antropologico per\u00f2 Agostino dissocia Maria: \u00ab...la piet\u00e0 impone di riconoscere Maria senza peccato [...]. Per l'onore del Signore [...] Maria non entra assolutamente in questione quando si parla di peccati\u00bb.\nIn oriente sono diversi i padri greci che, come Agostino, attribuiscono una speciale natura a Maria. Proclo di Costantinopoli (m. 446-7) scrive che Maria \u00ab...\u00e8 il santuario dell'impeccabilit\u00e0, il tempio santificato di Dio [...], il paradiso verdeggiante e incorruttibile\u00bb. Theoteknos di Livia (VII sec.) la definisce \u00ab...tutta bella, pura e senza macchia [...] Nasce come i cherubini colei che \u00e8 fatta di argilla pura e immacolata\u00bb. Andrea di Creta (m. 740) scrive che \u00ab...il corpo della Vergine \u00e8 una terra che Dio ha lavorato, la primizia della massa adamitica che \u00e8 stata divinizzata nel Cristo, l'immagine del tutto somigliante della bellezza divina, l'argilla modellata dalle mani dell'artista divino\u00bb.\nSofronio di Gerusalemme dichiara Maria \u00ab...pura, santa, senza macchia, risplendente, dai sentimenti divini, santificata, libera da tutte le lordure del corpo, del pensiero, dell'anima.\u00bb\nIn occidente, secoli dopo Agostino, Pascasio Radberto (m. circa 865) scrive che Maria \"\u00e8 stata esente da ogni peccato originale\". In seguito il benedettino inglese Eadmero (circa 1064-1124), commentando la diffusione della festa liturgica dell'Immacolata che era osteggiata da alcuni ecclesiastici, \"mosso dall'affetto della piet\u00e0 e della sincera devozione per la madre di Dio\" si pronuncia per la concezione di Maria libera da ogni peccato: \"Non poteva forse (Dio) conferire a un corpo umano [...] di restare libero da ogni puntura di spine, anche se fosse stato concepito in mezzo ai pungiglioni del peccato? \u00c8 chiaro che lo poteva e lo voleva; se lo ha voluto lo ha fatto (\"potuit plane et voluit; si igitur voluit, fecit\")\".\nTeologia medievale.\nCon la teologia scolastica medievale incomincia la discussione sulle effettive modalit\u00e0 con cui descrivere teologicamente il concetto per cui Maria era senza peccato: i teologi precedenti, orientali e latini, sono concordi nell'affermarlo, ma non entrano nel merito della ragione teologica, lasciando dunque la cosa come una sorta di eccezione ad hoc immotivata, lasciando in filigrana il contrasto col dogma della natura umana universalmente corrotta e con la redenzione universale operata da Cristo.\nAnselmo d'Aosta (m. 1109) sostenne che Maria, concepita come tutti gli uomini nel peccato originale, fu anticipatamente redenta da Cristo, prima della nascita del Salvatore. La redenzione anticipata di Anselmo \u00e8 sostanzialmente ripresa dai grandi teologi scolastici: Bernardo di Chiaravalle (m. 1153); Alessandro di Hales (m. 1245); Alberto Magno (m. 1280); Tommaso d'Aquino (m. 1274); Bonaventura (m. 1274).\nIl privilegio mariano dell'Immacolata concezione fu per secoli considerato in contraddizione con l'affermazione di san Paolo apostolo, secondo la quale tutti hanno peccato:\n\u00c8 solo con Duns Scoto (m. 1308), poi detto \"Dottore dell'Immacolata\", che prende forma il dogma come poi fu fissato dal magistero: il teologo francescano sostiene non la \"redenzione anticipata\" di Anselmo e degli scolastici, ma la \"redenzione preventiva\" o \"preservativa\". Diversamente dai predecessori infatti non dice che Maria fu concepita \"nel\" peccato originale e \"poi\" redenta, ma che fu concepita \"senza\" peccato originale. Il suo ragionamento ribalt\u00f2 i termini della questione: Maria non fu un'anomala eccezione (o un caso anticipato) dell'opera redentiva di Cristo, ma la conseguenza della pi\u00f9 perfetta ed efficace azione salvifica dell'unico mediatore. Scrive Scoto: \"Cristo esercit\u00f2 il pi\u00f9 perfetto grado possibile di mediazione relativamente a una persona per la quale era mediatore. Ora, per nessuna persona esercit\u00f2 un grado pi\u00f9 eccellente che per Maria [...]. Ma ci\u00f2 non sarebbe avvenuto se non avesse meritato di preservarla dal peccato originale\".\nNei secoli successivi i teologi cattolici furono sostanzialmente divisi sulla questione: a grandi linee, i domenicani sostenevano la redenzione anticipata degli scolastici (\"macolisti\"), mentre i francescani sostenevano la redenzione preventiva di Scoto (\"immacolisti\").\nLe dispute del XIV secolo.\nNei primi decenni del XIV secolo le controversie si erano ormai accese.\nTra il 1320 e il 1321 ebbe luogo alla Sorbona una disputa tra uno dei discepoli di Scoto, Francesco de Mayronis (\u2020 1328), e il benedettino Pietro Roger, che sarebbe poi divenuto papa con il nome di Clemente VI (\u2020 1352). Gli animi si scaldavano tra chi difendeva Scoto e chi lo accusava di eresia.\nCos\u00ec un carmelitano, Giovanni Baconthorp (\u2020 1345), scriveva:\nNel 1387 il domenicano Juan de Monz\u00f3n, noto anche come Giovanni da Montesono (\u2020 1412) cominci\u00f2 a insegnare alla Sorbona che la tesi sull'Immacolata Concezione era nettamente contraria alla fede della Chiesa. Ci\u00f2 diede vita a una disputa con il francescano Andrea di Novocastro (\u2020 1380) e suscit\u00f2 l'opera del suo confratello Giovanni Vidal, \"Defensorium Beatae Mariae Virginis Adversus Joannem de Montesono\", che caus\u00f2 l'intervento di trenta teologi della Sorbona; costoro, dopo aver preso in considerazioni gli argomenti dei due maestri, giudicarono la tesi del domenicano \u00abscandalosa, presuntuosa e offensiva\u00bb, obbligandolo a ritrattare.\nMa n\u00e9 la condanna, n\u00e9 la minaccia di scomunica da parte di Pietro d'Orgemont, vescovo di Parigi, riuscirono a far ritrattare il Monz\u00f3n, che, pur ricorrendo a papa Clemente VII (\u2020 1394), ottenne solo condanne.\nIn ogni caso, i trenta teologi parigini, che sostenevano come \"possibile\" l'opinione immacolatista, riconoscevano anche l'autorevolezza che si deve avere nei confronti della teologia dell'Aquinate. Questa prudente posizione cercava di tutelare la libert\u00e0 di pensiero di fronte a un argomento non ancora definito dalla Chiesa, ma contemporaneamente ammetteva l'importanza del pensiero di San Tommaso. In effetti, \u00e8 da questo momento che l'Aquinate divenne il \"maestro\" degli avversari dell'Immacolata Concezione, e sembra anche che si possa far risalire a questo evento la nascita ufficiale della \"scuola scotista dell'Immacolata\"; ebbero cio\u00e8 inizio le due correnti teologiche degli Scotisti e dei Tomisti.\nLe discussioni continuarono nel 1400, inaugurando tra i teologi cattolici un periodo di discussioni tanto intense e durature da ispirare artisti del secolo successivo (come Sogliani, nel 1521; o Toschi, Portelli) per la rappresentazione di quadri allegorici nominati, appunto, \"Disputa sull'Immacolata Concezione\". Nel 1566 lo stesso Carlo Portelli dipinse una chiara \"Immacolata Concezione\" per ribadire il concetto teologico, che per\u00f2 non trov\u00f2 conferma ufficiale per altri tre secoli.\nPreghiere.\nFra le Preghiere a San Michele Arcangelo, l\"Exorcismus in Satanam et angelos apostaticos\" (papa Leone XIII, 13 ottobre 1884), nella parte dell'esorcismo vero e proprio, afferma:\nQuindi, Maria intercede invocata come Madre di Dio, come Vergine e come Immacolata Concezione.\nIn altri punti, la stessa preghiera afferma Maria come \"sempre \" vergine, vale a dire la sua verginit\u00e0 perpetua, e Ges\u00f9 Cristo come \"il germoglio di Davide, il leone di Giuda\".\nAppunto, in , Dio profetizza al serpente che Maria e la sua stirpe gli avrebbero schiacciato la testa.\nCome nell'Esorcismo nella sinagoga di Cafarnao il demone dice a Ges\u00f9 che \u00e8 venuto in terra per distruggerli, anche l'esorcismo afferma Maria come la donna che \u00e8 nata immacolata ed umile, col fine di schiacciare la testa all'angelo peccatore di orgoglio e di superbia.\nIl fine \u00e8 comune a Maria, e alla \"sua stirpe\", formata da Ges\u00f9 e dai suoi figli in spirito.\nIl magistero cattolico.\nLungo i secoli la posizione del magistero \u00e8 stata prudente: per quanto il chiaro e definitivo pronunciamento pontificio si ebbe solo nel 1854, furono diversi gli interventi a favore della posizione immacolista.\nPapa Sisto IV (m. 1484) introdusse a Roma la festa liturgica della Concezione. Sul piano dogmatico non si pronunci\u00f2, ma con le bolle \"Cum Praeexcelsa\" (1477) e \"Grave Nimis\" (1482) proib\u00ec a macolisti e immacolisti di accusarsi vicendevolmente di eresia. Il 7 marzo 1632 nella cattedrale di Cagliari il parlamento del Regno di Sardegna giur\u00f2 solennemente di difendere la dottrina della Purissima Concezione. Papa Alessandro VII eman\u00f2 nel 1661 la bolla (che non ha l'autorevolezza e il significato teologico dell'enciclica) \"Sollicitudo\", dove si dice a favore dell'Immacolata Concezione. Clemente XI nel 1708 rende universale la festa dell'Immacolata, gi\u00e0 localmente celebrata a Roma e in altre zone della cristianit\u00e0.\nNel 1848 Pio IX mostra l'intenzione di chiudere la questione in maniera autorevole e definitiva. Istituisce una commissione di teologi e una di cardinali, dalle quali per\u00f2 emerge il parere contrastante circa l'Immacolata. Anche Rosmini, pur ritenendola \"moralmente sicura\", sconsiglia di definirla dogmaticamente. Il Papa decide allora di valutare il parere collegiale dei vescovi, che nella tradizione cattolica ha valore magisteriale subordinato a quello pontificio, e lo fa con l'enciclica \"Ubi Primum\" del 1849. 546 dei 603 vescovi consultati si dichiarano a favore del dogma. Il Papa fa preparare la bozza dell'enciclica, che dopo 8 redazioni viene promulgata l'8 dicembre 1854 col nome \"Ineffabilis Deus\".\nQueste sono le parole che concludono l'enciclica e proclamano solennemente il dogma:\nIl dogma non afferma solamente che Maria \u00e8 l'unica creatura a essere nata priva del peccato originale - e ci\u00f2 fin da 40 settimane prima della sua nascita, e cio\u00e8 dal momento del suo concepimento da parte dei genitori, Anna e Gioacchino - ma aggiunge altres\u00ec che Maria, in quanto ritenuta madre di Dio, per speciale privilegio non ha commesso nessun peccato, n\u00e9 mortale n\u00e9 veniale, in tutta la sua vita.\nLa dottrina attuale della Chiesa \u00e8 che Dio conferisca l'anima alla persona umana non appena essa si forma, nel suo primissimo istante, e cio\u00e8 al momento del concepimento. La dottrina sull'Immacolata Concezione di Maria d\u00e0 forza, nella visione cattolica, al pensiero della Chiesa sugli embrioni, ritenuti persone umane a tutti gli effetti, dotati di anima.\nIl convincimento della Chiesa in ordine alla preservazione di Maria dalla macchia del peccato originale \u00e8 in relazione a questa riflessione: non sarebbe stato \"conveniente\" che il Figlio di Dio si incarnasse nel grembo di una donna se questa non fosse stata perfettamente monda da qualsiasi peccato.\nA differenza dell'apertura verso la dottrina dell'Assunzione, questo dogma non \u00e8 condiviso dalle altre confessioni cristiane (con la parziale eccezione della Chiesa ortodossa che per\u00f2 si limita a non negarlo) in quanto da queste considerato in disaccordo con le Scritture e non supportato dalla Tradizione.\nNella liturgia: solennit\u00e0 dell'Immacolata Concezione.\nPer sottolineare l'importanza del dogma la Chiesa cattolica celebra l'8 dicembre la solennit\u00e0 dell\"Immacolata Concezione della Beatissima Vergine Maria\" con la Messa \"Gaudens gaudebo\". Questa festivit\u00e0 era gi\u00e0 celebrata in Oriente nell\u2019VIII secolo, e venne importata nell'Italia meridionale da monaci bizantini. In Sicilia, in particolar modo, il tema dell'Immacolata Concezione fu accolto subito e divenne molto sentito ancora prima della definizione del dogma. Nel 1439, al Concilio di Basilea era stato l'arcivescovo di Palermo Niccol\u00f2 Tedeschi a sostenere che Maria era stata concepita senza peccato. Il canonico e storico Antonino Mongitore racconta che addirittura gi\u00e0 nel 1323 la Conceptioni di Maria era festa di precetto a Palermo, attestando in tal modo che la sua devozione nel capoluogo siciliano risultava persino allora cos\u00ec antica da \u00abnon sapersi l'incominciamento\u00bb. Il Senato dell'isola fece voto di difendere la dottrina dell'Immacolato Concepimento e si impegn\u00f2 a onorarne la festa con una degna celebrazione. Ebbe cos\u00ec origine il \u00abrito delle cento onze\u00bb, somma donata al convento di San Francesco inizialmente per arredare la \"Cappella Senatoria\", uno dei momenti identitari della citt\u00e0 di Palermo. Il Senato (oggi il Comune) rinnovava ancora ogni anno il solenne Voto sanguinario, pronunciato per la prima volta nel 1624 e comune a gran parte dell'isola, giurando con un verbale di spargere il proprio sangue per la difesa dell'Immacolata, primaria e principale Patrona della Citt\u00e0 e dell'Arcidiocesi di Palermo, divenuta patrona massima della Regione Siciliana. Dal meridione il culto per l'Immacolata si propag\u00f2 poi a tutto l'Occidente, soprattutto su iniziativa degli ordini religiosi benedettini e carmelitani. Fu inserita nel calendario della Chiesa universale da papa Alessandro VII con la bolla \"Sollicitudo omnium ecclesiarum\" dell'8 dicembre 1661.\nNonostante il dogma cattolico sar\u00e0 proclamato solo l'8 dicembre 1854 da papa Pio IX, San Francesco Antonio Fasani (1681-1742) fu devotissimo dell'Immacolata Concezione e lui stesso spesso si definiva \"il peccatore dell'Immacolata\".\nL'8 dicembre del 1857, Papa Pio IX inaugur\u00f2 e benedisse a Roma il monumento dell'Immacolata, nella Piazza Mignanelli (parte di Piazza di Spagna), monumento interamente pagato dal re Ferdinando II delle Due Sicilie.\nPapa Pio XII, nel giorno dell'Immacolata Concezione, incominci\u00f2 a inviare dei fiori come omaggio alla Vergine; il suo successore, papa Giovanni XXIII, nel 1958 usc\u00ec dal Vaticano e si rec\u00f2 personalmente in Piazza di Spagna per deporre ai piedi della Vergine Maria un cesto di rose bianche, e successivamente fece visita alla basilica di Santa Maria Maggiore. Tale consuetudine \u00e8 stata continuata anche dai papi successivi.\nLa visita in Piazza di Spagna prevede un momento di preghiera, quale espressione della devozione popolare. L'omaggio all'Immacolata prevede il gesto della presentazione dei fiori, una cui corona viene portata fin sulla sommit\u00e0 di un'autoscala e tradizionalmente infilata sul braccio destro della statua da un Vigile del Fuoco. Seguono la lettura di un brano della Sacra Scrittura e di un brano della Dottrina della Chiesa cattolica, preghiere litaniche e alcuni canti mariani, tra cui il \"Tota pulchra\".\nApparizioni mariane relative al dogma dell'Immacolata Concezione.\nDue apparizioni mariane riconosciute dalla Chiesa cattolica hanno a che fare con questo dogma e ne sono considerate una conferma diretta.\nNel 1830 Catherine Labour\u00e9, novizia nel monastero parigino di Rue di Bac, fece coniare una medaglia (detta poi la medaglia miracolosa) che riportava le seguenti parole, da lei viste durante un'apparizione della vergine Maria (avvenuta il 27 novembre dello stesso anno): \"O Maria, concepita senza peccato, pregate per noi che ricorriamo a voi\".\nSoltanto dodici anni dopo, il 20 gennaio del 1842, Alfonso Ratisbonne, nella sua breve ma intensa visione a Roma, riconobbe chiaramente l\u2019Immacolata, la stessa che era apparsa a Parigi e che era impressa sulla Medaglia Miracolosa che portava con s\u00e9. L\u2019apparizione a Sant\u2019Andrea delle Fratte scosse molto l\u2019ambiente romano. E a motivo di questo fermento, sei anni dopo, il Pontefice Pio IX istitu\u00ec una commissione teologica perch\u00e9 si esprimesse sulla possibilit\u00e0 di definire il dogma dell\u2019Immacolata.\nIl 25 marzo 1858, quindi quattro anni dopo la proclamazione del dogma, la veggente di Lourdes, Bernadette Soubirous, rifer\u00ec che la Vergine si era presentata con le parole \"Que soy era Immaculada Councepciou\" (\"Io sono l'Immacolata Concezione\", in dialetto guascone).\nNell'arte.\nIl tema dell'Immacolata Concezione cominci\u00f2 ad apparire in opere artistiche fin da quando si accese il dibattito, che vedeva schierati da una parte i Francescani e le ramificazioni dell'Ordine benedettino, legate al pensiero di Anselmo d'Aosta e Bonaventura da Bagnoregio, e dall'altra i domenicani, legati alla trattazione offerta da Tommaso d'Aquino.\nInizialmente il tema veniva affrontato dagli artisti gotici in maniera \"criptica\", dove cio\u00e8 si rimandava allo spettatore la conclusione, mettendo magari una serie di simboli e metafore facilmente decodificabili. Nel XV secolo le opere d'arte divennero pi\u00f9 evidenti, propendendo per una o l'altra ipotesi, ben comprensibile dalla lettura di elementi che chiarivano l'intervento divino in taluni episodi della vita di Anna e Gioacchino e dell'infanzia della Vergine. Pi\u00f9 coraggiose furono le opere legate al tema della \"Disputa sull'Immacolata Concezione\", dove gli artisti ritraevano, caso pi\u00f9 unico che raro nell'arte sacra, il parere contrastante dei dottori della Chiesa: ne \u00e8 un esempio la tavola agli Uffizi di Piero di Cosimo.\nCon la Controriforma venne stabilita l'iconografia fissa legata al concetto dell'Immacolata, che sar\u00e0 quella ratificata dal dogma.\nOpposizioni al dogma.\nLa Chiesta ortodossa non condivide il dogma cattolico di Immacolata concezione (concetto agostiniano): secondo la teologia ortodossa Maria venne purificata dall'ombra del peccato ancestrale solo al momento del concepimento di Cristo.\nI protestanti non celebrano la festa dell'Immacolata. I protestanti hanno sempre avuto l'abitudine di ricondurre tutto al pensiero biblico, anche alla luce del contesto storico in cui \u00e8 stato scritto, quindi hanno un modo differente di considerare la posizione della donna e della sessualit\u00e0. Non trovano nulla nella Bibbia che valorizzi la verginit\u00e0 e per loro la purezza non risiede l\u00ec.\nAnche nel cattolicesimo, vi fu un'esigua opposizione al dogma dell'Immacolata. Nel 1855, quattro presbiteri della diocesi di Pavia, Alfonso Tenca, Giuseppe Parona, Luigi Aquaroni e Giuseppe Grignani, si schierarono apertamente sia contro il dogma dell'Immacolata sia contro quello dell'infallibilit\u00e0 papale, che sarebbe stato definito quindici anni pi\u00f9 tardi.\nNella vita della Chiesa: devozione.\nCongregazioni religiose.\nA seguito della proclamazione del dogma, diverse congregazioni religiose hanno sottolineato fin dal loro nome una particolare devozione a Maria ricordata con il titolo di \"Immacolata\":\nNomi di persona.\nI nomi propri Immacolata e Concetta sottolineano la devozione a Maria Immacolata."}
{"id": "11101", "revid": "1782831", "url": "https://it.wikipedia.org/wiki?curid=11101", "title": "Stella supergigante", "text": "In astronomia, le stelle supergiganti sono stelle che rientrano nella classe di luminosit\u00e0 I della classificazione spettrale di Yerkes. Le stelle che appartengono a questa classe esibiscono linee spettrali molto pi\u00f9 fini rispetto alle stelle appartenenti alla sequenza principale. Le linee assottigliate sono indice del fatto che l'atmosfera di queste stelle \u00e8 molto rarefatta. La maggior parte delle supergiganti sono stelle massicce che nella fase finale della loro esistenza aumentano considerevolmente il loro raggio. Questo fenomeno da un lato diminuisce la densit\u00e0 della stella assottigliandone le linee spettrali, dall'altro, aumentando enormemente la superficie radiante, innalza la luminosit\u00e0 della stella. \nQuesto tipo di stelle supergiganti occupa quindi la regione superiore del diagramma Hertzsprung-Russell, quella riservata alle stelle pi\u00f9 luminose aventi magnitudine assoluta compresa fra \u22125 e \u221212. Tuttavia, vi sono altri tipi di supergiganti, in cui l'assottigliamento delle linee spettrali \u00e8 dovuto ad altri fenomeni, come per esempio le stelle AGB o le stelle Be.\nGeneralit\u00e0.\nNel diagramma H-R le stelle vengono classificate secondo la loro temperatura effettiva (in ascissa) e la loro luminosit\u00e0 assoluta (in ordinata). La maggior parte delle supergiganti \u00e8 disposta in una striscia orizzontale che occupa la parte superiore del diagramma, quella riservata alla stelle pi\u00f9 luminose. Essendo pi\u00f9 luminose delle stelle di sequenza principale e delle giganti aventi corrispondente temperatura effettiva, le supergiganti, per la legge di Stefan-Boltzmann\n devono essere molto pi\u00f9 grandi di esse. Infatti, secondo questa legge, la luminosit\u00e0 di una stella \u00e8 funzione della sua superficie radiante e della quarta potenza della sua temperatura. Pertanto, a parit\u00e0 di temperatura, se una stella \u00e8 pi\u00f9 luminosa di un'altra, possiede una superficie radiante maggiore e, di conseguenza, un raggio pi\u00f9 grande. Il raggio di una supergigante \u00e8 in genere compreso tra 30 e 1000 volte quello del Sole (R\u2609), anche se sono state scoperte supergiganti eccezionalmente grandi fino a un raggio di 1800\u00a0R\u2609. La pressione di radiazione limita il raggio massimo delle supergiganti a un valore compreso fra 1000 e 2000\u00a0R\u2609 e a una luminosit\u00e0 qualche milione di volte quella del Sole. Le stelle che vengono a trovarsi oltre questi limiti diventano instabili, pulsano e perdono velocemente massa.\nUna stella viene classificata come supergigante sulla sola base del suo spettro. Essendo molto grandi, le supergiganti, infatti, presentano una bassa gravit\u00e0 superficiale e una bassa densit\u00e0 che si traduce in un cambiamento delle linee spettrali che sono pi\u00f9 sottili rispetto a quelle delle stelle di sequenza principale. Inoltre, le supergiganti sono stelle molto evolute e per questa ragione nei loro spettri abbondano le linee degli elementi pesanti, prodotti dalla fusione nucleare. Infine alcune supergiganti perdono massa a ritmi elevati, producendo nubi di gas intorno alla stella che inducono nello spettro il cosiddetto \"profilo P Cygni\" caratterizzato sia da linee di assorbimento che di emissione.\nLe supergiganti sono suddivise sulla base dei loro spettri. Se ne trovano in ogni classe spettrale a partire dalla classe O fino alla classe M. Il sistema MK assegna la classe di luminosit\u00e0 \"Ib\" alle supergiganti meno luminose e quella \"Ia\" a quelle pi\u00f9 luminose\n. Per le supergiganti eccezionalmente luminose, o ipergiganti, viene a volte utilizzata la sigla \"0\" o quella \"Ia+\". In realt\u00e0 c'\u00e8 un continuum fra i diversi sottogruppi di supergiganti e non una divisione netta in bande, tanto che si usa la sigla \"Iab\" per indicare le supergiganti di luminosit\u00e0 intermedia. La classificazione spettrale delle supergiganti viene spesso annotata per indicare le peculiarit\u00e0 spettrali, per esempio \"B2Iae\" o \"F8Iabpec\".\nPoich\u00e9 le supergiganti blu di classe O o B sono luminose quanto lo sono le supergiganti rosse di classe M, come \u00e8 dimostrato dall'orizzantalit\u00e0 della striscia delle supergiganti nel diagramma H-R, queste ultime devono essere molto pi\u00f9 grandi delle prime. Le supergiganti rosse, infatti, emettono molta meno radiazione per unit\u00e0 di superficie radiante rispetto a quelle blu, a causa della temperatura superficiale pi\u00f9 bassa. Esse compensano questa minore emissione per unit\u00e0 di superficie con un raggio molto maggiore. Ne consegue inoltre che mentre la differenza di dimensioni fra una stella di sequenza principale di classe O e una supergigante della stessa classe \u00e8 molto contenuta, quella fra le dimensioni di una stella di sequenza principale di classe M e una corrispondente supergigante \u00e8 enorme.\nEvoluzione.\nLe progenitrici delle supergiganti sono stelle massicce appartenenti alla classe spettrale O oppure alla classe spettrale B. Si tratta di stelle aventi una massa iniziale almeno una decina di volte quella del Sole. A causa della loro grande massa, queste stelle fondono molto velocemente l'idrogeno in elio, sicch\u00e9 la loro permanenza nella sequenza principale \u00e8 relativamente breve, con periodi compresi fra 30\u00a0milioni di anni per le meno massicce a poche centinaia di migliaia di anni per le pi\u00f9 massicce. Stelle di questo tipo sono osservabili nelle strutture galattiche pi\u00f9 giovani come gli ammassi aperti e i bracci delle galassie a spirale e nelle galassie irregolari. Sono invece meno abbondanti nei nuclei galattici e sono raramente osservabili nelle galassie ellittiche e negli ammassi globulari, che sono composti principalmente da stelle vecchie.\nStelle di questo tipo diventano supergiganti quando esse fuoriescono dalla sequenza principale nel momento in cui l'idrogeno dei loro nuclei comincia a scarseggiare. Ci\u00f2 produce una espansione del raggio della stella, cos\u00ec come accade alle stelle meno massicce, ma a differenza di queste, esse hanno sviluppato temperature sufficientemente alte nei loro nuclei da cominciare la fusione dell'elio quasi immediatamente e prima che si formi un nucleo degenere. Di conseguenza, non si verifica il flash dell'elio, ma la fusione dell'elio inizia in modo molto pi\u00f9 graduale. Questa gradualit\u00e0 ha come conseguenza che le supergiganti non incrementano in modo drammatico la loro luminosit\u00e0, come accade invece nelle stelle di massa pi\u00f9 piccola quando diventano giganti, ma si spostano quasi orizzontalmente lungo il diagramma\u00a0H-R diventando sempre pi\u00f9 rosse.\nLe stelle con una massa maggiore di 40\u00a0M\u2609 non si espandono in supergiganti rosse. Esse bruciano il loro combustibile nucleare troppo velocemente e perdono gli strati superiori troppo rapidamente per diventare supergiganti rosse e restano supergiganti blu oppure raggiungono lo stadio di supergigante gialla per poi ritornare a quello blu. A causa del loro intenso vento stellare perdono il loro strato di idrogeno superficiale e dalla fase di supergigante blu passano direttamente a quella di stella di Wolf-Rayet per poi esplodere in supernovae di tipo Ib. Le stelle pi\u00f9 massicce, con massa superiore a 60\u00a0M\u2609, non si allontano dalla classe O con cui hanno iniziato la loro esistenza e incrementano di poco la loro luminosit\u00e0. Di conseguenza la loro fase supergigante non \u00e8 facilmente distinguibile da quella nella sequenza principale. La causa di questa differenza non marcata fra le due fasi va ricercata nel fatto che queste stelle hanno un nucleo convettivo molto grande che mischia l'idrogeno presente in superficie con l'elio e il carbonio presente nel nucleo. Di conseguenza esse continuano a fondere idrogeno fino quasi al suo completo esaurimento, poi perdono rapidamente il fine guscio di idrogeno rimasto, diventando delle stelle di Wolf-Rayet per concludere la loro esistenza come supernovae di tipo Ic.\n\u00c8 stato teorizzato che le prime stelle dell'universo, le cosiddette stelle di Popolazione\u00a0III, fossero molto pi\u00f9 massicce delle stelle attualmente esistenti (fino a 1000\u00a0M\u2609). Si \u00e8 postulata l'esistenza di questa prima generazione di stelle per spiegare l'esistenza di elementi chimici diversi dall'idrogeno e dall'elio nelle stelle pi\u00f9 vecchie conosciute. Sebbene fossero pi\u00f9 grandi e luminose di tutte le supergiganti note oggi, la loro struttura doveva essere molto differente, con perdite di massa molto pi\u00f9 contenute. Esse ebbero vite molto brevi e conclusero la loro esistenze in supernovae a instabilit\u00e0 di coppia o a fotodisintegrazione.\nProgenitrici di supernovae.\nLa maggior parte delle supergiganti \u00e8 destinata a terminare la sua esistenza esplodendo in una supernova. A causa delle loro grandi masse, le supernovae sono in grado di sviluppare nei loro nuclei temperature sufficienti a fondere elementi via via pi\u00f9 pesanti fino ad arrivare al ferro. La supergigante sviluppa una struttura \"a cipolla\", in cui gli elementi chimici prodotti si dispongono in strati concentrici, i pi\u00f9 pesanti al centro, i meno pesanti negli strati via via superiori. Poich\u00e9 la fusione del ferro richiede pi\u00f9 energia di quanto ne produca, la supergigante che ha sviluppato un nucleo di ferro collassa, producendo l'esplosione.\nLe supergiganti rosse sono le progenitrici delle supernovae di tipo II, in quanto conservano un guscio di idrogeno intorno al loro nucleo. Le supergiganti blu, invece, evolvono in stelle di Wolf-Rayet, in cui l'idrogeno \u00e8 assente o quasi assente, che esplodono in supernovae di tipo Ib e Ic.\nTuttavia, il modello a cipolla, per il quale la supergigante sviluppa un nucleo di ferro che collassa provocando l'esplosione, si \u00e8 rivelato troppo semplicistico: la progenitrice della supernova di tipo II SN 1987a era una supergigante blu, sebbene non sia escluso che fosse passata precedentemente dalla fase di supergigante rossa. Il caso di questa supernova non \u00e8 probabilmente eccezionale e di conseguenza la ricerca attuale sta cercando di comprendere come le supergiganti blu possano esplodere e come le supergiganti rosse possano ridiventare supergiganti blu.\nVariabilit\u00e0.\nMolte supergiganti mostrano fenomeni di variabilit\u00e0. Nella maggior parte dei casi la variabilit\u00e0 \u00e8 dovuta a pulsazioni della superficie stellare. Fra le variabili pulsanti vi sono quelle appartenenti alla cosiddetta striscia di instabilit\u00e0, che incrocia la fascia delle supergiganti in corrispondenza delle classi spettrali F6-K2, estendendosi fino alle ipergiganti. Quindi, alcune supergiganti gialle sono delle variabili cefeidi classiche, che presentano periodi di variabilit\u00e0 molto regolari. Esse possono essere utilizzate come candele standard, dato che il loro periodo di variazione \u00e8 funzione della luminosit\u00e0 assoluta della stella. I periodi di variazione delle cefeidi sono relativamente brevi, con un massimo di 100\u00a0giorni. Altre supergiganti pulsanti invece hanno periodi pi\u00f9 lunghi ma esibiscono variazioni meno regolari e vengono classificate fra le variabili semiregolari o fra quelle irregolari lente. Queste ultime appartengono per lo pi\u00f9 alle ultime classi spettrali: K, M, C o S. Fra di esse si annovera una delle stelle pi\u00f9 luminose del cielo, Betelgeuse. Alcune supergiganti bianche presentano invece pi\u00f9 periodi di variabilit\u00e0 sovrapposti e sono raccolte nella classe delle variabili Alfa Cygni, il cui prototipo \u00e8 Deneb ().\nAlcune supergiganti e ipergiganti sono invece delle variabili eruttive, che manifestano periodicamente brillamenti ed esplosioni accompagnate da perdite di massa a volte ingenti. Esse sono raccolte nella classe delle variabili S Doradus o LBV (dall'acronimo inglese \"Luminous Blue Variable\", variabile blu luminosa). Quando sono in quiescenza vanno incontro a piccole variazioni di luminosit\u00e0 con periodi misurabili in decine di giorni. Nei periodi fra una esplosione e l'altra, che possono durare fino a centinaia di anni, le LBV sembrano essere normali supergiganti o ipergiganti. Molte delle stelle intrinsecamente pi\u00f9 luminose conosciute sono variabili LBV.\nAltri tipi di supergiganti.\nLa maggior parte delle supergiganti sono stelle massicce arrivate nella fase finale della loro evoluzione. Tuttavia ci sono altri tipi di stelle che vengono classificate come supergiganti sulla base della finezza delle linee del loro spettro e della loro luminosit\u00e0, ma che non sono stelle massicce evolute. Verranno elencati alcuni di questi tipi.\nEsempi noti.\nLe stelle di classe spettrale O sono molto rare e hanno inoltre una vita relativamente breve. Di conseguenza, le supergiganti che discendono da questo tipo di stelle sono una piccolissima frazione delle stelle esistenti. Ciononostante, essendo le supergiganti stelle estremamente luminose, sono visibili dalla Terra a occhio nudo anche a centinaia o migliaia di anni luce. Esistono molti esempi di supergiganti visibili a occhio nudo, fra cui alcune delle stelle pi\u00f9 luminose della volta celeste.\nCanopo, la seconda stella pi\u00f9 brillante del cielo notturno dopo Sirio, \u00e8 una supergigante gialla di classe spettrale F0Ib, distante circa dal sistema solare. Rigel, la stella pi\u00f9 luminosa della costellazione di Orione nonch\u00e9 la settima stella pi\u00f9 brillante del cielo notturno, \u00e8 una supergigante blu di classe spettrale B8Iab, distante circa , mentre Betelgeuse e Antares, rispettivamente la decima e la sedicesima stella pi\u00f9 luminosa del cielo, sono due tipiche supergiganti rosse di classe spettrale M che presentano fenomeni di variabilit\u00e0 irregolare o semiregolare. Esse hanno un raggio di dimensioni enormi (850-1000\u00a0R\u2609), che le fa annoverare fra le stelle pi\u00f9 grandi conosciute. Deneb, la diciannovesima stella pi\u00f9 luminosa del cielo, \u00e8 la stella di prima magnitudine pi\u00f9 lontana dal Sole (). Si tratta di una supergigante bianca di classe spettrale A2Iae, prototipo delle variabili Alfa Cygni.\nAltre supergiganti visibili a occhio nudo degne di nota sono Alnilam e Alnitak, due supergiganti blu, che assieme a Mintaka formano il celeberrimo asterismo della Cintura di Orione; , una delle stelle pi\u00f9 grandi conosciute (1400\u00a0R\u2609), vicina al limite massimo di grandezza che una stella pu\u00f2 raggiungere; , forse la stella pi\u00f9 distante visibile ad occhio nudo () e , il famoso prototipo delle variabili cefeidi."}
{"id": "11102", "revid": "116585811", "url": "https://it.wikipedia.org/wiki?curid=11102", "title": "Nubi di Magellano", "text": "Le Nubi di Magellano sono due piccole galassie irregolari, che orbitano attorno alla nostra Via Lattea come satelliti. Sono visibili ad occhio nudo nel cielo notturno dell'emisfero sud, e prendono il loro nome dal navigatore Ferdinando Magellano, poich\u00e9 furono descritte nel resoconto della spedizione da lui guidata.\nLa distanza della Grande Nube di Magellano (sigla internazionale LMC) \u00e8 stimata sui 48 Kpc. (157\u00a0000 anni-luce), mentre la Piccola Nube di Magellano (sigla internazionale SMC) disterebbe circa 61 Kpc, equivalenti a 200\u00a0000 anni luce. La Grande Nube \u00e8 la terza galassia pi\u00f9 vicina alla nostra, dopo la Galassia Nana Ellittica del Cane Maggiore (12,9 Kpc) e la Galassia Nana Ellittica del Sagittario (16 Kpc).\nEntrambe le galassie sono collegate fra loro e con la Via Lattea da un lungo ponte di idrogeno neutro e stelle, noto come Corrente Magellanica; questo flusso si sarebbe formato a causa delle intense forze mareali presenti tra la nostra Galassia e le sue galassie satelliti. Un secondo flusso di materia, noto come Ponte Magellanico, collega le due Nubi fra di loro.\nLa Grande Nube ospita la pi\u00f9 grande nebulosa diffusa del Gruppo Locale, in cui \u00e8 vigorosa la formazione stellare, nonch\u00e9 ci\u00f2 che rimane della supernova SN 1987a, la pi\u00f9 vicina osservata negli ultimi 300 anni.\nOsservazione amatoriale.\nEntrambe le Nubi sono ben osservabili dall'emisfero australe; la Grande Nube \u00e8 la pi\u00f9 settentrionale delle due, e giace a cavallo del 69\u00ba grado di declinazione sud: diventa completamente visibile sopra l'orizzonte a partire dal 15\u00ba parallelo nord. La si individua nelle notti limpide come una larga macchia chiara, circa 20 gradi a sud della brillantissima stella Canopo.\nLa Piccola Nube ha declinazione media -73\u00b0, ed essendo pi\u00f9 piccola e debole della compagna, si rende visibile senza difficolt\u00e0 solo a partire da pochi gradi a nord dell'equatore. La sua individuazione \u00e8 facilitata dalla presenza della luminosa stella Achernar, visibile 15\u00b0 a NNE.\nEntrambe le Nubi si presentano circumpolari in quasi tutto l'emisfero sud, cos\u00ec da poter essere osservate in ogni periodo dell'anno da citt\u00e0 come Sydney, Citt\u00e0 del Capo e Rio de Janeiro.\nStoria delle osservazioni.\nLa posizione delle due Nubi, prossima al polo sud celeste, fa s\u00ec che queste non fossero note a nessuno dei popoli che abitarono le sponde del Mediterraneo in epoche storiche; tuttavia, erano certamente conosciute fin da tempi antichi dagli abitanti dell'emisfero meridionale, essendo ben visibili ad occhio nudo, sebbene ben pochi riferimenti ci siano giunti da questi popoli.\nLa prima menzione della Grande Nube di Magellano fu ad opera dell'astronomo persiano Abd al-Rahm\u0101n al-S\u016bfi, che nel 964, nel suo \"Libro delle stelle fisse\", la chiam\u00f2 \"Al Bakr\", il \"Bue Bianco\" degli arabi del sud, e riport\u00f2 che mentre non era visibile dal nord dell'Arabia e da Baghdad, si poteva osservate dallo stretto di Bab el Mandeb, 12\u00b015' latitudine nord.\nIl primo europeo a riportare l'esistenza delle Nubi di Magellano fu l'esploratore fiorentino Amerigo Vespucci nel 1503-04 menzionandole in una lettera sul suo terzo viaggio; egli fa riferimento a \"tre canopi, due chiari ed uno scuro\": i due oggetti chiari sono le due Nubi di Magellano, mentre l'oggetto scuro \u00e8 la Nebulosa Sacco di Carbone, osservabile nella Via Lattea australe. Nel 1515 le Nubi vennero descritte dal navigatore Andrea Corsali nel suo viaggio verso Kochi; dello stesso anno \u00e8 anche la descrizione dello storico Pietro Martire d'Anghiera nel suo \"De Rebus Oceanicis et Orbe novo\". Ernesto Capocci, nei suoi \"Dialoghi danteschi\" ipotizza che anche Marco Polo avesse potuto esserne a conoscenza in base agli scritti di Al Sufi.\nIl loro nome attuale fu assegnato dallo scrittore Antonio Pigafetta, imbarcato con la Spedizione di Magellano, nel suo libro del 1524 \"Relazione del primo viaggio intorno al mondo\", cio\u00e8 della prima circumnavigazione del globo guidata da Ferdinando Magellano nel 1519.\nCaratteristiche.\nGeneralit\u00e0.\nLa Grande Nube di Magellano e la vicina Piccola Nube di Magellano sono cospicui oggetti dell'emisfero meridionale; osservandole ad occhio nudo sembrano parti separate della nostra Galassia. Fino alla scoperta della Galassia nana ellittica del Sagittario nel 1994, erano considerate le galassie pi\u00f9 vicine alla Via Lattea.\nL'osservazione e le teorie basate su di essa suggeriscono che le Nubi di Magellano subiscano distorsioni mareali a causa dell'interazione con la Via Lattea: una scia composta di idrogeno neutro, nota come Corrente Magellanica, le collega con la nostra Galassia e tra loro, ed entrambe sembrano galassie spirali barrate fortemente disturbate. Comunque gli effetti della loro gravit\u00e0 si fanno sentire anche sulla nostra galassia, ne \u00e8 prova la distorsione subita dalle parti esterne del disco galattico.\nLa velocit\u00e0 radiale ed il moto proprio delle Nubi di Magellano sono state recentemente misurate dal team dell'Harvard-Smithsonian Center for Astrophysics, per ottenere misure in 3D della velocit\u00e0. L'elevata velocit\u00e0 misurata sembrerebbe indicare che le due Nubi non sarebbero cos\u00ec legate fisicamente alla Via Lattea come si pensa, dunque alcuni degli effetti presunti sulle due Nubi andrebbero rivisti.\nTralasciando le differenti strutture e la minor massa, differiscono dalla Via Lattea per due motivi principali: il primo \u00e8 che la loro massa \u00e8 composta da una relativamente pi\u00f9 alta frazione di idrogeno ed elio rispetto alla Via Lattea; il secondo \u00e8 che sono pi\u00f9 povere di metalli rispetto alla nostra Galassia; infatti le pi\u00f9 giovani stelle delle Nubi di Magellano hanno una metallicit\u00e0 rispettivamente 0.5 e 0.25 di quella solare. Entrambe sono note per le loro nebulose (famosa la Nebulosa Tarantola nella Grande Nube di Magellano) e per la giovane popolazione stellare, ma, come in ogni galassia, sono presenti sia stelle molto giovani che molto vecchie, segno di una lunga storia di formazione stellare.\nLa Grande Nube.\nLa Grande Nube presenta una struttura a barra ben visibile anche ad occhio nudo; questa attraversa il nucleo e si dispone in senso est-ovest. Sul suo lato nord-orientale si trova l'oggetto pi\u00f9 notevole della galassia, la Nebulosa Tarantola, considerata attualmente la pi\u00f9 grande \"fornace\" del Gruppo Locale: le sue dimensioni sono notevolmente pi\u00f9 grandi di quelle della Nebulosa di Orione, ed al suo interno \u00e8 vigorosa la formazione stellare. A nord della barra, la Nube si presenta frammentata, con gruppi di stelle ed ammassi apparentemente isolati, pi\u00f9 un gran numero di nebulose diffuse; la parte sud ha invece una forma pi\u00f9 regolare, anche se priva di oggetti notevoli. Nei pressi della Nebulosa Tarantola \u00e8 esplosa la Supernova 1987a, la pi\u00f9 vicina e brillante degli ultimi trecento anni.\nLa Piccola Nube.\nLa Piccola Nube appare come una debole chiazza luminosa, estesa in senso NNE-SSW, visibile ad occhio nudo senza difficolt\u00e0 solo con cieli limpidi e privi di inquinamento luminoso. Nonostante la parte pi\u00f9 brillante si trovi nelle sue regioni pi\u00f9 meridionali, gli oggetti pi\u00f9 notevoli si trovano nella parte nord; in particolare, si osserva un grande complesso di nebulosit\u00e0 diffuse. Ad ovest della Nube si trova il grande ammasso globulare 47 Tucanae, appartenente alla nostra Galassia."}
{"id": "11103", "revid": "64169", "url": "https://it.wikipedia.org/wiki?curid=11103", "title": "Gigante blu", "text": "Una gigante blu \u00e8 una stella gigante o una stella gigante brillante (classi III o II della classificazione spettrale di Yerkes) che ha un'alta temperatura superficiale (solitamente o pi\u00f9). Queste stelle si collocano quindi nel diagramma H-R poco pi\u00f9 a destra delle stelle che si trovano nella parte alta della sequenza principale.\nSebbene tutte le giganti blu si collochino nella stessa regione del diagramma H-R, esse sono in realt\u00e0 costituite da gruppi non omogenei fra loro, aventi poco in comune se non il fatto di essere costituiti da stelle evolute, che hanno abbandonato la sequenza principale. I due gruppi pi\u00f9 numerosi sono quello delle stelle di grande massa che hanno abbandonato da poco la sequenza principale e che si apprestano a divenire giganti rosse o supergiganti e quello delle pi\u00f9 calde stelle appartenenti al ramo orizzontale delle giganti.\nLe giganti blu sono molto pi\u00f9 rare delle giganti rosse o perch\u00e9 evolvono da stelle massicce, che sono poco numerose, o perch\u00e9 rappresentano uno stadio astronomicamente breve dell'evoluzione stellare.\nPropriet\u00e0.\nIl termine \"gigante blu\" si applica a gruppi differenti di stelle. Esse hanno tuttavia in comune alcune caratteristiche, quali quelle di appartenere alle classi spettrali O e B ossia di avere temperature superficiali dai in su, e di porsi vicino ma comunque alla destra della sequenza principale, ossia di avere temperature leggermente inferiori alle stelle di sequenza principale aventi corrispondente luminosit\u00e0. Esse hanno inoltre atmosfere pi\u00f9 rarefatte delle stelle di sequenza principale, in conseguenza di una espansione subita dalla stella.\nI due gruppi principali che si collocano in questa zona del diagramma H-R sono le stelle di grande massa che sono appena fuoriuscite dalla sequenza principale e le stelle che si pongono all'estremit\u00e0 sinistra del ramo orizzontale.\nStelle massicce.\nLe stelle del primo gruppo sono astri con una massa almeno doppia rispetto a quella del Sole che sono di recente uscite dalla sequenza principale e che hanno di conseguenza moderatamente aumentato la loro luminosit\u00e0 e le loro dimensioni. Hanno magnitudini assolute 0 o negative, un raggio 5-10 volte quello solare, molto pi\u00f9 piccolo di quello delle gigante rosse, che pu\u00f2 essere decine o centinaia di volte quello del Sole.\nSolitamente, con l'esaurimento dell'idrogeno nei loro nuclei, le stelle massicce diventano prima subgiganti blu, poi giganti blu, per poi diventare giganti rosse o supergiganti rosse a seconda della massa. La classe di luminosit\u00e0 di una stella \u00e8 assegnata mediante le linee spettrali che sono sensibili alla gravit\u00e0 superficiale della stella. Pi\u00f9 la stella \u00e8 espansa, minore \u00e8 la sua gravit\u00e0 superficiale. Pertanto, le stelle le cui linee spettrali indicano una minore gravit\u00e0 superficiale vengono assegnate alla classe \"I\" delle supergiganti, mentre quelle con maggiore gravit\u00e0 superficiale vengono assegnate alla \"II\" (giganti brillanti) o alla \"III\" (giganti) o alla \"IV\" (subgiganti). Poich\u00e9 le stelle molto espanse hanno una grande superficie radiante, esse sono solitamente anche pi\u00f9 luminose di quelle meno espanse e quindi la successione I - II - III - IV pu\u00f2 essere interpretata anche come l'assegnazione di una stella fuoriuscita dalla sequenza principale a una classe di luminosit\u00e0, essendo la I la classe pi\u00f9 luminosa e la IV la meno luminosa.\nTuttavia questo quadro vale solo per le stelle di massa media e piccola. Infatti, pi\u00f9 una stella \u00e8 massiccia, meno incrementa la sua luminosit\u00e0 fuoriuscendo dalla sequenza principale. Quindi mentre le stelle meno massicce si spostano verso destra e verso l'alto nel diagramma H-R (diminuiscono cio\u00e8 la loro temperatura superficiale ma aumentano la loro luminosit\u00e0), le stelle pi\u00f9 massicce percorrono orizzontalmente il diagramma in direzione della zona delle supergiganti rosse, diminuendo la loro temperatura superficiale, ma non aumentando la loro luminosit\u00e0. Le stelle massicce nella fase di gigante e supergigante, pertanto, tendono ad avere luminosit\u00e0 simili alle stelle di sequenza principale da cui si sono evolute. Non c'\u00e8 un limite superiore alla temperatura superficiale delle giganti blu, ma nelle stelle di classe O, specie in quelle delle prime sottoclassi, la distinzione fra stelle di sequenza principale, stelle giganti e stelle supergiganti diventa sempre pi\u00f9 difficile da stabilire perch\u00e9 le stelle giganti e supergiganti tendono ad avere temperature e luminosit\u00e0 identiche a quelle di sequenza principale da cui evolvono in tempi molto brevi dal punto di vista astronomico.\nPoich\u00e9 le stelle massicce evolvono molto velocemente e hanno esistenze relativamente brevi, molte giganti blu si trovano all'interno di associazioni OB, gruppi di stelle di classe O o B giovani e legate molto blandamente fra loro.\nRamo orizzontale.\nLe stelle di massa media e piccola, fuoriuscendo dalla sequenza principale, entrano nel ramo delle giganti rosse, caratterizzato da astri aventi un nucleo, sovente degenerato, di elio, in cui non avvengono reazioni nucleari, e circondato da un inviluppo di idrogeno che fonde in elio. Durante questa fase della loro evoluzione le stelle aumentano le loro dimensioni e la loro luminosit\u00e0, ma diminuiscono la loro temperatura superficiale, spostandosi verso l'alto e verso destra nel diagramma H-R. Quando la temperatura del nucleo raggiunge valori consoni, si innesca la fusione dell'elio in carbonio. Ci\u00f2 porta ad una espansione del nucleo stellare, che corrisponde a una contrazione degli strati superficiali della stella e a un nuovo aumento della temperatura superficiale. Le stelle di questo tipo, appartenenti al ramo orizzontale delle giganti, si riavvicinano cos\u00ec, nel diagramma H-R, alla sequenza principale. Esse si dispongono nel diagramma in una banda pi\u00f9 o meno orizzontale, cio\u00e8 composta da astri che hanno pi\u00f9 o meno la stessa luminosit\u00e0, ma differenti temperature.\nIl fattore principale, sebbene non unico, che determina la posizione della stella nel ramo orizzontale \u00e8 la metallicit\u00e0. Le stelle di popolazione I, aventi un'alta metallicit\u00e0, tendono a disporsi a destra nella banda, vicino al ramo delle giganti rosse, e a raccogliersi nel cosiddetto \"red clump\" (letteralmente: \"gruppo rosso\"). Le stelle aventi metallicit\u00e0 intermedia si dispongono nel mezzo del ramo orizzontale, dove questo incrocia la striscia di instabilit\u00e0. Esse sono quindi stelle variabili, in particolare del tipo RR Lyrae. Infine, le stelle meno ricche di metalli, appartenenti alla popolazione II, si dispongono nella parte sinistra del ramo, essendo le pi\u00f9 calde. Essendo di classe O o B, esse sono definite giganti blu. Sebbene si trovino nella stessa zona del diagramma delle stelle massicce appena uscite dalla sequenza principale, esse sono molto diverse da quest'ultime, essendo stelle vecchie, di massa media o piccola, che fondono l'elio in carbonio.\nTuttavia, l'estremo blu del ramo orizzontale presenta alcuni problemi di interpretazione. In primo luogo, esso esibisce a volte una \"coda blu\" costituita da stelle di luminosit\u00e0 pi\u00f9 bassa o un \"gancio blu\" costituito da stelle di luminosit\u00e0 pi\u00f9 alta rispetto alle altre appartenenti al ramo orizzontale. Almeno alcune delle stelle che costituiscono la coda o il gancio non sono stelle che stanno fondendo l'elio in carbonio, ma probabilmente stelle post-AGB che hanno cessato le loro reazioni nucleari e che si apprestano a divenire delle nane bianche. Queste stelle possono sperimentare impulsi termici, simili a quelli che caratterizzano regolarmente le stelle del ramo asintotico, e che riaccendono il sottile involucro di idrogeno residuo. Tali impulsi fanno innalzare la loro temperatura superficiale e le riportano nella zona delle stelle del ramo orizzontale e poi del ramo asintotico.\nAltre stelle.\nLe giganti blu vanno distinte da altre stelle evolute che si collocano nella parte sinistra del diagramma H-R. Le stelle di Wolf-Rayet si distinguono per le loro temperature superficiali molto elevate e per prominenti linee spettrali di emissione dell'elio e dell'azoto. Le stelle post-AGB, che stanno formando nebulose planetarie, sono simili alle Wolf-Rayet, ma sono meno massicce e meno luminose. Le vagabonde blu sono osservabili in ammassi aperti o in ammassi globulari in cui le stelle di sequenza principale della loro luminosit\u00e0 avrebbero gi\u00e0 dovuto evolversi in giganti o supergiganti e sono probabilmente il frutto della fusione di due stelle. Le supergiganti blu sono invece lo stadio successivo dell'evoluzione delle giganti blu pi\u00f9 massicce e si distinguono da queste per i loro spettri che testimoniano una maggiore espansione.\nUn gruppo del tutto teorico di stelle \u00e8 quello delle nane rosse evolute. Essendo totalmente convettive, esse rimescolano continuamente l'elio prodotto dalle reazioni nucleari che avvengono nei loro nuclei. Con l'aumento della percentuale di elio, esse divengono pi\u00f9 calde e luminose. Sebbene fra diversi miliardi di anni esse diverranno pi\u00f9 calde del Sole, non diverranno mai pi\u00f9 luminose della nostra stella e quindi saranno molto differenti dalle giganti blu attualmente esistenti. Quando l'idrogeno sar\u00e0 esaurito diverranno delle ."}
{"id": "11105", "revid": "6923", "url": "https://it.wikipedia.org/wiki?curid=11105", "title": "Lista di piante succulente", "text": "Elenco delle principali piante succulente:\n(Quella che segue \u00e8 una lista, in ordine alfabetico secondo i nomi comuni, di alcune fra le piante succulente pi\u00f9 conosciute e diffuse) "}
{"id": "11106", "revid": "1272592", "url": "https://it.wikipedia.org/wiki?curid=11106", "title": "Piante grasse", "text": ""}
{"id": "11107", "revid": "399", "url": "https://it.wikipedia.org/wiki?curid=11107", "title": "Evoluzione stellare", "text": "L'evoluzione stellare \u00e8 l'insieme dei cambiamenti che una stella sperimenta nel corso della sua esistenza. \nLa stella nel corso della sua vita subisce variazioni di luminosit\u00e0, raggio e temperatura dell'esterno e del nocciolo anche molto pronunciate. \nTuttavia, dato che il ciclo vitale di una stella si estende per un tempo molto lungo su scala umana (milioni o miliardi di anni), \u00e8 impossibile per un essere umano seguire passo passo l'intero ciclo di vita di una stella. Per comprendere come si evolvono le stelle si osserva di solito una popolazione di stelle che contiene stelle in fasi diverse della loro vita, e poi si costruisce un modello matematico che permette di riprodurre le propriet\u00e0 osservate.\nUno strumento ancora oggi fondamentale per gli astronomi, per esempio per inquadrare immediatamente lo stato e l'evoluzione di una stella \u00e8 il diagramma Hertzsprung-Russell (detto per brevit\u00e0 diagramma H-R). Il diagramma riporta temperatura superficiale e luminosit\u00e0 (che variano insieme al raggio in funzione dell'et\u00e0, della massa e della composizione chimica della stella) e permette di sapere in che fase della vita si trova una stella. \nA seconda della massa, dell'et\u00e0 e della composizione chimica, i processi fisici in atto in una stella sono diversi, e queste differenze portano stelle con caratteristiche diverse a seguire diversi percorsi evolutivi sul diagramma H-R.\nAlcuni astronomi considerano non appropriato il termine \"evoluzione\", e preferiscono usare il termine ciclo vitale stellare, in quanto le stelle non subiscono un processo evolutivo simile a quello degli individui di una specie ma, piuttosto, cambiano nelle loro quantit\u00e0 osservabili seguendo fasi ben precise che dipendono strettamente dalle caratteristiche fisiche della stella stessa.\nFormazione.\nLa nascita delle stelle \u00e8 stata osservata con l'ausilio dei grandi telescopi di terra e soprattutto dei telescopi spaziali (in particolar modo Hubble e Spitzer). Le moderne tecniche di osservazione dello spazio nelle varie lunghezze d'onda dello spettro elettromagnetico, soprattutto nell'ultravioletto e nell'infrarosso, e l'importante contributo della radioastronomia, hanno permesso di individuare i luoghi di formazione stellare.\nLe stelle si formano all'interno delle nubi molecolari, delle regioni di gas ad \"alta\" densit\u00e0 presenti nel mezzo interstellare, costituite essenzialmente da idrogeno, con una quantit\u00e0 di elio del 23\u201328% e tracce di elementi pi\u00f9 pesanti. Le stelle pi\u00f9 massicce che si formano al loro interno le illuminano e le ionizzano in maniera molto forte, creando le cosiddette regioni H II; un noto esempio di simili oggetti \u00e8 la Nebulosa di Orione.\nLa formazione di una stella ha inizio quando una nube molecolare inizia a manifestare fenomeni di instabilit\u00e0 gravitazionale, spesso innescati dalle onde d'urto di una supernova o della collisione tra due galassie. Non appena si raggiunge una densit\u00e0 della materia tale da soddisfare i criteri dell'instabilit\u00e0 di Jeans (che si instaura quando la pressione interna del gas non \u00e8 in grado di contrastare il collasso gravitazionale cui va naturalmente incontro una nube ricca di materia), la regione inizia a collassare sotto la sua stessa gravit\u00e0.\nIl graduale collasso della nube porta alla formazione di densi agglomerati di gas e polveri oscure, noti come globuli di Bok, che arrivano a contenere una quantit\u00e0 di materia pari ad oltre 50 masse solari (M\u2609). Mentre all'interno del globulo il collasso gravitazionale causa un incremento della densit\u00e0 materiale, l'energia potenziale gravitazionale viene convertita in energia termica, con un conseguente aumento della temperatura: si forma in tal modo una protostella, circondata da un disco che ha il compito di accrescerne la massa. Il periodo in cui l'astro \u00e8 soggetto al collasso, fino all'innesco, nelle parti centrali della protostella, delle reazioni di fusione dell'idrogeno in elio, \u00e8 variabile. Una stella massiccia in formazione permane in questa fase per qualche centinaio di migliaia di anni, mentre per una stella di massa medio-piccola dura un periodo di circa 10\u201315 milioni di anni.\nSe possiede una massa inferiore a 0,08 M\u2609, la protostella non raggiunge l'ignizione delle reazioni nucleari e si trasforma in una fredda e poco brillante nana bruna; se possiede una massa fino ad otto masse solari, si forma una stella pre-sequenza principale, spesso circondata da un disco protoplanetario; se la massa \u00e8 superiore ad 8 M\u2609, la stella raggiunge direttamente la sequenza principale senza passare per questa fase. Le stelle pre-sequenza principale si dividono in due categorie: le stelle T Tauri (e FU Orionis), che hanno una massa non superiore a due masse solari, e le stelle Ae/Be di Herbig, con masse fino ad otto masse solari. Queste stelle sono per\u00f2 caratterizzate da forti instabilit\u00e0 e variabilit\u00e0, poich\u00e9 non si trovano ancora in una situazione di equilibrio idrostatico. Un fenomeno tipico della fase T Tauri sono gli oggetti di Herbig-Haro, caratteristiche nebulose a emissione originate dalla collisione tra i flussi molecolari in uscita dai poli stellari e il mezzo interstellare.\nEnigmatico \u00e8 il meccanismo di formazione delle stelle massicce. Le stelle di classe B (\u22659M\u2609), nel momento in cui al loro interno si innescano le reazioni nucleari, si trovano ancora nel pieno della fase di accrescimento, la quale sarebbe contrastata e frenata dalla radiazione prodotta dal giovane astro; tuttavia, come accade per le stelle meno massicce, sembra che si formino dei dischi associati a getti polari che permetterebbero all'accrescimento di proseguire. Analogamente, per quanto riguarda le stelle di classe O (&gt;15M\u2609), le reazioni subentrano durante la fase di accrescimento, la quale prosegue per\u00f2 grazie alla formazione di enormi strutture toroidali, fortemente instabili.\nSequenza principale.\nLe stelle trascorrono circa il 90% della propria esistenza in una fase di stabilit\u00e0 durante la quale fondono l'idrogeno del proprio nucleo in elio a temperatura e pressione elevate; tale fase prende il nome di sequenza principale.\nIn questa fase, ogni stella genera un vento di particelle cariche che provoca una continua fuoriuscita di materia nello spazio (che per gran parte delle stelle risulta irrisoria). Il Sole, ad esempio, perde, nel vento solare, 10\u221214 masse solari di materia all'anno, ma le stelle pi\u00f9 massicce arrivano a perderne decisamente di pi\u00f9, sino a 10\u22127 \u2013 10\u22125 masse solari all'anno; tale perdita pu\u00f2 riflettersi in maniera sostanziale sull'evoluzione dell'astro.\nLa durata della fase di sequenza principale dipende innanzi tutto dalla quantit\u00e0 di combustibile nucleare disponibile, quindi dalla velocit\u00e0 a cui esso \u00e8 fuso; vale a dire, dalla massa iniziale e dalla luminosit\u00e0 della stella. La permanenza del Sole nella sequenza principale \u00e8 stimata in circa 1010 anni. Le stelle pi\u00f9 grandi consumano il proprio \"carburante\" piuttosto velocemente ed hanno una vita decisamente pi\u00f9 breve (qualche decina o centinaio di milioni di anni); le stelle pi\u00f9 piccole invece bruciano l'idrogeno del nucleo molto lentamente ed hanno un'esistenza molto pi\u00f9 lunga (decine o centinaia di miliardi di anni).\nOltre alla massa, un ruolo preminente nell'evoluzione dell'astro \u00e8 rivestito dalla propria metallicit\u00e0, che influenza la durata della sequenza principale, l'intensit\u00e0 del campo magnetico e del vento stellare. Le vecchie stelle di popolazione II hanno una metallicit\u00e0 minore delle pi\u00f9 giovani stelle di popolazione I, poich\u00e9 le nubi molecolari da cui si sono formate queste ultime possedevano una maggiore quantit\u00e0 di metalli.\nFase post-sequenza principale.\nLa sequenza principale termina non appena l'idrogeno, contenuto nel nucleo della stella, \u00e8 stato completamente convertito in elio dalla fusione nucleare; la successiva evoluzione della stella segue vie diverse a seconda della massa dell'oggetto celeste.\nStelle con masse tra 0,08 e 8 M\u2609.\nLe stelle con masse comprese tra 0,08 e 0,4 masse solari, le nane rosse, si riscaldano mano a mano che l'idrogeno viene consumato al loro interno, accelerando la velocit\u00e0 delle reazioni nucleari e divenendo per breve tempo delle stelle azzurre; quando tutto l'idrogeno negli strati interni \u00e8 stato convertito in elio, esse si contraggono gradualmente, diminuendo di luminosit\u00e0 ed evolvendo in nane bianche costituite prevalentemente da elio. Tuttavia, poich\u00e9 la durata della sequenza principale per una stella di questo tipo \u00e8 stata stimata sugli 80 miliardi \u2013 1 bilione di anni e l'attuale et\u00e0 dell'universo si aggira sui 13,7 miliardi di anni, pare logico dedurne che nessuna nana rossa abbia ancora avuto il tempo di giungere al termine della sequenza principale.\nLe stelle la cui massa \u00e8 compresa tra 0,8 ed 8 masse solari attraversano una fase di notevole instabilit\u00e0 alla fine della sequenza principale: il nucleo (\"core\") subisce diversi collassi gravitazionali, incrementando la propria temperatura, mentre gli strati pi\u00f9 esterni, in reazione al vasto \"surplus\" energetico che ricevono dal core in contrazione, si espandono e si raffreddano, assumendo di conseguenza una colorazione via via sempre pi\u00f9 tendente al rosso. Ad un certo punto, l'energia sprigionata dal collasso gravitazionale permette allo strato di idrogeno immediatamente circostante il nucleo di raggiungere la temperatura di ignizione della fusione nucleare. A questo punto, la stella, dopo esser passata per la fase altamente instabile di subgigante, si trasforma in una fredda ma brillante gigante rossa con un nucleo inerte di elio e un guscio in cui prosegue la fusione dell'idrogeno e permane in questa fase per circa un miliardo di anni.\nSe la stella possiede una massa sufficiente (~ 1 M\u2609), una complessa serie di contrazioni e collassi gravitazionali provoca un forte innalzamento della temperatura nucleare sino ad oltre 100 milioni di kelvin, che segna il violento innesco (\"flash\") della fusione dell'elio in carbonio e ossigeno tramite il processo tre alfa, mentre nel guscio immediatamente superiore continua il processo di fusione dell'idrogeno residuo in elio. La stella, raggiungendo questo stadio evolutivo, arriva ad un nuovo equilibrio e si contrae leggermente passando dal ramo delle giganti rosse al ramo orizzontale del diagramma H-R.\nNon appena l'elio \u00e8 stato completamente esaurito all'interno del core, lo strato attiguo, che in precedenza ha fuso l'idrogeno in elio, inizia a fondere quest'ultimo in carbonio, mentre sopra di esso un altro strato continua a fondere parte dell'idrogeno restante in elio; la stella entra cos\u00ec nel ramo asintotico delle giganti (AGB, acronimo di \"Asymptotic Giant Branch\").\nGli strati pi\u00f9 esterni di una gigante rossa o di una stella AGB possono estendersi per diverse centinaia di volte il diametro del Sole, arrivando ad avere raggi dell'ordine dei 108\u00a0km (alcune unit\u00e0 astronomiche), come nel caso di Mira (\u03bf Ceti), una gigante del ramo asintotico con un raggio di 5\u00a0\u00d7\u00a0108\u00a0 km (3 U.A.).\nSe la stella ha una massa sufficiente (non superiore ad 8-9 M\u2609), col tempo \u00e8 possibile l'innesco anche della fusione di una parte del carbonio in ossigeno, neon e magnesio.\nQualora la velocit\u00e0 delle reazioni nucleari subisca un rallentamento, la stella compensa questo \"deficit\" energetico contraendo le proprie dimensioni e riscaldando la propria superficie; a questo punto la stella attraversa una fase evolutivamente parallela a quella di gigante rossa, ma caratterizzata da una temperatura superficiale decisamente pi\u00f9 elevata, che prende il nome di fase di gigante blu.\nStelle con masse superiori ad 8 M\u2609.\nQuando termina il processo di fusione dell'idrogeno in elio ed inizia la conversione di quest'ultimo in carbonio, le stelle massicce (con massa superiore ad 8 M\u2609) si espandono raggiungendo lo stadio di supergigante rossa.\nNon appena si esaurisce anche la fusione dell'elio, i processi nucleari non si arrestano ma, complice una serie di successivi collassi del nucleo ed aumenti di temperatura e pressione, proseguono con la sintesi di altri elementi pi\u00f9 pesanti: ossigeno, neon, silicio e zolfo.\nIn tali stelle, poco prima della loro fine, pu\u00f2 svolgersi in contemporanea la nucleosintesi di pi\u00f9 elementi all'interno di un nucleo che appare stratificato; tale struttura \u00e8 paragonata da molti astrofisici agli strati concentrici di una cipolla. In ciascun guscio avviene la fusione di un differente elemento: il pi\u00f9 esterno fonde idrogeno in elio, quello immediatamente sotto fonde elio in carbonio e via dicendo, a temperature e pressioni sempre crescenti man mano che si procede verso il centro. Il collasso di ciascuno strato \u00e8 sostanzialmente evitato dal calore e dalla pressione di radiazione dello strato sottostante, dove le reazioni procedono a un regime pi\u00f9 intenso. Il prodotto finale della nucleosintesi \u00e8 il nichel-56 (56Ni), risultato della fusione del silicio, che viene completata nel giro di pochi giorni.\nIl nichel-56 decade rapidamente in ferro-56 (56Fe). Poich\u00e9 i nuclei del ferro possiedono un'energia di legame nettamente superiore a quella di qualunque altro elemento, la loro fusione, anzich\u00e9 essere un processo esotermico (che produce ed emette energia), \u00e8 fortemente endotermica (cio\u00e8 richiede e consuma energia).\nLa supergigante rossa pu\u00f2 anche attraversare uno stadio alternativo, che prende il nome di supergigante blu. Durante questa fase la fusione nucleare avviene in maniera pi\u00f9 lenta; per via di tale rallentamento, l'astro si contrae e, poich\u00e9 una grande quantit\u00e0 di energia viene emessa da una superficie fotosferica pi\u00f9 piccola, la temperatura superficiale aumenta, donde il colore blu; l'astro tuttavia, prima di raggiungere questo stadio, passa per la fase di supergigante gialla, caratterizzata da una temperatura e da dimensioni intermedie rispetto alle due fasi. Una supergigante rossa pu\u00f2 in qualunque momento, a patto che rallentino le reazioni nucleari, trasformarsi in una supergigante blu.\nNelle stelle pi\u00f9 massicce, ormai in una fase evolutiva avanzata, un grande nucleo di ferro inerte si deposita al centro dell'astro; in tali oggetti gli elementi pi\u00f9 pesanti, spinti da moti convettivi, possono affiorare in superficie, formando degli oggetti molto evoluti noti come stelle di Wolf-Rayet, caratterizzate da forti venti stellari che provocano una consistente perdita di massa.\nFasi finali dell'evoluzione stellare.\nQuando una stella \u00e8 prossima alla fine della propria esistenza, la pressione di radiazione del nucleo non \u00e8 pi\u00f9 in grado di contrastare la gravit\u00e0 degli strati pi\u00f9 esterni dell'astro. Di conseguenza il nucleo va incontro ad un collasso, mentre gli strati pi\u00f9 esterni vengono espulsi in maniera pi\u00f9 o meno violenta; ci\u00f2 che resta \u00e8 un oggetto estremamente denso: una stella compatta, costituita da materia in uno stato altamente degenere.\nStelle con masse tra 0,08 ed 8-10 M\u2609.\nIn seguito ai progressivi collassi e riscaldamenti susseguitisi durante le fasi sopra descritte, il nucleo della stella assume una configurazione degenere: si forma in questo modo la nana bianca, un oggetto dalle dimensioni piuttosto piccole (paragonabili all'incirca a quelle della Terra) con una massa minore o uguale al limite di Chandrasekhar (1,44 masse solari).\nQuando nel nucleo cessa completamente la fusione del combustibile nucleare, la stella pu\u00f2 seguire due diverse vie a seconda della massa. Se ha una massa compresa tra 0,08 e 0,5 masse solari, la stella morente d\u00e0 luogo ad una nana bianca di elio senza alcuna fase intermedia, espellendo gli strati esterni sotto forma di vento stellare. Se invece la sua massa \u00e8 compresa tra 0,5 ed 8 masse solari, si generano delle violente pulsazioni termiche all'interno dell'astro che causano l'espulsione dei suoi strati pi\u00f9 esterni in una sorta di \"supervento\" che assorbe la radiazione ultravioletta emessa a seguito dell'alta temperatura degli strati interni dell'astro. Tale radiazione viene poi riemessa sotto forma di luce visibile dall'involucro dei gas, i quali vanno a costituire una nebulosit\u00e0 in espansione, la nebulosa protoplanetaria prima e planetaria poi, al cui centro rimane il cosiddetto \"nucleo della nebulosa planetaria\" (PNN, dall'inglese \"Planetary Nebula Nucleus\"), che diverr\u00e0 poi la nana bianca.\nUna nana bianca appena formata ha una temperatura molto elevata, pari a circa 100-200 milioni di K, che diminuisce in funzione degli scambi termici con lo spazio circostante, finch\u00e9 l'oggetto non raggiunge lo stadio ultimo di nana nera. Si tratta per\u00f2 di un modello teorico, poich\u00e9 sino ad ora non \u00e8 stata ancora osservata alcuna nana nera; perci\u00f2 gli astronomi ritengono che il tempo previsto perch\u00e9 una nana bianca si raffreddi del tutto sia di gran lunga superiore all'attuale et\u00e0 dell'Universo.\nStelle massicce (&gt;10 M\u2609).\nNelle stelle con masse superiori ad 8 masse solari, la fusione nucleare continua finch\u00e9 il nucleo non raggiunge una massa superiore al Limite di Chandrasekhar. Oltrepassato quest'ultimo, il nucleo non riesce pi\u00f9 a tollerare la sua stessa massa e va incontro ad un improvviso e irreversibile collasso. Gli elettroni urtano contro i protoni dando origine a neutroni e neutrini assieme ad un forte decadimento beta ed a fenomeni di cattura elettronica. L'onda d'urto generata da questo improvviso collasso provoca la catastrofica esplosione della stella in una brillantissima supernova di tipo II o di tipo Ib o Ic, se si trattava di una stella particolarmente massiccia.\nLe supernovae hanno una luminosit\u00e0 tale da superare, anche se per breve tempo, la luminosit\u00e0 complessiva dell'intera galassia che le ospita. Le supernovae esplose in epoca storica nella Via Lattea furono osservate ad occhio nudo dagli uomini, che le ritenevano erroneamente delle \"nuove stelle\" (donde il termine \"nova\", utilizzato inizialmente per designarle) che comparivano in regioni del cielo dove prima non sembravano essercene.\nL'energia liberata nell'esplosione \u00e8 talmente elevata da consentire la fusione dei prodotti della nucleosintesi stellare in elementi ancora pi\u00f9 pesanti, quali oro, magnesio ecc; questo fenomeno \u00e8 detto nucleosintesi delle supernovae. L'esplosione della supernova diffonde nello spazio la gran parte della materia che costituiva la stella; tale materia forma il cosiddetto resto di supernova, mentre il nucleo residuo sopravvive in uno stato altamente degenere. Se la massa del residuo \u00e8 compresa tra 1,4 e 3,8 masse solari, esso collassa in una stella di neutroni (che talvolta si manifesta come pulsar), che si configura stabile poich\u00e9 il collasso gravitazionale, cui andrebbe naturalmente incontro, \u00e8 contrastato dalla pressione del neutronio, la particolare materia degenere di cui tali oggetti sono costituiti. Tali oggetti hanno una densit\u00e0 elevatissima (circa ) e sono costituiti da neutroni, con una certa percentuale di materia esotica, principalmente materia di quark, presente probabilmente nel suo nucleo.\nNel caso in cui la stella originaria sia talmente massiccia che il nucleo residuo mantiene una massa superiore a 3,8 masse solari (limite di Tolman-Oppenheimer-Volkoff), nessuna forza \u00e8 in grado di contrastare il collasso gravitazionale ed il nucleo collassa fino a raggiungere dimensioni inferiori al raggio di Schwarzschild: si origina cos\u00ec un buco nero stellare. La materia costituente il buco nero si trova in un particolare stato, altamente degenere, che i fisici non sono ancora riusciti ad esplicare.\nGli strati esterni della stella espulsi nella supernova contengono una grande quantit\u00e0 di elementi pesanti che possono essere reimpiegati in nuovi processi di formazione stellare; tali elementi possono anche permettere la formazione di sistemi extrasolari, che possono contenere, eventualmente, anche dei pianeti di tipo roccioso. Le esplosioni delle supernovae ed i venti delle stelle massicce svolgono un ruolo di primo piano nel plasmare le strutture del mezzo interstellare."}
{"id": "11108", "revid": "1543377", "url": "https://it.wikipedia.org/wiki?curid=11108", "title": "Apocynaceae", "text": "Le apocinacee (Apocynaceae ) sono una famiglia di piante angiosperme dicotiledoni dell'ordine Gentianales. La famiglia comprende prevalentemente piante succulente degli ambienti tropicali e subtropicali. In questa famiglia rientrano anche l'oleandro, la pervinca e la pomelia, specie comuni delle zone temperate.\nDescrizione.\nLa famiglia comprende specie erbacee o arbustive, con foglie opposte a margine intero, provviste talora di rudimentali stipole. \nI fiori, attinomorfi ed ermafroditi, possiedono un calice gamosepalo, cio\u00e8 con sepali fusi alla base in varia misura, e una corolla gamopetala imbutiforme, con la fauce provvista di appendici, che rappresentano una caratteristica distintiva della famiglia. L'androceo \u00e8 formato da 5 stami, mentre il gineceo \u00e8 costituito da 2 a 5 carpelli saldati a formare un ovario supero o semi-infero.\nLa formula fiorale pi\u00f9 frequente \u00e8:\nIl frutto pu\u00f2 essere una capsula, una bacca, un follicolo o una drupa. I semi sono spesso provvisti di un ciuffo di peli che ne facilita la disseminazione anemocora, cio\u00e8 affidata al vento.\nPolline.\nIl polline delle Apocynaceae pu\u00f2 presentarsi in forme di aggregazione diverse nelle varie sottofamiglie (vedi sotto Tassonomia).\nNelle maggior parte delle specie delle sottofamiglie Rauvolfioideae e Apocynoideae il polline si presenta aggregato in semplici strutture granulari, che prendono il nome di monadi (granuli singoli) o tetradi (granuli a gruppi di 4). La maggior parte delle Periplocoideae produce tetradi polliniche, presenti in numero di quattro per ogni antera; in alcuni generi (p.es. \"Decalepis\", \"Epistemma\") le tetradi sono agglutinate a formare dei piccoli ammassi globulari (dette pollinii o pollinodii), simili a quelli descritti nelle Orchidaceae; tanto le tetradi che i pollinii sono esposti, dopo l'antesi, in strutture specializzate dette traslatori, costituite da una struttura di supporto a forma di cucchiaio munita di un disco adesivo.\nI fiori delle Asclepiadoideae producono cinque pollinari, ciascuno con due pollinii ricoperti da una membrana esterna; ciascun pollinio \u00e8 connesso ad un corpuscolo a forma di gancio, che ne favorisce l'aggancio al corpo degli impollinatori. \nL'organizzazione del polline nei fiori delle Secamonoideae \u00e8 molto simile a quella delle Asclepiadoideae, ma sono presenti quattro pollinii anzich\u00e9 due.\nEcologia.\nAlcuni alcaloidi tossici (cardenolidi) prodotti dalle Apocynaceae, sono utilizzati da alcuni lepidotteri e coleotteri come metodo di difesa \"chimica\" contro gli aggressori. In questi insetti, la proteina bersaglio dei cardenolidi, una pompa Na+/K+ ATP dipendente (ATP\u03b1), presenta una sequenza amminoacidica modificata, che consente all'animale il sequestro e l'accumulo della tossina all'interno dei propri tessuti, senza alcuna conseguenza.\nSistematica.\nLa distinzione tra Apocynaceae e Asclepiadaceae, fino ad allora unite in un unico raggruppamento (\"Apocineae\" ), fu introdotta nel 1810 dal botanico inglese Robert Brown, sulla base della presenza, nel fiore delle Asclepiadaceae, di aggregati globulari di polline organizzati in pollinii. \nTale distinzione \u00e8 rimasta in uso per quasi 200 anni, ed \u00e8 stata mantenuta anche dal Sistema Cronquist (1988), nonostante fosse divenuto evidente che, in base a molti altri caratteri morfologici, i taxa pi\u00f9 evoluti delle Apocynaceae siano pi\u00f9 simili alle Asclepiadaceae di quanto non somiglino ai membri pi\u00f9 \"basali\" della loro stessa famiglia.\nPer arrivare ad una classificazione pi\u00f9 rispondente alle evidenze morfologiche, bisogner\u00e0 aspettare i risultati dei primi studi con approccio filogenetico, che porteranno nel 2000 alla pubblicazione di una revisione in cui le due famiglie vengono riunificate e suddivise in cinque sottofamiglie: le due in cui tradizionalmente erano suddivise le Apocynaceae (Rauvolfioideae e Apocynoideae) e le tre delle Asclepiadaceae (Periplocoideae, Secamonoideae e Asclepiadoideae). Le tre sottofamiglie principali vengono a loro volta suddivise in 17 trib\u00f9: nove per le Rauvolfioideae (Alstonieae, Vinceae, Willughbeieae, Tabernaemontaneae, Melodineae, Hunterieae, Plumerieae, Carisseae e Alyxieae), cinque per le Apocynoideae (Apocyneae, Echiteae, Malouetieae, Mesechiteae e Wrightieae) e tre per le Asclepiadoideae (Asclepiadeae, Ceropegieae e Marsdenieae). La classificazione APG II (2003) accoglie sostanzialmente queste acquisizioni, includendo nella famiglia Apocynaceae anche i generi in precedenza attribuiti alle Asclepiadaceae.\nTra il 2000 e il 2007, vengono pubblicati numerosi studi basati sulla analisi degli acidi nucleici, che senza mettere in discussione l'impianto centrale della classificazione precedente, approfondiscono le relazioni intergeneriche e ridisegnano i confini tra le varie trib\u00f9 e all'interno delle stesse. I risultati di questi studi vengono sistematizzati in una revisione di Endress et al. (2007), in cui viene ridefinita la collocazione di numerosi generi e vengono proposte quattro nuove trib\u00f9 : Aspidospermeae tra le Rauvolfioideae, Baisseinae, Nerieae e Odontadenieae nelle Apocynoideae; all'interno delle Asclepiadoideae, vengono inoltre riconosciute 12 sottotrib\u00f9 (quattro in Ceropegieae e otto in Asclepiadeae), mentre la definizione delle sottotrib\u00f9 nelle Rauvolfioideae e nelle Apocynoideae rimane ancora incerta.\nTra il 2008 e il 2013 vengono ulteriormente approfondite le linee filogenetiche delle varie trib\u00f9 e nel 2014 si arriva ad una nuova revisione tassonomica che suddivide le tre maggiori sottofamiglie in 25 trib\u00f9 e 49 sottotrib\u00f9 (Endress 2014).\nAlla luce di tali conoscenze, la famiglia delle Apocynaceae comprende pertanto 366 generi cos\u00ec suddivisi:"}
{"id": "11109", "revid": "46291", "url": "https://it.wikipedia.org/wiki?curid=11109", "title": "Amaryllidaceae", "text": "Le Amarillidacee (Amaryllidaceae ) sono una famiglia di piante monocotiledoni dell'ordine Asparagales.\nHanno distribuzione per lo pi\u00f9 tropicale e subtropicale, la loro presenza nelle aree temperate \u00e8 meno significativa. La famiglia \u00e8 composta essenzialmente da piante bulbose che nella stagione sfavorevole trascorrono un periodo di riposo completo perdendo tutta la loro porzione epigea, fusto e foglie, cos\u00ec da sparire completamente alla vista. Sono piante vigorose che amano il pieno sole e che possono raggiungere anche grandi dimensioni: crescono bene in poca terra e hanno grandi e forti radici. In Italia sono comuni generi come il narciso e il bucaneve.\nDescrizione.\nLa famiglia comprende piante erbacee. Il fiore \u00e8 formato da due verticilli di tre pezzi ciascuno spesso con aspetto petaloide (6 tepali) ed indicati come perigonio. Il gineceo \u00e8 formato da un ovario infero formato dalla fusione di tre carpelli (tricarpellare) e con 3 logge (triloculare). L'androceo \u00e8 costituito da 6 stami, carattere fondamentale per distinguerle dalle affini Iridaceae. Nella famiglia \u00e8 frequente la presenza di una paracorolla cio\u00e8 un prolungamento di tipo petaloide saldato (es. genere \"Narcissus\", \"Pancratium\" e \"Hymenocallis\") o libero. La paracorolla \u00e8 generalmente colorata concolore o meno rispetto alla corolla. L'impollinazione \u00e8 zoofila. Il frutto \u00e8 una capsula loculicida plurisperma o pi\u00f9 raramente una bacca (es. \"Clivia\").\nTassonomia.\nQueste piante sono strettamente imparentate alle Liliaceae e il sistema Cronquist le attribuiva all'ordine Liliales. Tanto le Liliaceae quanto le Amaryllidaceae tendono ad immagazzinare sostanze nutritive in bulbi o altri organi sotterranei. \nLa differenza tra le due famiglie sta essenzialmente nella posizione dell'ovario: nelle Amaryllidaceae l'ovario \u00e8 infero, nelle Liliaceae \u00e8 supero (si trova quindi in posizione chiaramente superiore rispetto al ricettacolo).\nLa Classificazione APG II (2003) prevedeva la possibilit\u00e0 di raggruppare tutte le Amaryllidaceae all'interno della famiglia delle Alliaceae. La Classificazione APG III ha invece proposto di conservare il nome \"Amaryllidaceae\" al posto di \"Alliaceae\" per designare la famiglia allargata nel 2003.\nLa famiglia \u00e8 suddivisa in tre sottofamiglie (Agapanthoideae, Allioideae e Amaryllidoideae), ciascuna delle quali suddivisa in diverse trib\u00f9:\nUsi.\nLa famiglia ha interesse ornamentale con i generi \"Agapanthus\", \"Amaryllis\", \"Hippeastrum\", \"Clivia\", \"Narcissus\", \"Hymenocallis\"."}
{"id": "11110", "revid": "287204", "url": "https://it.wikipedia.org/wiki?curid=11110", "title": "Asclepiadaceae", "text": "Le Asclepiadaceae sono una famiglia di piante appartenente all'ordine Gentianales, con specie succulente.\nLa classificazione APG include le specie di questa famiglia nella sottofamiglia Asclepiadoideae delle Apocynaceae.\nIl nome della famiglia e della sottofamiglia proviene dal genere \"Asclepias\".\nDescrizione.\nQuesta famiglia si compone di piante erbacee perenni, arbusti rampicanti, liane e alberi con foglie succulente.\nFanno parte di questa famiglia alcune specie assai strane che a volte assumono forme mostruose e anomale. Altre specie hanno forma tubolare e sono poco coltivate per via della loro rara e poco vistosa produzione di fiori; altre ancora sono rampicanti ma adatte solo alla crescita in serra; ne esistono anche con fusti cilindrici e piccoli fiori.\nLe specie della trib\u00f9 Stapeliae, ed in particolare quelle dei generi \"Huernia\", \"Stapelia\", \"Hoodia\" e \"Caralluma\", posseggono fusti succulenti ed uno sviluppato e complesso meccanismo di impollinazione, simile a quello delle Orchidacee. L'odore dei fiori \u00e8 spesso associato all'odore di una carogna; ha la funzione di attrarre le mosche che andranno poi a impollinare i fiori.\nDistribuzione e habitat.\nComprende diffuse nella zona tropicale e subtropicale, in prevalenza in Africa e Sud America."}
{"id": "11115", "revid": "125246662", "url": "https://it.wikipedia.org/wiki?curid=11115", "title": "Maiori", "text": "Maiori (: , \"Maj\u00f9r\u00eb\" in campano) \u00e8 un comune italiano di abitanti della provincia di Salerno in Campania.\n\u00c8 il secondo comune della Costiera amalfitana per numero di abitanti (dopo Vietri sul Mare) e per estensione territoriale (dopo Tramonti). Proprio in quanto parte della Costa d'Amalfi, dal 1997 il territorio comunale \u00e8 stato dichiarato dall'UNESCO Patrimonio dell'Umanit\u00e0.\nGeografia fisica.\nTerritorio.\nLa citt\u00e0 \u00e8 situata a 5 m.s.l.m. lungo la Costiera Amalfitana, nel Golfo di Salerno, alla confluenza del torrente Reginna Major. Il territorio comunale, che ha una superficie di 16,67\u00a0km\u00b2, \u00e8 prevalentemente montuoso, comprende parte dei monti Lattari.\nMaiori possiede la spiaggia pi\u00f9 lunga dell'intera Costa d'Amalfi (quasi 1 km di piano dovuto all'alluvione del 1954), caratterizzata da una sabbia scura di origine vulcanica e una spiaggia minore (circa 200 m), nella frazione di Erchie oltre a varie cale minori come la Spiaggia di Glauco, Capo d\u2019Orso o Cala Bellavia. Nell'area comune sono presenti anche altri luoghi di interesse naturalistico come la Grotta di Pandora.\nClima.\nLa stazione meteorologica pi\u00f9 vicina \u00e8 quella di Ravello. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +7,3\u00a0\u00b0C; quella del mese pi\u00f9 caldo, agosto, \u00e8 di +23,4\u00a0\u00b0C. Ma con l'aumentare della temperatura a luglio pu\u00f2 raggiungere e superare i +40\u00a0\u00b0C.\nOrigini del nome.\nSecondo lo storico locale Filippo Cerasuoli, il nome originario di Maiori, come quello del corso d'acqua che attraversa la citt\u00e0 stessa, \u00e8 \"Rheginna\", derivante dal nome del lucumone etrusco che la fond\u00f2. Solo successivamente, durante il dominio romano, per un problema toponomastico di confusione con una pi\u00f9 piccola e vicina cittadina dallo stesso nome, a \"Rheginna\" venne aggiunto l'appellativo di \"Major\" da cui, passando per Maiuri, deriver\u00e0 l'attuale denominazione della citt\u00e0. All'altra cittadina invece venne aggiunto l'appellativo di \"Minor\", da cui deriver\u00e0 l'attuale denominazione di Minori. Decisivo in questi secondi appellativi il rapporto stesso tra i due centri abitati, cui appunto uno maggiore ed uno minore, che ne assicurarono il nome.\nStoria.\nLa fondazione di Maiori secondo la leggenda.\nLa leggenda principale, narrata dallo scrittore latino Plinio, vuole che la citt\u00e0 di Maiori discenda dalla dea Maia, il quale nome, tradotto dal latino, assume il significato di \"colei che porta crescita\"[2] oppure \"colei che \u00e8 grande\"[4][5], in correlazione al nome stesso della citt\u00e0. Altre leggende dicono che a Maiori i greci avessero dedicato un tempio alla dea BoxsturaI o che Ercole fosse arrivato fino al Falerzio: pare che nell'agro dove odiernamente trova spazio la frazione maiorese di Erchie si ergesse un tempio dedicato all'eroe.\nAltre leggende parlano di un Dio Greco che scelse di incarnarsi in un corpo umano, Maximilian\u00f2s, Dio del fuoco, della metallurgia, e dell'artigianato . Figlio di Zeus ed Hera \u00e8 il fabbro degli Dei. Affascinato dalle bellezze della costiera decise di costruire un tempio dedicato a s\u00e9 stesso proprio a Maiori nella localit\u00e0 che attualmente \u00e8 conosciuta dalla popolazione come \"aret o Bufl\". Infatti non a caso l\u00ec ancora \u00e8 possibile vederlo giocare occasionalmente con un gruppo di giovani discepoli.\nStoria antica.\nPeriodo etrusco e romano.\nLa fondazione della citt\u00e0, come gi\u00e0 si \u00e8 detto, si attribuisce al popolo etrusco. Alla sopracitata tesi di Cerasuoli per\u00f2 lo storico A. M. Fresa volle aggiungere la tesi secondo la quale la citt\u00e0 venne fondata dagli abitanti del vicino insediamento di Marcinna (odierna Vietri sul Mare), fuggiti dalla citt\u00e0 in seguito ad una forte alluvione o ad un saccheggio. Questo ipotetico trasferimento della popolazione di Marcinna giustificherebbe anche, secondo lo storico, la forte evoluzione marinara che la citt\u00e0 svilupp\u00f2 nel tempo.\nNel IV secolo a.C. i Picentini, popolo italico attestato in Campania dal III secolo a.C. insediatosi nella costiera amalfitana, furono vinti dai Romani che, nella romanizzazione dell'area, restaurarono la citt\u00e0. Nel periodo della caduta dell'Impero Romano d'Occidente vi furono altri insediamenti.\nRepubblica Amalfitana.\nNell'842 le realt\u00e0 urbane della costa (le citt\u00e0 tra Lettere e Tramonti e tra Cetara e Positano, come anche Capri), si riunirono nella \"Confederazione degli Stati Amalfitani\". I loro abitanti, in maniera collettiva, vennero chiamati \"amalfitani\". Ogni citt\u00e0 in quel periodo mantenne il proprio nome e la propria autonomia amministrativa, svolgendo un ruolo specifico nella Confederazione: Maiori fu sede dell\u2019ammiragliato, della dogana, del fondaco del sale e di numerosi arsenali. Si distinse poi nella pesca, nell'agricoltura, nel commercio e nell'industria cartaria.\nLe citt\u00e0 della Confederazione presero poi parte, nel 872, alla pi\u00f9 antica repubblica marinara mai fondata, quella di Amalfi.\nDurante questo periodo la citt\u00e0 attu\u00f2 una forte politica di fortificazione, con la costruzione di varie fortificazioni e bastioni come quello di San Sebastiano (i cui resti si trovano sotto l'omonima chiesa), e castelli, come quello di San Nicola de Thoro-Plano (tuttora esistente), o la Rocca Sant'Angelo (di cui oggi non si hanno resti poich\u00e9 sostituita dalla Collegiata di Santa Maria a Mare).\nIntorno al 1000 Maiori pass\u00f2 a fare parte del Principato di Salerno e ne segu\u00ec le vicende storiche.\nPeriodo saraceno, normanno e pisano.\nDopo l'anno mille fecero la comparsa in Italia Meridionale i guerrieri normanni, assoldati di volta in volta nelle contese locali dal potente di turno. In particolare si segnal\u00f2 la famiglia degli Altavilla, tra cui spiccava Roberto il Guiscardo, spos\u00f2 la principessa di Salerno Sichelgaita, figlia del duca Guaimario IV, che nel 1076 assedi\u00f2 ed espugn\u00f2 Salerno prendendo il titolo di Duca di Puglia, Calabria e Sicilia e quindi anche il potere sulla citt\u00e0 maiorese. Fu durante la dominazione normanna della penisola che a Maiori venne costruita la Torre Salicerchio (tuttora esistente).\nNel XIII secolo venne rinvenuta nelle reti di alcuni pescatori una statua in legno di cedro della Madonna, questa sar\u00e0 poi trasportata nella chiesa del Castello di San Michele Arcangelo ed eletta a patrona principale col titolo di Santa Maria a Mare, che sar\u00e0 poi trasferito a tutta la pre-esistente chiesa.\nIn seguito alle invasioni prima saracene, poi pisane (saccheggi del 1135, del 1137 e del 1268), e alla conquista normanna, Maiori visse un periodo di crisi che riport\u00f2 l'economia locale all'agricoltura, alla pesca e all'artigianato: il lento declino dell'economia marittima maiorese contribu\u00ec ad un cambiamento dell'assetto urbano della citt\u00e0, che riprese a svilupparsi lungo il corso del Reginna Major e non pi\u00f9 sulla costa. A peggiorare la crisi ci fu poi nel 1343 un devastante maremoto menzionato anche in una lettera di Francesco Petrarca indirizzata al cardinale Giovanni Colonna, e nel 1348 l'arrivo della peste.\nNel 1415 ottenne la visita della Regina di Napoli Giovanna II, che soggiorn\u00f2 per tre giorni nella frazione \"San Pietro\" in localit\u00e0 \"Due Porte\".\nStoria moderna.\nRegno di Sicilia.\nNel 1505 Papa Giulio II promosse la Chiesa di Santa Maria a Mare al rango di \"Insigne Collegiata\", dotandola di un Prevosto con insegne e poteri vescovili.\nPassata al Regno di Sicilia, nel 1662 fu elevata a Citt\u00e0 Regia dal Re di Sicilia Filippo III.\nDurante questo periodo si verificarono due significative alluvioni; nel 1735 e nel 1773, ed una terribile pestilenza nel 1656.\nRegno delle Due Sicilie.\nPassata al Regno delle Due Sicilie, Maiori \u00e8 stata, dal 1811 al 1860, capoluogo dell'omonimo circondario appartenente al Distretto di Salerno.\nDurante questo periodo si verific\u00f2 un'epidemia di colera, nel 1837, e un'alluvione, nel 1846.\nRegno d'Italia.\nPassata al Regno d'Italia col plebiscito del 1860, Maiori \u00e8 stata fino al 1927 capoluogo dell'omonimo mandamento appartenente al Circondario di Salerno.\nDurante questo periodo si verific\u00f2 un'altra grave alluvione, nel 1910, che port\u00f2 alla visita della citt\u00e0 da parte del Re d'Italia Vittorio Emanuele III. L'anno seguente invece ci fu un'altra epidemia di colera.\nNel 1943 a Maiori, durante l'operazione militare dello sbarco di Salerno e il conseguente arrivo delle truppe alleate anglo-americane, tre battaglioni ranger sbarcarono nella spiaggia della citt\u00e0, che scelsero come base, al fine di arrivare a Nocera.\nRepubblica Italiana.\nPassata alla Repubblica Italiana come semplice comune, Maiori venne riconosciuta come citt\u00e0 solo nel 2015 dal Presidente della Repubblica Sergio Mattarella.\nDurante questo periodo si verific\u00f2 la grave alluvione di Salerno del 1954.\nSimboli.\nL'odierno stemma della citt\u00e0 \u00e8 stato disegnato dallo storico-araldista Maurizio Ulino e adottato ufficialmente il 22 ottobre 2015.\n\u0400 costituito da uno scudo sannitico di sfondo azzurro, timbrato da una corona turrita da citt\u00e0 d'Italia, dove sono rappresentate una corona a cinque punte che sovrasta una pianta di maggiorana. Adornano lo scudo un ramo d'alloro e uno di quercia sostenuti da un nastro tricolore:Il gonfalone civico \u00e8 invece costituito da un drappo giallo bordato d'azzurro, su cui si innesta lo stemma civico sovrastato dalla scritta \"CITT\u00c0 DI MAIORI\":\nOnorificenze.\nMaiori fu riconosciuta come Citt\u00e0 Regia gi\u00e0 nel 1662 dal Re di Spagna Filippo IV ma, con la caduta della monarchia in Italia, questo titolo fin\u00ec per essere dimenticato.\nSolo nel 2014 il comune si attiv\u00f2 per riottenere l'antico privilegio: la sua giunta, presieduta dal sindaco Antonio Della Pietra, incaric\u00f2 uno studio araldico per ottenere lo stemma originario di Maiori al fine di un riconoscimento ufficiale. Nello stesso anno, dopo gli studi effettuati dallo storico-araldista incaricato, Maurizio Ulino, il comune present\u00f2 la richiesta ufficiale per l'incoronazione di Maiori a Citt\u00e0 d'Italia.\nLa richiesta fu accolta l'anno seguente, sotto la giunta del sindaco Antonio Capone, dal Presidente della Repubblica Sergio Mattarella che riconobbe l'antico diritto di Maiori di essere Citt\u00e0 Regia, concedendole di fregiare il proprio stemma con una corona adeguata il 9 giugno 2015, cosa che avverr\u00e0 qualche mese dopo. \nMonumenti e luoghi d'interesse.\nArchitetture civili.\nIl palazzo \u00e8 stato costruito nella prima met\u00e0 dell'Ottocento e completamente restaurato dalla famiglia Mezzacapo.\nSociet\u00e0.\nEtnie e minoranze straniere.\nAl 31 dicembre 2020, a Maiori risultavano residenti 131 cittadini stranieri (circa il 2,3% della popolazione), in gran parte provenienti da Ucraina (36) e Romania (14).\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Maiori-Minori-Tramonti dell'arcidiocesi di Amalfi-Cava de' Tirreni ed \u00e8 suddiviso in cinque parrocchie.\nCultura.\nCinema.\nMaiori \u00e8 stata scelta da Roberto Rossellini per girare film come \"Pais\u00e0\" (1946), \"Il Miracolo\" (secondo episodio della pellicola \"Amore\", 1948) e \"La macchina ammazzacattivi\" (1952).\nMusica.\nMaiori \u00e8 location del video musicale della canzone \u201cGolden\u201d del cantante Britannico Harry Styles.\nEconomia.\nL'economia si basa essenzialmente sulle attivit\u00e0 turistiche, sviluppate lungo tutta la costa.\nInfrastrutture e trasporti.\nScuole.\nSono presenti sul territorio 3 scuole di cui una privata\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nSport.\nHa sede nel comune la societ\u00e0 di calcio Costa d'Amalfi, che ha disputato campionati dilettantistici regionali.\nIn oltre, \u00e8 la citt\u00e0 di origine del campione internazionale Massimiliano Esposito spesso paragonato al collega Argentino Diego Armando Maradona, \u00e8 ritenuto uno dei pi\u00f9 forti calciatori di tutti i tempi "}
{"id": "11125", "revid": "161374", "url": "https://it.wikipedia.org/wiki?curid=11125", "title": "Keplero", "text": ""}
{"id": "11129", "revid": "486946", "url": "https://it.wikipedia.org/wiki?curid=11129", "title": "Tinamo Magdalena", "text": ""}
{"id": "11135", "revid": "1934238", "url": "https://it.wikipedia.org/wiki?curid=11135", "title": "NATO", "text": "L'Organizzazione del Trattato dell'Atlantico del Nord (in inglese: \"North Atlantic Treaty Organization\", in sigla NATO, in francese: \"Organisation du Trait\u00e9 de l'Atlantique Nord\", in sigla OTAN) \u00e8 un'organizzazione internazionale per la collaborazione nel settore della difesa.\nIl trattato istitutivo della NATO, il Patto Atlantico, fu firmato a Washington il 4 aprile 1949, ed entr\u00f2 in vigore il 24 agosto dello stesso anno. Attualmente, fanno parte della NATO 30 Stati del mondo. Ha sede a Bruxelles: il nuovo quartier generale \u00e8 stato inaugurato nel 2017, mentre il trasloco dalla vecchia sede \u00e8 stato completato nel 2018.\nStoria.\nOrigini.\nIl Patto Atlantico traeva origine dalla percezione che il mondo occidentale (costituito da Stati Uniti d'America, Canada, Regno Unito, Francia, Norvegia, Germania, Italia e altri Paesi dell'Europa occidentale), dopo la seconda guerra mondiale, stesse cominciando ad accusare tensioni nei confronti dell'altro paese vincitore della guerra, ossia l'Unione Sovietica, con i suoi Stati satellite.\nCominciava, infatti, a svilupparsi nelle opinioni pubbliche occidentali il timore che il regime sovietico potesse \"non accontentarsi\" della spartizione geografica generata, al termine della Guerra, da varie conferenze di pace e che, radicalizzando i contenuti ideologici della societ\u00e0, volesse intraprendere una mira espansionista per l'affermazione globale dell'ideologia comunista. Ci\u00f2 gener\u00f2 un movimento di opinione che - anche grazie alle varie attivit\u00e0 in tal senso organizzate dagli Stati Uniti d'America - cominci\u00f2 a svilupparsi in modo generalizzato nei Paesi occidentali e che identific\u00f2 una nuova assoluta necessit\u00e0 di garantire la sicurezza del mondo occidentale dalla minaccia comunista; la NATO, quindi, rispondeva all'esigenza di allearsi e di mettere a fattore comune i propri dispositivi di difesa, per reagire \"come un sol uomo\" a un eventuale attacco.\nIl ponte aereo di Berlino.\nTale sentimento ebbe una significativa spinta dopo i fatti di Berlino del 1948. La citt\u00e0 tedesca, simbolo del nazismo e capitale della Germania hitleriana, dopo Jalta venne a trovarsi nel territorio della Germania Est, ossia sotto influenza sovietica, e venne suddivisa in 4 zone, tre delle quali controllate dai Paesi occidentali e la quarta (la parte orientale della citt\u00e0) dall'Unione Sovietica. Berlino Est divenne Capitale della Germania Est.\nDopo alcuni mesi durante i quali i sovietici avevano cominciato a manifestare disagio e dissenso sulla situazione territoriale e logistica \"anomala\" di Berlino (enclave occidentale in territorio orientale), che permetteva alle genti sottoposte al regime socialista di transitare facilmente all'Ovest trovandovi rifugio, il 24 giugno 1948 decisero di chiudere il corridoio terrestre attraverso il quale Berlino Ovest era connessa al mondo occidentale, impedendo, di fatto, il suo approvvigionamento logistico: il successivo ponte aereo, organizzato dal mondo occidentale per assicurare la sopravvivenza della popolazione di Berlino Ovest, \u00e8 entrato nella storia.\nLa vicenda dell'\"assedio\" a Berlino Ovest, fece forte impressione sulle popolazioni occidentali e, di fatto, favor\u00ec la decisione di istituire un'Alleanza del mondo occidentale contro la percepita minaccia sovietica.\nIl concetto informatore dell'Alleanza: la \"difesa collettiva\".\nIl concetto informatore di questa nuova \"Alleanza\" era quello della \"difesa collettiva\", riportato nell'art. 5, che recita: \nQuesta misura era concepita in modo tale che se l'Unione Sovietica avesse lanciato un attacco contro uno qualsiasi dei paesi membri, questo sarebbe stato trattato da ciascun paese membro come un attacco diretto, ed era rivolta soprattutto a una temuta invasione sovietica dell'Europa occidentale. Le trattative si svolsero tra i firmatari del trattato di Bruxelles (Regno Unito, Francia e Benelux), Stati Uniti d'America, Canada, Norvegia, Danimarca, Islanda, Portogallo e Italia. L'Unione Sovietica protest\u00f2 vivacemente, affermando la natura aggressiva nei suoi confronti del Patto. Da l\u00ec a pochi anni essa avrebbe dato vita a un'Alleanza militare contrapposta alla NATO: il Patto di Varsavia.\nIl \"Trattato Nord Atlantico\", fu firmato a Washington il 4 aprile 1949, ed entr\u00f2 in vigore il 24 agosto dello stesso anno. La creazione degli organi politici dell'Alleanza Atlantica impieg\u00f2 circa un anno di lavori, tra il maggio 1950 e lo stesso mese del 1951; nelle riunioni a Londra e a Bruxelles i ministri degli Esteri si accordarono per la creazione di un Consiglio Permanente, dotato di potere esecutivo, affiancato da tre comitati, di difesa economica e finanziaria, di difesa e militare, inglobati poi nel Consiglio Permanente nella conferenza di Londra del maggio 1951.\nLa \"guerra fredda\".\nOtto anni prima della nascita del Patto di Varsavia ebbe inizio la \"guerra fredda\", cos\u00ec definita in quanto, in realt\u00e0, mai combattuta sul campo, ma per la quale i due blocchi prepararono i loro dispositivi militari in modo cos\u00ec meticoloso e credibile che fu sviluppato il concetto di \"pace armata\" (attuato anche con armi nucleari potenzialmente distruttive per l'umanit\u00e0 intera).\nDopo la caduta del muro di Berlino, che simboleggi\u00f2 la fine del socialismo reale e soprattutto dell'URSS, la NATO ha radicalmente cambiato la sua visione strategica, avviando un processo di radicale trasformazione. Dopo i fatti dell'11 settembre 2001 \u00e8 avvenuto un nuovo cambiamento nelle strategie dell'Alleanza, che si \u00e8 configurata anche come l'organizzazione mondiale principale per la lotta effettiva al terrorismo internazionale.\nIl disposto dell'art. 5 del Trattato, mai attuato durante la Guerra fredda, venne invocato per la prima volta nella storia il 12 settembre 2001 dagli Stati Uniti, in risposta all'attacco terroristico del giorno precedente a New York e Washington.\nDalla caduta del muro di Berlino a oggi.\nDalla caduta del muro di Berlino in poi, la NATO ha progressivamente perso la propria caratteristica di \"Alleanza Difensiva\" per orientarsi sempre pi\u00f9 come un ambito di collaborazione militare tra Paesi aderenti. Dopo gli eventi dell'11 settembre 2001, gli Stati Uniti hanno richiesto l'intervento dell'Alleanza sulla base dell'art. 5 del trattato. In linea generale, la NATO oggi rappresenta l'organizzazione militare pi\u00f9 utilizzata per l'imposizione del pieno rispetto della Carta dell'ONU e delle norme e convenzioni di Diritto umanitario e di Diritto bellico, delle risoluzioni del Consiglio di sicurezza dell'ONU relative a situazioni di crisi di importanza globale.\nI principi generali che regolano le attivit\u00e0 dell'Alleanza sono mutati nel tempo, adattandosi ai continui cambiamenti del panorama geopolitico internazionale, e attualmente possono essere riassunti nei seguenti punti:\nIl declino del sostegno in patria al multilateralismo statunitense ha fatto riemergere negli analisti la convinzione che \"il ritiro delle truppe americane (con relative armi atomiche) dall\u2019Europa occidentale (...) certificherebbe in modo definitivo la fine dell\u2019ormai inattuale Alleanza atlantica\". Ma lo stesso presidente degli Stati Uniti Trump ha smentito tali considerazioni.\nMissioni.\nLe missioni pi\u00f9 impegnative che hanno visto partecipe la NATO sono state in tutto 5 in due teatri principali: i Balcani e l\u2019Afghanistan.\nModalit\u00e0 di adesione.\nL'art. 10 del Trattato del Nord Atlantico descrive come gli Stati possano entrare nella NATO:\nQuesto articolo pone due limiti generali agli Stati per l'accesso:\nIl secondo criterio significa che ciascuno Stato membro ha diritto di veto, ovvero pu\u00f2 decidere di porre delle condizioni per l'ingresso di un paese. In pratica la NATO ha formulato un insieme di criteri-base che devono essere soddisfatti per aspirare all'accesso, ma in alcuni casi ci possono essere dei criteri aggiuntivi. Il caso pi\u00f9 importante \u00e8 quello della Turchia, che blocca l'ingresso di Cipro fino a che la disputa sull'isola con la Grecia non sar\u00e0 risolta.\nNon \u00e8 invece mai stato un criterio riconosciuto quello secondo cui la NATO non si sarebbe estesa a est se l'URSS avesse consentito la riunificazione della Germania: questa rivendicazione russa del contenuto di un colloquio verbale tra Gorba\u010d\u00ebv e James Baker, infatti, non \u00e8 mai stata accettata dalla diplomazia USA, che anzi negli anni Novanta sfid\u00f2 l'irritazione russa propiziando l'ingresso della Polonia, dell'Ungheria e della Repubblica Ceca nell'Alleanza.\nPiano d'azione per l'adesione (MAP).\nCome procedura per i paesi che vogliono aderire (pre-adesione) esiste un meccanismo chiamato Piano d'azione per l'adesione o \"Membership Action Plan\" (MAP) che fu introdotto nel vertice di Washington del 23-25 aprile 1999. La partecipazione al MAP prevede per un paese la presentazione di un rapporto annuale sui progressi fatti nel raggiungere i criteri stabiliti: la NATO provvede poi a rispondere a ciascun paese con suggerimenti tecnici e valuta singolarmente la situazione dei progressi.\n\u00c8 previsto che entrino nel MAP i seguenti paesi:\nDialogo intensificato.\nL'altro meccanismo di pre-adesione \u00e8 il Dialogo intensificato o \"Intensified Dialogue\" che \u00e8 visto come passo precedente prima di essere invitati al MAP.\nI paesi attualmente in questa fase sono:\nRapporti con paesi terzi.\nUn doppio schema tecnico-diplomatico di accordi \u00e8 stato creato per aiutare la cooperazione tra i membri NATO e altri \"paesi partner\".\nPartenariato Euro-Atlantico (EAPC).\nIl Partenariato Euro-Atlantico, o \"Euro-Atlantic Partnership Council\" (EAPC), fu creato il 27 maggio 1997 al vertice di Parigi ed \u00e8 un forum di regolare consultazione, coordinamento e dialogo tra la NATO e i partner esterni. \u00c8 la diretta conseguenza del partenariato per la pace.\nI 23 paesi partner sono:\nEx Repubbliche sovietiche:\nPaesi neutrali con economia di mercato durante la guerra fredda:\nPaesi neutrali con economia socialista durante la guerra fredda:\nPaesi \"in attesa\":\nPartenariato per la pace (PfP).\nIl Partenariato per la pace o \"Partnership for Peace\" (PfP) fu creato nel 1994 ed \u00e8 basato su relazioni individuali e bilaterali tra la NATO e il paese partner: ciascuno stato pu\u00f2 decidere l'intensit\u00e0 della collaborazione. \u00c8 stato il primo tentativo di dialogo della NATO con paesi esterni, ma ora \u00e8 considerato il \"braccio operativo\" del partenariato Euro-Atlantico.\n\u00c8 costituito in maniera principale, da membri operativi della NATO, ad esempio, membri START1991, e collaborano in tema di giustizia, per garantire i principali diritti internazionali, come i patti bilaterali tra Stati nel mondo, svolgono in tema politico-sociale la cooperazione al sostentamento umanitario. La sua azione operativa permette in diversi ambiti, quali sociale, politico, economico, giuridico, medico, ingegneristico, scientifico, artistico, la tutela e la conservazione di diritti umani nel mondo, promuovendo la cultura pacifica nei popoli. Nel 2017 la Colombia ha siglato accordi di partnership per la pace e collaborazione in vari ambiti militari con la NATO, divenendo il primo paese latino-americano legato alla NATO.\nOrganizzazione.\nCome gi\u00e0 detto, la NATO rappresenta non soltanto una mera iniziativa di cooperazione militare, ma si configura come fondamentale strumento di collaborazione politica tra i Paesi membri, soprattutto nell'ambito dei processi decisionali afferenti materie di politica estera.\nPer questo motivo, la NATO ha una duplice struttura: politica e militare. In linea con quanto accade normalmente nell'ambito dei sistemi istituzionali democratici dei Paesi membri, anche in questo caso la parte militare ha una posizione subordinata rispetto a quella politica, che, nelle sue diverse articolazioni, \u00e8 espressione diretta della volont\u00e0 dei popoli dei Paesi membri.\nStruttura politica.\nL'Alleanza \u00e8 governata dai suoi trenta Stati membri, ognuno dei quali ha una delegazione presso la sede centrale della NATO a Bruxelles.\nL'organizzazione politica della NATO \u00e8 basata sulla regola del consenso unanime e comprende:\nStruttura militare.\nL'organizzazione militare della NATO \u00e8 articolata in vari comandi con sedi nei diversi paesi membri. Al vertice \u00e8 costituita da:\n\u00c8 guidato da un presidente (un ufficiale generale) ed \u00e8 formato dai rappresentanti militari dei Paesi membri e ha il compito di decidere le linee strategiche di politica militare della NATO. Provvede inoltre alla guida dei comandanti strategici, i cui rappresentanti partecipano alle sedute del Comitato, ed \u00e8 responsabile per la conduzione degli affari militari dell'Alleanza. Il rappresentante militare \u00e8 l'altra figura rilevante della delegazione permanente dei Paesi membri presso la NATO ed \u00e8 un ufficiale con il grado di generale di corpo d'armata o corrispondente che proviene dalle forze armate di ciascun paese membro.\nDal \"Military Committee\" dipendono:\nStati membri.\nI membri della NATO sono attualmente 30. Di questi, 22 sono anche membri dell'Unione europea, mentre 24 di questi erano membri a vario titolo (membri effettivi, membri associati, paesi osservatori, partner associati) dell'Unione dell'Europa occidentale (UEO), che con il Trattato di Lisbona \u00e8 passata sotto il controllo UE. Per questo, negli ultimi anni il peso dell'UE \u00e8 andato sempre pi\u00f9 in crescendo nelle decisioni NATO. Dal 2017 il Montenegro si aggiunge alla lista dei 28 paesi, segnando il definitivo arretramento russo nei Balcani. Nel 2020 anche la Macedonia del Nord entra a far parte dell'alleanza. Di seguito l'elenco dei 30 membri:"}
{"id": "11142", "revid": "122799940", "url": "https://it.wikipedia.org/wiki?curid=11142", "title": "Tito", "text": ""}
{"id": "11143", "revid": "124402275", "url": "https://it.wikipedia.org/wiki?curid=11143", "title": "Latitudine", "text": "La latitudine (dal latino \"latitudo, -\u012dnis\" = larghezza) \u00e8 la coordinata geografica che specifica quanto la posizione di un punto sulla superficie terrestre si trovi a nord o a sud dell'equatore.\nDato che quest'ultimo divide la Terra in due emisferi uguali, abbiamo una latitudine Nord compresa tra 0\u00b0 e 90\u00b0 N e una latitudine Sud, compresa tra 0\u00b0 e 90\u00b0 S. \nIn termini geometrici, la latitudine \u00e8 pari all'altezza del polo celeste sull'orizzonte, ovvero la distanza angolare misurata in gradi lungo l'arco di meridiano compreso tra l'equatore e il parallelo passante per il punto considerato.\nCaratteristiche.\nI punti la cui latitudine \u00e8 un angolo retto sono detti poli. Il polo dal quale la rotazione del pianeta \u00e8 vista come antioraria \u00e8 detto \"polo nord\", l'altro \"polo sud\". La latitudine nell'emisfero centrato sul polo nord si indica come \"latitudine nord\", l'altra come \"latitudine sud\", e i rispettivi emisferi come \"boreale\" e \"australe\".\nI punti che hanno la stessa latitudine si trovano sullo stesso parallelo. Considerando la distanza tra ciascun polo e l'equatore, pari a 10\u00a0002 km, la distanza tra un grado e il successivo di latitudine corrisponde a circa 111\u00a0km.\nA causa dello schiacciamento dei poli terrestri i meridiani non sono dei cerchi perfetti, bens\u00ec delle ellissi. Questo implica che i gradi di latitudine non hanno lunghezze uguali.\nMisurazione.\nLa latitudine si calcola con la misura dell'altezza del Sole o della stella polare sull'orizzonte, in gradi. Si potrebbe utilizzare un sestante per tale operazione.\nNell'emisfero australe si deve prendere come riferimento l'altezza del polo sud celeste, trovato tramite la Croce del Sud, sull'orizzonte."}
{"id": "11144", "revid": "838137", "url": "https://it.wikipedia.org/wiki?curid=11144", "title": "1177", "text": ""}
{"id": "11145", "revid": "838137", "url": "https://it.wikipedia.org/wiki?curid=11145", "title": "1178", "text": ""}
{"id": "11146", "revid": "838137", "url": "https://it.wikipedia.org/wiki?curid=11146", "title": "1179", "text": "Eventi.\nMarzo.\n5 marzo - A Roma si svolge la prima sessione del Concilio Lateranense III. Le altre due sessioni si svolgeranno il 7 e il 19 dello stesso mese."}
{"id": "11147", "revid": "838137", "url": "https://it.wikipedia.org/wiki?curid=11147", "title": "1175", "text": ""}
{"id": "11148", "revid": "838137", "url": "https://it.wikipedia.org/wiki?curid=11148", "title": "1174", "text": "Eventi.\n-Saladino conquista Damasco diventando primo Sultano ayyubide di Damasco"}
{"id": "11149", "revid": "838137", "url": "https://it.wikipedia.org/wiki?curid=11149", "title": "1173", "text": ""}
{"id": "11150", "revid": "838137", "url": "https://it.wikipedia.org/wiki?curid=11150", "title": "1172", "text": ""}
{"id": "11151", "revid": "838137", "url": "https://it.wikipedia.org/wiki?curid=11151", "title": "1171", "text": ""}
{"id": "11152", "revid": "968255", "url": "https://it.wikipedia.org/wiki?curid=11152", "title": "1170", "text": ""}
{"id": "11153", "revid": "838137", "url": "https://it.wikipedia.org/wiki?curid=11153", "title": "1180", "text": ""}
{"id": "11154", "revid": "838137", "url": "https://it.wikipedia.org/wiki?curid=11154", "title": "1181", "text": ""}
{"id": "11155", "revid": "838137", "url": "https://it.wikipedia.org/wiki?curid=11155", "title": "1182", "text": ""}
{"id": "11156", "revid": "838137", "url": "https://it.wikipedia.org/wiki?curid=11156", "title": "1183", "text": "Eventi.\n25 giugno Pace di Costanza"}
{"id": "11157", "revid": "838137", "url": "https://it.wikipedia.org/wiki?curid=11157", "title": "1184", "text": ""}
{"id": "11158", "revid": "838137", "url": "https://it.wikipedia.org/wiki?curid=11158", "title": "1185", "text": ""}
{"id": "11159", "revid": "838137", "url": "https://it.wikipedia.org/wiki?curid=11159", "title": "1186", "text": ""}
{"id": "11160", "revid": "838137", "url": "https://it.wikipedia.org/wiki?curid=11160", "title": "1187", "text": ""}
{"id": "11161", "revid": "838137", "url": "https://it.wikipedia.org/wiki?curid=11161", "title": "1188", "text": "Eventi.\nSi riuniscono a Le\u00f3n le Cortes di Leon, con i membri della nobilt\u00e0, del clero e un rappresentante della citt\u00e0. Per la prima volta in Europa si riuniscono in assemblea i tre poteri."}
{"id": "11162", "revid": "838137", "url": "https://it.wikipedia.org/wiki?curid=11162", "title": "1191", "text": ""}
{"id": "11163", "revid": "838137", "url": "https://it.wikipedia.org/wiki?curid=11163", "title": "1192", "text": ""}
{"id": "11164", "revid": "838137", "url": "https://it.wikipedia.org/wiki?curid=11164", "title": "1193", "text": ""}
{"id": "11166", "revid": "838137", "url": "https://it.wikipedia.org/wiki?curid=11166", "title": "1195", "text": "Eventi.\n\u2022 Alessio III Angelo succede ad Isacco II Angelo sul trono di Bisanzio"}
{"id": "11167", "revid": "838137", "url": "https://it.wikipedia.org/wiki?curid=11167", "title": "1196", "text": ""}
{"id": "11168", "revid": "547034", "url": "https://it.wikipedia.org/wiki?curid=11168", "title": "1197", "text": ""}
{"id": "11169", "revid": "1564499", "url": "https://it.wikipedia.org/wiki?curid=11169", "title": "1198", "text": ""}
{"id": "11170", "revid": "838137", "url": "https://it.wikipedia.org/wiki?curid=11170", "title": "1199", "text": ""}
{"id": "11174", "revid": "838137", "url": "https://it.wikipedia.org/wiki?curid=11174", "title": "1201", "text": "Eventi.\nIl vescovo tedesco Albrecht von Buxthoeven, giunto da Brema per evangelizzare e germanizzare la Livonia, fonda Riga, oggi capitale della Lettonia."}
{"id": "11175", "revid": "1501558", "url": "https://it.wikipedia.org/wiki?curid=11175", "title": "1202", "text": ""}
{"id": "11177", "revid": "838137", "url": "https://it.wikipedia.org/wiki?curid=11177", "title": "1203", "text": "Eventi.\nFine della guerra tra Assisi e Perugia\nIn novembre, la quarta crociata, agli ordini del doge Enrico Dandolo, conquista la citt\u00e0 cristiana di Zara."}
{"id": "11178", "revid": "212348", "url": "https://it.wikipedia.org/wiki?curid=11178", "title": "1204", "text": ""}
{"id": "11179", "revid": "838137", "url": "https://it.wikipedia.org/wiki?curid=11179", "title": "1205", "text": ""}
{"id": "11180", "revid": "838137", "url": "https://it.wikipedia.org/wiki?curid=11180", "title": "1206", "text": ""}
{"id": "11181", "revid": "1501558", "url": "https://it.wikipedia.org/wiki?curid=11181", "title": "1207", "text": ""}
{"id": "11182", "revid": "1745361", "url": "https://it.wikipedia.org/wiki?curid=11182", "title": "1209", "text": ""}
{"id": "11183", "revid": "123910071", "url": "https://it.wikipedia.org/wiki?curid=11183", "title": "1210", "text": ""}
{"id": "11184", "revid": "838137", "url": "https://it.wikipedia.org/wiki?curid=11184", "title": "1211", "text": ""}
{"id": "11185", "revid": "1501558", "url": "https://it.wikipedia.org/wiki?curid=11185", "title": "1212", "text": ""}
{"id": "11186", "revid": "838137", "url": "https://it.wikipedia.org/wiki?curid=11186", "title": "1213", "text": ""}
{"id": "11187", "revid": "838137", "url": "https://it.wikipedia.org/wiki?curid=11187", "title": "1214", "text": ""}
{"id": "11188", "revid": "287204", "url": "https://it.wikipedia.org/wiki?curid=11188", "title": "1407", "text": ""}
{"id": "11189", "revid": "287204", "url": "https://it.wikipedia.org/wiki?curid=11189", "title": "1406", "text": ""}
{"id": "11190", "revid": "287204", "url": "https://it.wikipedia.org/wiki?curid=11190", "title": "1405", "text": ""}
{"id": "11191", "revid": "838137", "url": "https://it.wikipedia.org/wiki?curid=11191", "title": "1404", "text": "Eventi.\nBattaglia della Pianura Saccisica tra la Serenissima Repubblica di Venezia e Padova"}
{"id": "11192", "revid": "287204", "url": "https://it.wikipedia.org/wiki?curid=11192", "title": "1403", "text": ""}
{"id": "11193", "revid": "287204", "url": "https://it.wikipedia.org/wiki?curid=11193", "title": "1402", "text": ""}
{"id": "11194", "revid": "838137", "url": "https://it.wikipedia.org/wiki?curid=11194", "title": "1401", "text": ""}
{"id": "11195", "revid": "5695", "url": "https://it.wikipedia.org/wiki?curid=11195", "title": "1400", "text": ""}
{"id": "11196", "revid": "838137", "url": "https://it.wikipedia.org/wiki?curid=11196", "title": "1399", "text": ""}
{"id": "11197", "revid": "838137", "url": "https://it.wikipedia.org/wiki?curid=11197", "title": "1398", "text": ""}
{"id": "11198", "revid": "838137", "url": "https://it.wikipedia.org/wiki?curid=11198", "title": "1397", "text": ""}
{"id": "11199", "revid": "838137", "url": "https://it.wikipedia.org/wiki?curid=11199", "title": "1396", "text": ""}
{"id": "11200", "revid": "838137", "url": "https://it.wikipedia.org/wiki?curid=11200", "title": "1395", "text": ""}
{"id": "11201", "revid": "838137", "url": "https://it.wikipedia.org/wiki?curid=11201", "title": "1394", "text": ""}
{"id": "11202", "revid": "838137", "url": "https://it.wikipedia.org/wiki?curid=11202", "title": "1393", "text": ""}
{"id": "11203", "revid": "838137", "url": "https://it.wikipedia.org/wiki?curid=11203", "title": "1392", "text": ""}
{"id": "11204", "revid": "1522738", "url": "https://it.wikipedia.org/wiki?curid=11204", "title": "Austriaci", "text": "Gli austriaci () sono una popolazione di lingua tedesca localizzata in Austria. La definizione in realt\u00e0 pu\u00f2 ricomprendere minoranze etniche diverse oltre ai parlanti lingua tedesca che costituiscono la maggioranza.\nDa un punto di vista etnico ci sono storicamente principalmente influssi dalle nazioni circostanti, come la Baviera (le parlate dialettali austriache fanno infatti parte del bavarese), l'Ungheria, la Repubblica Ceca e anche l'Italia settentrionale, come anche dalle regioni che facevano parte dell'Impero austro-ungarico. Tuttavia, anche se come detto in Austria si parla il tedesco, \u00e8 da notare una differenza tra il tedesco di Germania ed il tedesco austriaco. Difatti, data l'enorme vastit\u00e0 dell'Impero Asburgico, ci sono state anche germanizzazioni di vocaboli slavi (croati, sloveni, polacchi, cechi, slovacchi e via discorrendo), veneto, friulani ed ungheresi.\nGli austriaci hanno una propria cultura e identit\u00e0 sebbene siano per nazione ed etnia tedeschi, strettamente legata agli artisti, musicisti, pensatori, attori e ballerini: Wolfgang Amadeus Mozart, Franz Joseph Haydn, Sigmund Freud, Romy Schneider, Marisa Mell, Maximilian Schell, Erwin Schr\u00f6dinger, Herbert Bayer, Rudolf Schwarzkogler.\nGli austriaci sono in maggioranza cattolici, ma vi sono anche minoranze protestanti, specialmente nella capitale Vienna e nelle zone di confine come Stiria e Burgenland. Vi sono anche comunit\u00e0 ebraiche, alcune sopravvissute alla Shoah, e comunit\u00e0 cristiano-ortodosse, residue del passato imperiale, o di recente arrivo, dato il flusso immigratorio dai paesi dell'ex blocco orientale."}
{"id": "11205", "revid": "367445", "url": "https://it.wikipedia.org/wiki?curid=11205", "title": "Agna", "text": " \nAgna \u00e8 un comune italiano di abitanti della provincia di Padova in Veneto.\nStoria.\nIl toponimo Agna deriverebbe dal nome dell'antica Via Annia romana.\n\u00c8 citato per la prima volta in un documento del 970.\nAgna fu un possedimento della famiglia dei da Carrara. Nel 1250, Jacopo da Carrara tent\u00f2 invano di resistere nel proprio castello di Agna alle milizie di Ezzelino III, di cui era stato un accanito rivale. Il castello fu espugnato, Jacopo fu assassinato e negli eventi che seguirono andarono perse le antiche carte di famiglia dei Carraresi.\nEconomia.\nSviluppata l'attivit\u00e0 agricola con forte meccanizzazione, la piccola industria e l'artigianato, soprattutto nel settore dell'abbigliamento. Vanta una delle aziende di edilceramica pi\u00f9 influenti della pianura con diverse generazioni impiegatevi nel susseguirsi della storia del paese."}
{"id": "11210", "revid": "768068", "url": "https://it.wikipedia.org/wiki?curid=11210", "title": "Ora media di Greenwich", "text": "L'ora media di Greenwich (dall'inglese \"Greenwich Mean Time\", abbreviato in GMT) \u00e8 la sigla che identificava il fuso orario di riferimento della Terra. Dal 1\u00ba gennaio 1972 si utilizza il Tempo coordinato universale (UTC).\nIl nome fa riferimento alla citt\u00e0 di Greenwich, un sobborgo di Londra (Regno Unito), dove ha origine, per convenzione internazionale, il meridiano di Greenwich (detto anche meridiano fondamentale) avente longitudine pari a 0\u00b0. Tutti gli altri fusi orari del pianeta sono definiti relativamente al tempo GMT, con un numero intero positivo per un fuso orario in anticipo rispetto all'orario GMT e con un numero intero negativo per un fuso orario in ritardo rispetto all'orario GMT. In realt\u00e0, a causa della non perfetta corrispondenza tra le fasce individuate dai meridiani e i confini degli stati, esistono fusi orari che hanno un valore numerico che include anche le mezz'ore e i quarti d'ora (ad esempio il Nepal ha un fuso orario di +5:45 GMT, ossia quando in orario GMT sono le 12:00 in Nepal sono le 17:45).\nOra Zulu.\nSi usa l'espressione \"Zulu\" in quanto tale fuso orario \u00e8 denominato in ambito militare con la lettera Z e tale lettera nell'alfabeto fonetico NATO \u00e8 appunto detta \"Zulu\".\nL'espressione \"ora Zulu\" (\"Zulu Time\" o \"Zulu Hour\") \u00e8 utilizzata per definire l'orario GMT soprattutto in ambito militare; ci\u00f2 \u00e8 dovuto al fatto che molte marine militari del mondo, inclusa quella degli Stati Uniti, utilizzano per convenzione l'orario GMT quando sono in navigazione. Anche l'aviazione, sia civile sia militare, utilizza sempre orario zulu.\nL'orario in Italia \u00e8 pari a UTC+1 (ora solare, autunno/inverno) oppure UTC+2 (ora legale, primavera/estate).\nEsempio.\nSe a Roma sono le 21:00 (GMT+1), in orario GMT saranno le 20:00 (GMT+0), a New York le 15:00 (GMT-5) e a Los Angeles le 12:00 (GMT-8).\nRiassumendo:"}
{"id": "11211", "revid": "729019", "url": "https://it.wikipedia.org/wiki?curid=11211", "title": "Prima battaglia di El Alamein", "text": "La prima battaglia di El Alamein fu uno scontro combattuto durante la seconda guerra mondiale, nello scacchiere del Nordafrica, che vide contrapposte le forze italo-tedesche, guidate da Erwin Rommel, e l'8\u00aa Armata britannica al comando di Claude Auchinleck.\nPrologo.\nDopo la penetrazione in Egitto delle forze dell'Asse e la imminente conquista di Marsa Matruh che avverr\u00e0 il 27 giugno, le forze alleate comandate dal tenente generale Neil Ritchie si erano ritirate fino alla Linea di El Alamein, un fronte di 65 chilometri dove il deserto si restringe a formare un collo che va dal mare alla Depressione di Bab el Qattara. Tra El Qattara ed il mare vi sono due costoni che si ergono offrendo posizioni dominanti, e che Auchinkeck decise si sfruttare per la difesa: Miteiriya (o Miteriya) e Ruweisat. Il primo \u00e8 leggermente pi\u00f9 ad ovest di El Alamein, il secondo direttamente a sud a circa . Poi si trovano vari piccoli rilievi, detti in arabo Tell, come Tell el Eisa, collinette che possono essere sfruttate per controllare il terreno e che in un deserto piatto possono essere utilizzati come riferimenti per la navigazione e l'artiglieria.\nDal lato italo-tedesco, Rommel da parte tedesca e Navarini da parte italiana in ottimi rapporti reciproci, il secondo a capo di Delease (l'emanazione del Comando Supremo Italiano in Africa Settentrionale) mentre stava per subentrargli Barbasetti, stavano organizzando il prosieguo dell'offensiva con obbiettivo il delta del Nilo. Il 25 giugno le avanguardie delle forze italo-tedesche avevano raggiunto Marsa Matruh, dove il comandante inglese Claude Auchinleck \u2014 Comandante in Capo del Middle East Command \u2014 aveva predisposto un blocco con unit\u00e0 del X e XIII Corpo d'armata. Una seconda postazione per rallentare la marcia dell'Asse era stata predisposta a Fuka. Le unit\u00e0 britanniche, anche per problemi di coordinamento, si ritirarono senza effettivamente riuscire a rallentare la marcia delle unit\u00e0 italo-tedesche. Le forze italo-tedesche erano logorate dalla veloce avanzata e dagli incessanti combattimenti, tanto che il XX corpo motocorazzato contava tremila uomini in tutto tra le tre divisioni, \"Ariete\", \"Littorio\" e \"Trieste\", che dovevano averne 7500 in organico, mentre i mezzi erano ridotti a \"34 carri, 50 cannoni, 100 autocarri e 20 autoblindo\"; la RAF effettuava incessanti attacchi non solo su autocolonne e bersagli di rilievo ma su tutto ci\u00f2 che si muovesse, e la mattina del 26 giugno una squadra di cacciabombardieri colpisce due auto su cui viaggiavano il generale Baldassarre, comandante del XX corpo, e il suo stato maggiore, mentre dirigevano la caccia alla 7\u00aa divisione corazzata britannica; Baldassarre, che ferito aveva subito affidato il comando al generale De Stefanis, e quattro dei suoi ufficiali muoiono.\nIl 26 giugno Auchinleck sollev\u00f2 dal comando Ritchie ed assunse direttamente il comando anche dell'Ottava Armata. Le fanterie britanniche e del Commonwealth prepararono delle postazioni di difesa costituite da zone trincerate e circondate da campi minati, senza poter occupare estensivamente tutta la linea del fronte; queste postazioni vennero denominate \"boxes\", scatole, e i loro campi minati successivamente integrati dai genieri italiani e tedeschi saranno la base della cintura minata denominata giardini del diavolo che assumer\u00e0 una notevole importanza nelle fasi successive. I tre \"box\" cos\u00ec creati presidiavano ognuno una delle direttrici di accesso verso Alessandria, ma le forze a disposizione dei britannici il 1 luglio erano molto ridotte rispetto a quelle con cui avevano affrontato Rommel a Tobruk e Gazala. Le uniche divisioni a ranghi completi erano la 2\u00aa di fanteria Neozelandese e la 1\u00aa divisione corazzata britannica. Poi vi era la 1\u00aa divisione di fanteria sudafricana del generale Pienaar, molto provata e ridotta negli effettivi, due gruppi di combattimento a livello brigata, la 9\u00aa e la 18\u00aa indiane, ed altri gruppi da combattimento formati partendo da divisioni in quel momento incomplete, la 7\u00aa divisione corazzata (\"Desert rats\", i topi del deserto), la 50\u00aa di fanteria britannica ancora in addestramento nella zona del Delta e che arriver\u00e0 nelle parti finali della battaglia e la 5\u00aa divisione di fanteria indiana; la 9\u00aa divisione di fanteria australiana si stava avvicinando al fronte.\nPrecisamente, il primo box nell'area del XXX corpo d'armata era posto vicino alla stazione di El Alamein, e presidiato dalla 1\u00aa divisione sudafricana con la 18\u00aa brigata indiana posta a Deir El Sheyn, tra il costone di Miteriya e quello di Ruweisat; la 1\u00aa divisione corazzata fulcro del X corpo era subito dietro vicino alle propaggini est di Ruweisat; il secondo box di competenza del XIII corpo d'armata era ad est di Bab el Qattara, presidiato dalla 6\u00aa brigata neozelandese in posizione avanzata rispetto al resto della divisione che era scaglionato a una quindicina di km ad est; la 9\u00aa brigata della 5\u00aa divisione indiana era nel terzo box a Naqb Abu Dweis, all'estremit\u00e0 nord della depressione di Qattara, e la 5\u00aa brigata motorizzata pattugliava lo spazio tra secondo e terzo box.\nLa 9\u00aa divisione australiana era ben fornita in uomini ma sotto organico in mezzi: carri vecchi e in numero insufficiente, pezzi anticarro solo da 2 libbre, ma nessuno da 6 libbre, pochi camion; la divisione faceva parte dapprima delle forze di difesa del Cairo, poi della Delta Force, le unit\u00e0 a difesa del Delta, che i britannici ritenevano in pericolo tanto da iniziare a predisporre la partenza delle unit\u00e0 della Mediterranean Fleet verso porti pi\u00f9 sicuri mentre al Cairo come raccontato dal generale De Guingand si bruciavano documenti e il 30 giugno secondo il generale australiano Morshead si predisponeva lo spostamento del Middle East Headquarters verso luoghi pi\u00f9 sicuri. Arrivata al Delta, la 24\u00aa brigata e la 26\u00aa brigata si disponevano a cavallo del lago Maryut a pochi km da Alessandria tra la costa e la localit\u00e0 di El Amiriya, preparando postazioni difensive nel caso che la linea di El Alamein venisse superata e predisponendo anche piani di inondazione selettiva per ridurre l'area da difendere. I pareri dei comandanti britannici erano variegati ed andavano da quello del generale Norrie del XXX corpo che riteneva El Alamein l'ultima spiaggia (\"Do or Die\" letteralmente) anche se in seguito scrisse al generale Pienaar che avrebbe preferito trincerarsi dietro il Canale di Suez a quello di altri come quello del generale Gott che avrebbe preferito salvare l'Ottava Armata a scapito di Suez e dell'Egitto..\nIn Marsa Matruh entrarono i battaglioni X e XI del 7\u00ba Reggimento bersaglieri del colonnello Ugo Scirocco, e una compagnia del XXXII Battaglione genio guastatori, facendo 6.500 prigionieri. Il 1\u00ba luglio l'Afrika Korps attacc\u00f2: la linea alleata nei pressi di El Alamein non venne travolta fino a sera, e questa resistenza mise in stallo l'avanzata delle forze dell'Asse.\nIl quartier generale di Rommel era in una grotta naturale a Marsa Matruh.\nIl 2 luglio Rommel concentr\u00f2 le sue forze a nord, intendendo sfondare nei pressi di El Alamein. Auchinleck ordin\u00f2 un contrattacco al centro delle linee dell'Asse, ma l'attacco fall\u00ec. Gli Alleati attaccarono con pi\u00f9 successo anche a sud, contro le truppe italiane. Come risultato della resistenza Alleata, Rommel decise di riorganizzarsi e di difendere la linea conquistata.\nOrdini di battaglia.\nDi seguito sono elencati gli ordini di battaglia dell'Armata corazzata italo-tedesca e dell'Ottava armata britannica:\nAsse.\nPanzerarmee Afrika e Regio Esercito:\ncomandante: generale Erwin Rommel; capo di stato maggiore: tenente colonnello Siegfried Westphal\nIl XXXI battaglione guastatori d'Africa era in quel momento in forza al X corpo in appoggio alla Trento; dopo la battaglia verr\u00e0 spostato a sud con il XXI corpo.\nTra queste unit\u00e0, la 164. leichte Infanterie-Division (164\u00aa Divisione di fanteria leggera) era arrivata in Africa nel marzo 1942, formata a partire dalla Festungs-Division Kreta. Venne impiegata per la prima volta proprio a El Alamein.\nAlleati.\nOttava armata britannica:\ncomandante: generale Claude Auchinleck; capo di stato maggiore: brigadier generale Francis Wilfred de Guingand\nLa battaglia.\nA partire dal 1\u00ba luglio ebbe inizio la prima battaglia di El Alamein, che si protrasse fino al 27 luglio. Rommel, arrivato pericolosamente a corto di uomini e carri (solo 55 carri funzionanti di fronte ad El Alamein prima dell'attacco) e con una linea di rifornimenti pericolosamente lunga, sperava di sorprendere l'Ottava Armata prima che dispiegasse il suo potenziale in uomini e mezzi, tra le nuove truppe arrivate dalla Gran Bretagna e i nuovi carri arrivati dagli Stati Uniti; d'altro canto Auckinleck sperava che l'eccesso di confidenza di Rommel portasse le forze dell'Asse ad uno stato tale che potessero essere non solo fermate ma respinte.\n1\u00ba luglio.\nLa manovra avvolgente progettata da Rommel prevedeva un attacco tra Deir Alinda, vicina a Deir el Munassib, e Haret el Himeimat, quindi un settore ristretto e pesantemente minato (Caccia Dominioni vi vide una rassomiglianza con la forma della penisola italiana) di circa a sud di El Alamein ed a ridosso della depressione di El Qattara, impraticabile ai carri ed ai veicoli ruotati. I reparti con maggiore mobilit\u00e0 dovevano percorrere distanze maggiori e progressivamente ruotare verso nordest in modo da colpire alle spalle i britannici. A nord il XXI corpo italiano ed altri reparti tedeschi tra cui la 164\u00aa divisione leggera dovevano fare da perno di questa rotazione distraendo i britannici dal vero obbiettivo. Il pi\u00f9 mobile era il raggruppamento esplorante italo-tedesco, che doveva passare a sud di Haret el Himeimat. Subito a nord del rilievo dovevano passare le due divisioni corazzate dell'Afrika Korps, la 15\u00aa Panzer e la 21\u00aa Panzer a cavallo della quota 154 (secondo i rilievi italo-tedeschi), mentre la \"Trieste\" e la \"Littorio\" dovevano passare a cavallo della quota 115. La \"Ariete\" e la 90\u00aa leggera tra Deir Alinda e Deir el Munassib completavano il gruppo delle unit\u00e0 motorizzate e meccanizzate; subito a nord dovevano muoversi le unit\u00e0 appiedate della \"Folgore\", appena schierata in linea dopo il suo arrivo dall'Italia, la brigata \"Ramcke\" e la divisione \"Brescia\". Nel XXI corpo, la \"Bologna\" con l'appoggio di una parte dei guastatori del XXXI battaglione nelle operazioni di sminamento doveva attaccare il costone di Ruweisat, mentre la \"Trento\" con la 7\u00aa compagnia del XXXI in testa per lo sminamento dieci km pi\u00f9 a nord. I britannici avevano formato colonne mobili che dovevano uscire dai box ed affrontare le forze dell'Asse. Per questi il problema fu che l'avanzata troppo rapida comport\u00f2 notizie inaccurate sulla posizione dei reparti avversari, per esempio il X corpo venne ritenuto occupare il settore nord, dove invece era il XXX, o la 1\u00aa divisione corazzata ad ovest del box di El Alamein mentre invece era dietro, con tutta la divisione neozelandese ritenuta nel box di Qattara mentre invece c'era una sola brigata. Quindi quando l'Afrika Korps avanz\u00f2 la mattina del 1 luglio si trov\u00f2 preso in una tenaglia tra i mezzi corazzati a nord e i neozelandesi a sud mentre la 90\u00aa leggera venne fermata e bombardata davanti al box di Alamein. La \"Littorio\" fu la sola divisione a raggiungere il primo obbiettivo, quota 115; tutte le altre unit\u00e0 dell'Asse erano in notevole ritardo. Anche la 18\u00aa brigata indiana appoggiata da nove carri Matilda a Deir el Sheyn fu una sorpresa tattica per l'Afrika Korps, che impieg\u00f2 otto ore per distruggere la brigata, la quale non ebbe ulteriore appoggio ma fece perdere tempo e mezzi (18 carri) alle gi\u00e0 esauste Panzerdivision. Mentre nel pomeriggio la 90\u00aa si trincerava sotto il fuoco dei tre reggimenti di artiglieria della 1\u00aa divisione sudafricana, Rommel ordin\u00f2 all'Afrika Korps di fermare l'avanzata a sud ed appoggiare al centro la 90\u00aa. Dei generali tedeschi, al mattino Nehring era ferito gravemente e sostituito da von Vaerst al comando dell'Afrika Korps, Kleeman ferito, von Bismarck ucciso; ferito anche Ceyrana-Mayneri che per\u00f2 rest\u00f2 al comando della \"Littorio\". Nel frattempo i battaglioni appiedati di \"Folgore\" e \"Brescia\" attraversarono i campi minati anticarro senza problemi penetrando lo schieramento delle brigate V e VI neozelandesi che avevano anche l'appoggio di carri Grant; la \"Trento\" occup\u00f2 i capisaldi della III brigata sudafricana che nel frattempo era ripiegata.\n2 luglio.\nIl 2 luglio Rommel aveva ordinato alla 90\u00aa leggera e al X corpo italiano di ripetere l'attacco, ma il movimento non venne effettuato con vigore. L'attacco iniziato prima dell'alba venne condotto senza preparazione di artiglieria e dopo una notte ininterrotta di bombardamenti la 90\u00aa leggera, ridotta ad un sesto dei suoi effettivi inizi\u00f2 ad avanzare ma venne bloccata dopo 2000 metri da un intenso fuoco di cannoni e mitragliatrici; nel pomeriggio l'Afrika Korps che aveva ricominciato l'avanzata contro i neozelandesi si scontr\u00f2 con la 1\u00aa divisione corazzata che avanzava verso sud-est fino al tramonto con esiti incerti, mentre la Desert Air Force colpiva l\"Ariete\" e la \"Littorio\". Le due Panzerdivision che tentavano di sostenere l'attacco dei fucilieri spingendo in direzione della costa persero altri 11 carri, rimanendo con soli 26 carri funzionanti mentre la 90\u00aa leggera era riuscita ad avanzare di altri soli 500 metri. Al mattino il generale De Stefanis, comandante del XX corpo italiano, aveva informato (con poca convinzione secondo Caccia Dominioni) i suoi generali di divisione che \"l'azione era da considerarsi ultimata, poich\u00e9 non si trattava che di una azione dimostrativa in forze\", ma nel frattempo 15a e 21a Panzer, Ariete e Littorio restavano sotto il fuoco ed i bombardamenti aerei, i tedeschi tra Alam Hamza e Quota 132 e gli italiani tra Deir el Munassib e Quota 115.\n3 luglio.\nAuchinleck a sua volta aveva programmato un contrattacco avvolgente, che doveva essere effettuato dal XIII corpo nella zona di Deir el Shein mentre il XXX corpo manteneva le posizioni contro la spinta italo-tedesca; d'altronde l'Afrika Korps aveva solo una trentina di carri funzionanti, e gli italiani poche decine, mentre la sola 1\u00aa divisione corazzata britannica ne aveva oltre 100. I carri britannici attesero a scafo interrato i carri tedeschi a Ruweisat scontrandosi per tutta la giornata, e i tedeschi riuscirono a superare di poco le posizioni sudafricane sul loro fianco sud, impedendo comunque ai carri inglesi di sganciarsi ed effettuare la prevista manovra avvolgente. Nel frattempo la \"Ariete\" attacc\u00f2 tra Ruweisat e il box di Qattara, scontrandosi con la IV brigata corazzata e poi finendo sotto il fuoco dei sudafricani. Nonostante i britannici affermino di aver catturato oltre 350 prigionieri, cannoni e veicoli quando la\"Ariete\" venne investita dal contrattacco neozelandese, questi dovettero trincerarsi quando si trovarono sotto il fuoco della \"Brescia\". La scarsa fiducia di Auchinleck \u00e8 confermata dagli ordini emanati a sera che prevedevano in caso di collasso della linea il ritiro del XXX corpo lungo la costa verso Alessandria e del XIII nell'interno verso il Cairo.\nIn aria, i caccia italiani Macchi M.C.200 del 2\u00ba Stormo ed i Macchi M.C.202 del 3\u00ba e 4\u00ba stormo caccia coadiuvati dai Me109 tedeschi si confrontarono come i giorni precedenti con gli Spitfire, gli Hurricane ed i P-40 Kittyhawk della Desert Air Force, con alterne vicende. Nell'ottobre 1941, le Western Desert Air Forces schieravano 16 \"squadrons\" di velivoli (tra cui nove di caccia, sei di bombardieri medi ed uno di ricognizione tattica) ed avevano in linea di volo 1.000 aeroplani da combattimento per la fine del 1941. Lo squilibrio di forze in aria era quindi assoluto in favore degli Alleati, che erano inoltre vicinissimi alle loro basi logistiche principali.\n4-9 luglio.\nNella settimana successiva gli inglesi mantennero la capacit\u00e0 di assumere l'iniziativa, ma i piani di Auckinleck vennero frustrati da un'esecuzione farraginosa, che lo costrinse a lasciare spesso il comando per gestire personalmente le singole unit\u00e0 ed indirizzarle verso gli obbiettivi che aveva prefissato, in parte per problemi di controllo e comunicazione, in parte per i limiti del suo staff, in particolare per le libere interpretazioni di Gott e Lumsden. Il 4 la \"22nd armoured brigade\" riusc\u00ec a sopraffare il \"115. Infanterieregiment\" della \"15. Panzer\" con centinaia di tedeschi che cercarono di arrendersi, ma vennero scoraggiati dal fuoco di artiglieria. Secondo il diario dell'AfrikaKorps, la situazione era \"molto seria\" e Auckinleck pianific\u00f2 che il XIII Corpo attaccasse \"il nemico sulle sue attuali posizioni\" aggirandolo sul fianco sudest ma durante la giornata del 5 scarsi progressi vennero effettuati; secondo il diario della divisione neozelandese, addirittura \"nessun ordine venne diramato\".\n10 luglio.\nAuchinleck attacc\u00f2 ancora il 10 luglio a Tel el Eisa, nel settore nord, prendendo oltre un migliaio di prigionieri. Per chiudere la breccia vennero inviati rinforzi del 7\u00ba Reggimento bersaglieri. Mentre gran parte della Divisione \"Sabratha\" veniva decimata nel centro della citt\u00e0, il suo 85\u00ba Reggimento fanteria \"Verona\" del colonnello Erminio Angelozzi occupava la stazione ferroviaria, dove attendeva ulteriori ordini.\n14 luglio.\nIl 14 luglio la 2\u00aa Divisione di fanteria neozelandese torn\u00f2 all'attacco nel settore dell'altura di Ruweisat questa volta al centro dello schieramento difensivo della Divisione \"Brescia\". Nella disperata battaglia si distinse per valore e combattivit\u00e0 il personale del 19\u00ba Reggimento Fanteria, impegnato in durissimi scontri corpo a corpo contro le truppe alleate. Rommel attacc\u00f2 la mattina del 15 luglio con tutte le forze disponibili ristabilendo la situazione a suo favore. Nel settore di Tel el Eisa l'attacco degli australiani venne bloccato dalla forte resistenza dell'85\u00ba Reggimento del colonnello Angelozzi. Un ulteriore grave danno per la Panzerarmee Afrika fu quando sempre il 10 luglio la compagnia intercettazioni del \"621\u00ba battaglione trasmissioni\" dell'Afrikakorps, comandata dal capitano Alfred Seebohm si trov\u00f2 suo malgrado a dover tappare una falla nelle linee dell'Asse; Seebohm mor\u00ec insieme con parte del suo personale altamente addestrato e parte dei documenti cadde in mano nemica. Gli inglesi quando esaminarono le carte sequestrate vi trovarono le trascrizioni dei messaggi dell'addetto militare dell'Ambasciata USA al Cairo colonnello Feller; queste erano il frutto del Furto del Black Code, una'operazione di intelligence italiana avvenuta nel settembre 1941, cio\u00e8 quando gli Stati Uniti non erano ancora entrati in guerra e quindi erano una nazione neutrale.\nIl 14 luglio, i neozelandesi, la 1\u00aa corazzata britannica e la 5\u00aa indiana attaccarono nel settore della \"Brescia\", travolgendo il quartier generale e prendendo prigioniero tutto lo stato maggiore compreso il generale Giacomo Lombardi; caricati su camionette, gli ufficiali italiani vennero portati verso le linee britanniche dove la camionetta comando, britannica ma ripitturata con colori italiani, venne fatta segno a raffiche di mitragliatrice che uccisero tre inglesi e il maggiore Cappabianca; Lombardi convinse gli inglesi a farsi guidare da lui con la bussola, portandoli invece verso le linee italo-tedesche dove incontrarono una colonna di prigionieri britannici e truppe tedesche, e gli italiani sopraffecero la scorta rientrando poi alla divisione.\n22 luglio.\nIl 22 luglio alle 4.15 i britannici lanciarono un attacco nel settore della 21. Panzerdivizion; un gruppo da combattimento inglese assegnato al XXX Corpo composto da una brigata corazzata, la XXIII, e da un reggimento di artiglieria, il 5th Regiment Royal Artillery, entrambi appartenenti nominalmente alla 8th Armoured Division erano arrivati dall'8 al 18 luglio ed avevano avuto pochi giorni per acclimatarsi; le unit\u00e0 vennero lanciate senza fanteria di scorta contro i tedeschi e non individuarono le corsie sicure aperte nei campi minati subendo perdite, dopo di che attaccarono lo sbarramento anticarro tedesco e le poche fanterie a supporto riuscendo a mettere quasi in rotta la 21. Panzer; a quel punto il 5. Panzerregiment che era il suo reggimento corazzato intervenne attaccando di lato i britannici e sbaragliandoli, le perdite per i britannici furono secondo i tedeschi di 146 carri e 1200 uomini e la XXIII brigata corazzata era distrutta; gli inglesi ammisero che dei 122 carri Valentine e 18 Matilda in dotazione al reparto 116 erano stati distrutti con il 44% di perdite tra gli equipaggi. I resti della brigata vennero accorpati in un battaglione di fanteria ed insieme al 5th Royal Artillery riassegnati alla costituenda XXIV brigata corazzata.\nAncora il 22 luglio della 5\u00aa Divisione indiana e 2\u00aa neozelandese riuscirono a penetrare nelle linee della Divisione \"Trieste\", la battaglia si estese ma gli attaccanti vennero respinti, perdendo 146 carri e pi\u00f9 di 800 uomini catturati. La divisione \"Sabratha\" sub\u00ec tali perdite che ne venne decretato lo scioglimento ufficiale il 25 luglio Venne fatta un'eccezione per il 3\u00ba reggimento artiglieria celere \"Duca d'Aosta\", le Voloire, che sebbene disciolto coi due reggimenti fanteria, verr\u00e0 ricostituito per iniziativa del maggiore Giorgio Pellegrini, artigliere come Barbasetti; Pellegrini rimise insieme un gruppo con pezzi di preda bellica, tre pezzi da 88 e cinque mitragliere da 20 mm motorizzati e scrisse a Barbasetti chiedendogli di inquadrare il gruppo come unit\u00e0 di corpo d'armata sotto il XX Corpo.\n26 e 27 luglio.\nUn nuovo attacco nemico si verific\u00f2 tra il 26 ed il 27 luglio, risolvendosi ancora una volta in un completo insuccesso per i britannici. L'attacco della 9\u00aa Divisione australiana si aren\u00f2 davanti alla forte resistenza dei reparti del 61\u00ba Reggimento Fanteria della Divisione \"Trento\", che riuscirono a respingere le puntate offensive del nemico infliggendogli notevoli perdite. Il II/28\u00ba Battaglione, colto di sorpresa, si trincer\u00f2 ai piedi della collina di El Ruweisat, da dove l'ufficiale comandante, il maggiore Lew McCarter, chiese pi\u00f9 volte l'appoggio dell'artiglieria, senza tuttavia ottenere risposta.\nL'Ottava Armata era ormai esausta e per il 31 luglio Auchinleck ordin\u00f2 la fine dell'offensiva e il rafforzamento delle difese per contrastare una massiccia controffensiva, che riteneva ormai imminente. La battaglia fin\u00ec in stallo, ma fu decisiva per fermare l'avanzata dell'Asse verso Alessandria d'Egitto. Un secondo tentativo di sfondare le linee Alleate venne sventato dalle forze del Commonwealth nella Battaglia di Alam Halfa in agosto, e in ottobre, l'8\u00aa Armata britannica, con il nuovo comandante Bernard Montgomery, riport\u00f2 una netta vittoria contro le forze dell'Asse nella Seconda battaglia di El Alamein.\nIl 29 giugno Benito Mussolini era partito dall'aeroporto di Guidonia per poter assistere in prima persona alla battaglia: indossava la divisa di Maresciallo d'Italia ed aveva il proposito di sfilare vittorioso in Alessandria d'Egitto (o addirittura al Cairo) sopra un cavallo bianco alla testa delle truppe italiane. Per timore di un attacco nemico il Duce si tenne a 1,8\u00a0km dal fronte e, ignorato da Rommel che non and\u00f2 a salutarlo, trascorse il tempo andando a caccia nell'attesa della vittoria; il 20 luglio per\u00f2, quando si rese conto che il successo non arrivava, lasci\u00f2 l'Africa per tornare in patria."}
{"id": "11216", "revid": "22475", "url": "https://it.wikipedia.org/wiki?curid=11216", "title": "Tirannosauro", "text": ""}
{"id": "11217", "revid": "83531", "url": "https://it.wikipedia.org/wiki?curid=11217", "title": "Clima continentale", "text": "Il clima continentale \u00e8 un clima tipico delle terre interne ai continenti situati nelle zone temperate dell'emisfero settentrionale. \u00c8 caratterizzato da significative escursioni termiche tra inverno ed estate. Spesso \u00e8 accompagnato da temperature invernali piuttosto basse che permettono il persistere della coltre nevosa, mentre le estati possono essere estremamente calde, spesso afose. La lontananza dal mare non consente poi di avere un'elevata umidit\u00e0 e di conseguenza le precipitazioni sono generalmente limitate.\nClassificazione di K\u00f6ppen.\nNella classificazione di K\u00f6ppen non esiste un vero e proprio clima continentale. Solitamente si intende un sottoinsieme del clima.\nInverno rigido senza stagione secca ed estate calda:\nDfb \u2013 Inverno rigido senza stagione secca ed estate tiepida.\nDwa \u2013 Inverno rigido e secco ed estate calda.\nDwb \u2013 Inverno rigido e secco ed estate tiepida.\nLocalizzazione delle aree con clima continentale.\nIl clima continentale esiste per definizione dove non arrivano gli effetti mitigatori dei mari (es. le regioni interne dell'Asia, della Cina e degli Stati Uniti, i quali comprendono anche l'umida fascia costiera nord atlantica a causa delle particolari correnti fredde oceaniche e della scarsit\u00e0 di rilievi montuosi).\nQueste regioni in estate sono torride raggiungendo anche temperature caratteristiche dei climi caldi ma con scarsa umidit\u00e0, mentre in inverno sono molto pi\u00f9 fredde di ogni altro clima di simile latitudine, generando cos\u00ec una forte escursione termica sia giornaliera che annuale.\nIn Europa questo clima interessa la zona centrale e orientale, trasformandosi nel clima oceanico verso ovest e nel clima mediterraneo verso sud. Le zone pi\u00f9 continentali al mondo sono senza dubbio le regioni centrali canadesi, la Mongolia e la Russia, in particolare la Siberia: qui si pu\u00f2 passare da temperature di -60\u00a0\u00b0C in inverno ai +35\u00a0\u00b0C d'estate."}
{"id": "11218", "revid": "396099", "url": "https://it.wikipedia.org/wiki?curid=11218", "title": "Tibet", "text": "Il Tibet (; in tibetano: \u0f56\u0f7c\u0f51\u0f0b, \"bod\", ; in cinese: \u897f\u85cf, \"X\u012bz\u00e0ng\"), in passato riportato anche come Thibet, \u00e8 una regione storico-geografica dell'Asia orientale, localizzata sull'omonimo altopiano, attualmente annessa dalla Cina, sebbene rivendichi una sua autonomia e indipendenza politica. Con una popolazione di circa abitanti, la citt\u00e0 principale \u00e8 Lhasa e, a causa dell'altitudine media di \u00e8 conosciuto anche come \"terzo polo\" o \"tetto del mondo\".\nLa storia propriamente conosciuta e documentabile del Tibet inizia nel 617 d.C; dopo secoli di autonomia arriv\u00f2 a espandersi comprendendo parti dell'attuale Cina; dal XIII secolo divenne uno stato vassallo dell'Impero mongolo (che comprendeva anche la Cina), poi - dal 1368 al 1644 - della dinastia cinese Ming e, per ultima, della dinastia cinese Qing dal 1644 al 1911 quando, con la fine dell'Impero Cinese e la nascita della Repubblica di Cina, si autoproclam\u00f2 indipendente. Nel 1949, al termine della guerra civile - in seguito alla quale il governo della Repubblica di Cina dovette ritirarsi nell'isola di Taiwan insieme a milioni di profughi - venne proclamata la Repubblica Popolare Cinese che procedette alla rioccupazione del Tibet nel 1949-1950. La quasi totalit\u00e0 del territorio tibetano \u00e8 ora parte della Repubblica Popolare Cinese mentre una piccola parte sud-occidentale, il Ladakh, \u00e8 una regione indiana.\nDefinizioni ed estensione.\nIl Tibet non ha una definizione univoca: per il Governo tibetano in esilio, il Tibet \u00e8 la larga zona sotto l'influenza culturale tibetana per parecchi secoli, comprese le province tradizionali di Amdo, Kham (Khams) e \u00dc-Tsang (dBus-gTsang), ma esclusa la zona sotto l'influenza culturale del Tibet storico all'esterno della Repubblica Popolare Cinese comprendente Arunachal Pradesh, Sikkim, Bhutan e Ladakh, area reclamata soltanto da qualche gruppo tibetano. L'area ha un'estensione di 2,5 milioni di chilometri quadrati, un quarto dell'intera Cina, ed ospita 6 milioni di tibetani; per la Repubblica Popolare Cinese, il Tibet \u00e8 la Regione Autonoma del Tibet, reclamando anche il territorio dell'Arunachal Pradesh come appartenente alla stessa. . La Regione Autonoma copre solo l'\u00dc-Tsang e il Kham occidentale, mentre l'Amdo e il Kham orientale appartengono alle province cinesi di Qinghai, Gansu, Yunnan e Sichuan. L'area ha un'estensione di 1,2 milioni di chilometri quadrati, meno della met\u00e0 della suddetta area culturale rivendicata dal governo in esilio, ed ospita meno di 3 milioni di tibetani.\nGeografia.\nIl Tibet \u00e8 situato sull'omonimo altopiano (detto anche \"Plateau tibetano\") ad un'altitudine media di circa 4\u00a0900 metri, l'altopiano pi\u00f9 alto al mondo. La sua montagna pi\u00f9 alta \u00e8 l'Everest che con i suoi 8\u00a0848 metri \u00e8 la montagna pi\u00f9 alta del pianeta e fa parte della catena dell'Himalaya compresa per gran parte nel territorio tibetano.\nRegioni.\nIl Tibet era storicamente composto da diverse regioni:\nCitt\u00e0.\nLhasa \u00e8 la capitale tradizionale del Tibet e ora costituisce la capitale della Regione Autonoma del Tibet\nAltre citt\u00e0 tibetane sono:\nEtnie.\nStoricamente la popolazione del Tibet \u00e8 costituita primariamente da tibetani. Altri gruppi etnici includono i monpa, lhoba, mongoli e hui. Il Governo tibetano in esilio stima che vi siano 7,5 milioni di non tibetani introdotti dal governo cinese per nazionalizzare la regione, contro 6 milioni di tibetani, e ritiene che la recente apertura della ferrovia del Qingzang, che collega Lhasa con Pechino in 40 ore, faciliter\u00e0 l'afflusso di persone da altre province cinesi. Secondo il Governo cinese, la Regione Autonoma del Tibet \u00e8 abitata al 92% da Tibetani, mentre nelle altre zone del Tibet storico appartenenti ad altre province cinesi la percentuale \u00e8 pi\u00f9 bassa, smentendo ogni accusa.\nStoria.\nLe origini.\nEsistono poche testimonianze sulle origini del Tibet, si sa per\u00f2 che inizialmente era popolato da pastori nomadi provenienti dall'Asia centrale. La storia del paese prima del VII secolo si affida alla tradizione orale del suo popolo, visto che non era ancora stata introdotta la scrittura, e si fonde spesso con elementi mitologici.\nUna delle leggende pi\u00f9 popolari narra che Avalokite\u015bvara, il Bodhisattva della Compassione, incarnatosi in una scimmia, fecond\u00f2 un demone che aveva assunto le sembianze di un'orchessa, e dalla loro unione nacquero i sei capostipiti delle principali trib\u00f9 tibetane.\nSecondo un'altra di tali tradizioni mitologiche, l'immortale sovrano Nyatri Tsenpo fond\u00f2 nel 173 a.C. la dinastia Yarlung, nella valle dell'omonimo fiume Yarlung situata nel Tibet meridionale, e torn\u00f2 in cielo usando la stessa corda magica da cui si era calato, lasciando il regno al suo successore. La data dell'insediamento al trono di Nyatri Tsenpo viene celebrata come l'inizio del calendario tibetano. In quel periodo la religione praticata era il B\u00f6n, allora nella sua prima fase legata allo sciamanesimo. Di quel periodo si pu\u00f2 ancora ammirare il castello-monastero di Yumbulakhang, nei pressi di Tsedang.\nL'impero tibetano ed il suo declino.\nColui che viene considerato il vero fondatore della nazione tibetana \u00e8 Songtsen Gampo, il XXXIII sovrano della dinastia di Yarlung che unific\u00f2 tutti i territori dell'altopiano e fond\u00f2 l'impero tibetano. Malgrado i riferimenti storici che lo riguardano siano confusi e contraddittori, sono i primi che hanno basi scritte e godono di una discreta attendibilit\u00e0. Nato nel 608 d.C., trasfer\u00ec la capitale a Lhasa, introdusse per primo la religione buddhista e la scrittura tibetana, fece inoltre costruire il Jokhang, primo tempio buddhista in Tibet.\nSotto il regno di Trisong Detsen, con l'arrivo del monaco indiano Padmasambhava, il buddhismo in Tibet, con l'introduzione delle tecniche tantra, si distinse da quelli praticati negli altri paesi e divent\u00f2 religione di Stato. Venne fondata la prima scuola del buddhismo tibetano, quella Nyingma, che significa antico, e nel 770 venne costruito il primo monastero lamaista del Tibet, quello di Samye. L'impero continu\u00f2 il suo periodo aureo fino alla morte nell'836 del sovrano Ralpacan, considerato il terzo dei cosiddetti re del Dharma per il suo contributo alla diffusione del buddhismo, e firmatario di un trattato di pace con la Cina nell'822 che segnava i confini storici fra i due stati.\nRalpacan fu ucciso dal fratello Langdarma, che ne prese il trono sobillato dalla nobilt\u00e0 B\u00f6n ancora molto influente e comp\u00ec persecuzioni contro il buddhismo, allontanando tutti i monaci da Lhasa. Dopo il suo assassinio, avvenuto nell'842 ad opera di un lama travestito, l'impero si sgretol\u00f2 in tanti piccoli regni perennemente in lotta tra loro e cominci\u00f2 un periodo buio per il Tibet.\nLa rinascita del buddhismo.\nNel periodo successivo Lhasa perse il suo ruolo di capitale politica e spirituale ed il lamaismo sopravvisse nel regno tibetano occidentale di Ngari, creato dagli esiliati successori degli Yarlung, e nei monasteri delle regioni orientali del Kham e dell'Amdo.\nVerso la met\u00e0 dell'XI secolo, grazie al sovrano di Ngari, assieme al grande maestro indiano Atisha arrivarono nel Tibet occidentale una serie di guru e saggi che diffusero di nuovo il buddhismo nel paese; alla rinascita spirituale che si diffuse anche nelle altre aree dell'altopiano, fece eco un nuovo fermento nel campo delle arti, specialmente nella letteratura con la traduzione e lo sviluppo dei concetti espressi nei testi sacri del buddhismo indiano.\nA cavallo tra l'XI ed il XII secolo nacquero due delle quattro pi\u00f9 importanti scuole del lamaismo: nel 1072, grazie all'opera del monaco Sachen Kunga Nyingpo, venne fondata la scuola dei Sakya, e qualche decennio dopo il lama Gampopa istitu\u00ec quella dei Kagyu, i cui insegnamenti si ramificheranno in diverse \"sotto-scuole\", tra le quali quella dei Karmapa e degli Shamarpa. Tutti questi lignaggi, chiamati \"sarma\", termine che significa nuova trasmissione, erano destinati a giocare un ruolo importante nella vita politica dei secoli successivi, \u00e8 in questo periodo che il legame tra il potere religioso e quello politico in Tibet diventa indissolubile.\nLa dominazione mongola e cinese.\nNel XIII secolo, dopo la calata delle orde mongole di Gengis Khan, il paese divent\u00f2 protettorato dell'Impero mongolo e venne riunificato. Quando il nuovo sovrano dei mongoli Kublai Khan divent\u00f2 imperatore della Cina nel 1271, fondando la dinastia Yuan, nacque la secolare rivendicazione cinese della sovranit\u00e0 sul Tibet. I Sakyapa convertirono l'imperatore al lamaismo, che divent\u00f2 religione di Stato dell'impero, ed ottennero il titolo di precettori imperiali e governanti del Tibet.\nCon il declino dei mongoli il Tibet si emancip\u00f2 dalla loro influenza nel 1358, pur restando sotto il protettorato della nuova dinastia Ming cinese, quando il controllo del paese pass\u00f2 dai Sakyapa ai Kagyupa del ramo Phagdru, insediati nella valle meridionale dello Yarlung.\nNel 1391, nacque Gedun Khapa, che venne definito la reincarnazione di Avalokite\u015bvara, il Bodhisattva della Compassione buddhista, e sarebbe stato insignito con il titolo postumo di primo Dalai Lama.\nI conflitti interni fra i vari regni e le scuole buddhiste ad essi associate fecero ritornare il Tibet nella sfera d'influenza dei mongoli. La fondazione dell'ultima grande scuola del buddhismo tibetano, quella dei Gelugpa, avvenne agli inizi del XV secolo, e l'impersonificazione politico-religiosa pi\u00f9 alta che tale scuola tuttora esprime \u00e8 quella del Dalai Lama, che assieme ai Gelugpa acquis\u00ec un'importanza sempre maggiore nel panorama politico tibetano.\nLe lotte intestine dei Kagyu, ora insediatisi a Shigatse nello Tsang, la parte occidentale della valle dello Yarlung, portarono ad un nuovo frazionamento del Tibet, permettendo ai Gelug di prendere il controllo di Lhasa. Agli inizi del XVI secolo i Gelug ed i Kagyu cominciarono una lotta che avrebbe visto la fine solo nel 1640, quando il Dalai Lama invoc\u00f2 l'intervento del protettore mongolo che distrusse l'esercito dello Tsang, consegnando al patriarca il paese nuovamente unificato.\nLa crescente influenza dei mongoli spinse il quinto Dalai Lama Ngawang Lobsang Gyatso (1617-1682), a chiedere l'intervento della Dinastia Qing, originaria della Manciuria, che all'epoca dominava il territorio della Cina, e nel 1720 le truppe imperiali occuparono Lhasa sconfiggendo i nord-asiatici ed instaurando al potere il lignaggio dei Dalai Lama, che da questo momento sarebbero rimasti fino ai giorni nostri gli incontrastati dominatori della scena politica tibetana. Anche questa data segna una tappa delle rivendicazioni cinesi sull'altopiano. I Qing si videro riconosciuti ampi territori in cambio del loro intervento, ed imposero l'insediamento di un loro rappresentante, chiamato \"amban\", a Lhasa.\nL'influenza politica dell'occidente.\nIl primo europeo a entrare in territorio tibetano fu forse Marco Polo, che vi arriv\u00f2 dal Ladak prima di arrivare in Cina dopo il 1270 (ved. Il Milione). Sicuramente documentato \u00e8 Odorico da Pordenone (1314-1330?), che vi pass\u00f2 durante il suo viaggio di ritorno da Kambaluk e visit\u00f2 anche Lhasa.\nNel 1716, con l'arrivo del gesuita Ippolito Desideri a Lhasa, iniziarono i primi contatti con l'occidente. Nel 1774 la prima missione britannica entr\u00f2 in Tibet, seguita dall'invasione dei gurka nepalesi, che venne respinta grazie all'intervento delle truppe cinesi chiamate in soccorso dai tibetani.\nNel 1904 l'India britannica, approfittando dei disordini interni all'impero cinese, invase temporaneamente il Tibet arrivando fino alla capitale costringendo il Dalai Lama a fuggire in Mongolia ed i suoi rappresentanti a firmare un accordo che instaur\u00f2 nel paese l'influenza degli europei. Paghi del risultato i britannici si ritirarono l'anno dopo. Solamente nel 1912, con la fine dell'impero cinese, lo Xinjiang, la Mongolia ed il Tibet, in cui il Dalai Lama cacci\u00f2 gli amban e riprese il pieno potere senza alcuna influenza estera, si autoproclamarono indipendenti, bench\u00e9 rivendicati della neonata Repubblica di Cina, secondo quanto scritto nella sua Costituzione.\nApprofittando della situazione in Cina, dilaniata da una guerra civile, nonch\u00e9 del rapporto tra i britannici ed i russi, impegnati nel grande gioco per il controllo dell'Asia che fece del Tibet uno stato cuscinetto, il Dalai Lama govern\u00f2 autonomamente fino al 1950.\nIl XIV Dalai Lama e l'occupazione cinese.\nDopo la morte del XIII Dalai Lama, avvenuta nel 1933, Tenzin Gyatso venne riconosciuto come la sua reincarnazione nel 1937, all'et\u00e0 di due anni. In una visione profetica attribuita a Padmasambhava (VIII sec.) si racconta che \"quando l'uccello di ferro voler\u00e0 e i cavalli correranno sulle ruote, il Dharma arriver\u00e0 nella terra dell'uomo rosso e i tibetani saranno dispersi per tutta la terra\".\nIl 1\u00ba ottobre 1949 Mao Zedong proclam\u00f2 a Pechino la fondazione della Repubblica Popolare della Cina. L'anno seguente l'esercito cinese rioccup\u00f2 il Kham occidentale, territorio tibetano, ed i reggenti di Lhasa si affrettarono a proclamare ufficialmente XIV Dalai Lama il quindicenne Tenzin Gyatso, facendolo provvisoriamente soggiornare nel sud della regione nel timore di una rioccupazione integrale. A seguito delle rassicurazioni in merito da parte dei cinesi, il Dalai Lama rientr\u00f2 a Lhasa, sforzandosi negli anni successivi di ottenere condizioni di governo meno dure e di gestire gli affari interni del Tibet senza influenze esterne.\nIl Tibet era di fatto indipendente poich\u00e9 non vi erano pi\u00f9 rappresentanti cinesi a Lhasa e anche gli inviati del Guomindang erano stati espulsi.\nNel 1951 fu stipulato tra i rappresentanti di Pechino e quelli di Lhasa l'accordo dei 17 punti, che sarebbe in seguito stato disconosciuto da entrambe le parti, in base al quale i tibetani riconoscevano la sovranit\u00e0 cinese e permettevano l'ingresso a Lhasa di un contingente dell'esercito per programmare il graduale inserimento delle riforme per l'integrazione del Tibet nella Cina, tra le quali l'abolizione della servit\u00f9 della gleba, istituto giuridico pienamente in vigore all'epoca, e del quale gli stessi monasteri buddisti facevano uso. Le autorit\u00e0 cinesi si impegnarono in cambio a non occupare il resto del paese e a non interferire nella politica interna, la cui gestione veniva lasciata al governo tibetano, ma prendendosi carico di tutte le relazioni tibetane con l'estero.\nLa rivolta del 1959 del popolo di Lhasa contro il governo cinese fu repressa nel sangue dalle truppe di Pechino, che provocarono circa 65.000 vittime e deportarono altre 70.000 persone, mentre il Dalai Lama fugg\u00ec in India insieme al suo governo, a una parte dell'\u00e9lite feudale e ad alcuni monaci, giudicando rischiosa la permanenza e ritenendo vani ulteriori sforzi di mediazione con i governanti cinesi. La risposta cinese fu l'occupazione integrale del Tibet e la dichiarazione di illegittimit\u00e0 del governo tibetano.\nIl Tibet fu frazionato, buona parte dei suoi territori fu assegnata alle province cinesi del Qinghai, del Gansu, del Sichuan e dello Yunnan. La parte rimasta divenne nel 1964 la Regione Autonoma del Tibet, una provincia della Cina a statuto speciale.\nLa rivoluzione culturale che ebbe luogo dal 1965 al 1976 port\u00f2 studenti ed estremisti cinesi a condannare come antirivoluzionaria ogni forma d'opinione diversa dalla loro e molti monasteri, templi e \nforme d'arte vennero distrutte.\nIl Dalai Lama non \u00e8 pi\u00f9 ritornato nell'altopiano ed i vari appelli, le conferenze e gli incontri segreti organizzati dalla comunit\u00e0 in esilio non hanno apportato sostanziali cambiamenti n\u00e9 hanno smosso la comunit\u00e0 internazionale, i cui governi riconoscono la sovranit\u00e0 della Cina sul paese. Nel gennaio del 2000 fugg\u00ec dal Tibet anche uno dei due candidati alla carica di Karmapa Lama (la terza pi\u00f9 alta personalit\u00e0 del lamaismo dopo il Dalai Lama e il Panchen Lama), che attravers\u00f2 a piedi l'Himalaya per incontrare il Dalai Lama a Dharamsala in India, sede del governo tibetano in esilio.\nBandiera.\nLa bandiera tibetana \u00e8 proibita in Cina: chi la possiede e la mostra rischia pene detentive molto severe in base all'accusa di \"separatismo\". La complessa bandiera entrata in uso dopo il 1920 e prima del 1926, che sventol\u00f2 sul Paese sino al 1959 - e continua a sventolare in esilio - \u00e8 densa di simboli. I due leoni di montagna (kilin) rappresentano i poteri temporale e spirituale; essi reggono la ruota dello yin e yang, vale a dire il principio infinito di causa ed effetto. Pi\u00f9 in alto, fiammeggianti, i tre gioielli supremi del buddhismo, il Buddha, il Dharma (la legge) e il sangha (i monaci, custodi della legge). Il tutto \u00e8 inscritto in un triangolo bianco, che ricorda una montagna innevata, cio\u00e8 lo stesso Tibet. Il sole sorgente \u00e8 simbolo di gioia: esso diffonde sei raggi rossi in un cielo blu scuro, che rappresentano le sei stirpi originarie del popolo tibetano (Se, Mu, Dong, Tong, Dru e Ra). Il bordo dorato su tre lati del drappo simboleggia il diffondersi dell'insegnamento del Buddha, che \u00e8 come l'oro puro. Prima degli anni settanta la bandiera presentava disegno e proporzioni leggermente diversi dagli attuali, pur contenendo le medesime raffigurazioni simboliche.\nEconomia.\nL'economia tibetana \u00e8 dominata dall'agricoltura e dall'allevamento. Lo yak rappresenta una delle maggiori fonti di sussistenza per le famiglie rurali in quanto viene utilizzato come forza motrice per il lavoro nei campi, per il latte e derivati e per la carne. Gli ultimi anni hanno costituito un'apertura al turismo, quasi esclusivamente interno, recentemente promosso dalle autorit\u00e0 cinesi. La ferrovia del Qingzang che collega Lhasa con Xining contribuir\u00e0 ad incrementare l'economia.\nCon il pi\u00f9 alto livello di spesa pubblica pro capite in Cina, la regione autonoma del Tibet, pur essendo ancora povera, sta vivendo un rapido sviluppo economico (10% di crescita nel 2018), permettendo alla classe media di espandersi. Pechino intende promuovere lo sviluppo economico attraverso il turismo e l'estrazione mineraria, e poi costruire una rete di infrastrutture per raggiungere il Nepal e l'India come parte delle nuove vie della seta, e migliorare l'integrazione della popolazione. Nonostante una politica di discriminazione positiva nel lavoro pubblico urbano, i tibetani sono ancora sottorappresentati. Cos\u00ec, anche se la regione \u00e8 ufficialmente definita \"autonoma\", la grande maggioranza degli alti funzionari sono Han (il gruppo etnico maggioritario in Cina) e i progetti sono per lo pi\u00f9 decisi da Pechino. Nel 2018, trentaquattro milioni di turisti (+31,5% rispetto al 2017), soprattutto cinesi, hanno visitato il Tibet.\nL'aspettativa di vita degli abitanti del Tibet \u00e8 aumentata da 35,5 anni nel 1951 a 71,1 anni nel 2019.\nCultura.\nIl Tibet rappresenta il centro tradizionale del Buddhismo tibetano, una forma distintiva del Buddhismo Vajray\u0101na. Il buddhismo tibetano \u00e8 praticato anche in Mongolia ed \u00e8 anche largamente praticato dai Buriati nella Siberia meridionale. \nPresso le popolazioni tibetane, in specie delle regioni nord-orientali, \u00e8, nonostante le persecuzioni che ha subito fino al XIX secolo, ancora largamente praticato l'ancestrale sciamanesimo pagano pre-buddhista, conosciuto come religione B\u00f6n. Il contatto con Buddhismo e Induismo vi ha provocato profonde trasformazioni in senso sincretistico, come ad esempio la nascita di congregazioni e conventi di Lama.\nNelle citt\u00e0 \u00e8 presente anche una piccola comunit\u00e0 di musulmani, conosciuti come \"Kachee\" (o \"Kache\"), la cui origine deriva da tre regioni: Kashmir (\"Kachee Yul\" nell'antico Tibet), Ladakh e paesi centro asiatici turchi. L'influenza islamica in Tibet proviene anche dall'antica Persia. C'\u00e8 anche una consolidata comunit\u00e0 di musulmani cinesi (\"Gya Kachee\") di etnia Hui cinese. Sembra che le popolazioni provenienti da Kashmir e Laddakh emigrarono verso il Tibet a partire dal XII secolo. I matrimoni e le interazioni graduali hanno portato ad un ampliamento della comunit\u00e0 islamica tibetana nei pressi di Lhasa.\nPiccole comunit\u00e0 cristiane, sia nestoriane che cattoliche, vi svolgono un'esistenza al limite della semi-clandestinit\u00e0. Fino ad un recente passato, fra gli abitanti del Tibet, il cui fondo culturale remoto \u00e8 essenzialmente matriarcale, era diffusa la \"diandria\". Era costume corrente che le donne sposassero due uomini, di solito fratelli o comunque parenti.\nIl Governo cinese, a partire dalla \"Grande rivoluzione culturale\", ha cercato di distruggere i simboli tradizionali della cultura originale tibetana demolendo monasteri, incarcerando monaci e limitando o, addirittura, proibendo (per i funzionari pubblici, le guide turistiche ed altri mestieri) di professare la loro religione e operando vandalismi in alcuni luoghi sacri ai tibetani. Tuttavia sono stati preservati e parzialmente ristrutturati alcuni palazzi per incrementare il turismo, soprattutto interno.\nFestivit\u00e0.\nLe tre principali festivit\u00e0 tibetane sono:"}
{"id": "11219", "revid": "36426", "url": "https://it.wikipedia.org/wiki?curid=11219", "title": "Odontoiatria", "text": "L'odontoiatria (dal greco \u1f40\u03b4\u03bf\u03cd\u03c2, \u1f40\u03b4\u03cc\u03bd\u03c4\u03bf\u03c2: \u00abdente\u00bb + \u1f30\u03b1\u03c4\u03c1\u03b5\u03af\u03b1: \u00abcura\u00bb, lett. \"cura dei denti\") \u00e8 la branca della medicina che si occupa della prevenzione, della diagnosi e della terapia delle patologie dentali. Essa ricorre, altres\u00ec, alla sostituzione degli elementi dentali perduti o non suscettibili di terapia conservativa mediante la riabilitazione protesica dentale.\nLa stomatologia (dal greco \u03c3\u03c4\u03cc\u03bc\u03b1, \u03c3\u03c4\u03cc\u03bc\u03b1\u03c4\u03bf\u03c2: \u00abbocca\u00bb + \u03bb\u03cc\u03b3\u03bf\u03c2: \u00abdiscorso\u00bb, \u00abstudio\u00bb, lett. \"studio della bocca\") \u00e8 la branca della medicina che si occupa della prevenzione, della diagnosi e della terapia delle patologie orali e peri-orali, con particolare riferimento ai tessuti molli: gengive, mucosa orale, lingua, ghiandole salivari, componenti neuro-muscolari e articolari. Comprende la medicina orale, la microbiologia orale e la patologia maxillo-facciale. Quest'ultima annovera la diagnosi e la terapia delle patologie delle ossa mascellari. \nTermine pi\u00f9 completo \u00e8, quindi, odontostomatologia (\u1f40\u03b4\u03bf\u03cd\u03c2, \u1f40\u03b4\u03cc\u03bd\u03c4\u03bf\u03c2 + \u03c3\u03c4\u03cc\u03bc\u03b1, \u03c3\u03c4\u03cc\u03bc\u03b1\u03c4\u03bf\u03c2 + \u03bb\u03cc\u03b3\u03bf\u03c2), che comprende lo studio e la cura dei denti e di tutto il cavo orale, tessuti molli, lingua e scheletro maxillo-mandibolare compresi. \nTutte le strutture anatomiche citate costituiscono l'apparato stomatognatico (\u03c3\u03c4\u03cc\u03bc\u03b1, \u03c3\u03c4\u03cc\u03bc\u03b1\u03c4\u03bf\u03c2 + \u03b3\u03bd\u03ac\u03d1\u03bf\u03c2: \u00abmascella\u00bb). Il medico specialista in questa disciplina \u00e8 l'odontoiatra o odontostomatologo.\nAspetti normativi e medico-legali.\nLa professione del medico odontoiatra in Italia \u00e8 regolamentata da leggi dello Stato, in particolare dalla Legge 24 luglio 1985, n. 409 e successive modificazioni - Istituzione della professione sanitaria di odontoiatra e disposizioni relative al diritto di stabilimento ed alla libera prestazione di servizi da parte di dentisti, cittadini di Stati membri delle Comunit\u00e0 europee. \nL'Art.1 della predetta legge recita: \"\u00c8 istituita la professione sanitaria di odontoiatra che viene esercitata da coloro che sono in possesso del diploma di laurea in Odontoiatria e Protesi dentaria e della relativa abilitazione all'esercizio professionale, conseguita a seguito del superamento di apposito esame di Stato, nonch\u00e9 dai laureati in Medicina e Chirurgia che siano in possesso della relativa abilitazione all'esercizio professionale e di un diploma di specializzazione in campo odontoiatrico\". \nPossono esercitare l\u2019odontoiatria: \nL'Art. 2 della predetta legge recita: \"Formano oggetto della professione di odontoiatra le attivit\u00e0 inerenti alla diagnosi ed alla terapia delle malattie ed anomalie congenite ed acquisite dei denti, della bocca, delle mascelle e dei relativi tessuti, nonch\u00e9 alla prevenzione ed alla riabilitazione odontoiatriche. Gli odontoiatri possono prescrivere tutti i medicamenti necessari all'esercizio della loro professione\".\nL\u2019esercizione professionale prevede l\u2019iscrizione all\u2019Albo degli odontoiatri, istituito presso gli ordini dei medici chirurghi e degli odontoiatri, della propria provincia di residenza ed \u00e8 possibile in tutto il territorio italiano. \nRientra, tra i doveri del professionista esercente la professione di odontoiatra, il rispetto del Codice di deontologia medica, ovvero un insieme di regole ispirate a principi di etica medica.\nL'attivit\u00e0 degli studi odontoiatrici rientra nel codice ATECO numero 86.23.00 (Q Sanit\u00e0 e Assistenza Sociale - 86 Assistenza sanitaria - 86.2 Servizi degli studi medici e odontoiatrici - 86.23 Attivit\u00e0 degli studi odontoiatrici).\nDisciplina accademica.\nIl \"Corso di Laurea Magistrale in Odontoiatria e Protesi dentaria\", appartenente alla \"Classe delle Lauree Magistrali in Odontoiatria e Protesi dentaria\" (Classe LM-46), ha una durata di sei anni.\nL\u2019accesso al corso \u00e8 programmato a livello nazionale ai sensi della Legge n. 264 del 2.8.1999. Il numero degli studenti ammissibili \u00e8 definito annualmente con decreto del MIUR. La prova di ammissione consiste in una prova scritta basata su domande a risposta multipla, secondo un apposito programma predisposto dal MIUR. La prova si svolge in data stabilita dal MIUR. \nLa durata prevista del Corso di Laurea Magistrale in Odontoiatria e Protesi dentaria \u00e8 di sei anni, divisi in dodici semestri, durante i quali \u00e8 prevista l\u2019erogazione di sessanta crediti annuali, per un totale di 360 crediti, organizzati in lezioni frontali, attivit\u00e0 formative (di base e caratterizzanti la disciplina), esercitazioni, laboratori, attivit\u00e0 seminariali, tirocinio osservazionale o pratico. \n\"I laureati nei corsi di laurea magistrale in odontoiatria e protesi dentaria svolgono attivit\u00e0 inerenti la prevenzione, la diagnosi e la terapia delle malattie ed anomalie congenite ed acquisite dei denti, della bocca, delle ossa mascellari, delle articolazioni temporo-mandibolari e dei relativi tessuti, nonch\u00e9 la riabilitazione odontoiatrica, prescrivendo tutti i medicamenti ed i pres\u00ecdi necessari all'esercizio della professione.\" \nInoltre, il profilo professionale del corso di laurea include l'aver effettuato, durante il corso di studi stesso, le seguenti attivit\u00e0 pratiche di tipo clinico, che devono essere state compiute con autonomia tecnico professionale, da primo operatore, sotto la guida di odontoiatri delle strutture universitarie e specificate dall'Advisory Committee On Formation Of Dental Practitioners dell'Unione europea: esame del paziente e diagnosi, terapia, emergenze mediche. L'attivit\u00e0 formativa professionalizzante \u00e8 obbligatoria e necessaria per il conseguimento della laurea magistrale e viene pianificata dal regolamento didattico nell'ambito della durata complessiva del corso di studi. \nI laureati magistrali della classe dovranno essere in grado di utilizzare fluentemente, sia in forma scritta che orale, almeno una lingua dell'Unione Europea oltre all'italiano, con riferimento anche ai lessici disciplinari.\nLa \"Laurea Magistrale in Odontoiatria e Protesi dentaria\" si consegue con il superamento di una prova finale consistente nella presentazione e nella discussione di un elaborato, redatto dallo studente, attinente una tematica odontoiatrica o relativa le discipline di base e cliniche di rilevanza odontoiatrica. Il voto di laurea \u00e8 espresso in 110 punti su 110. L\u2019attribuzione dei punteggi solitamente non prevede alcuna differenza tra una tesi sperimentale e una compilativa. \nI laureati in Odontoiatria e Protesi dentaria hanno sbocchi professionali nell\u2019ambito della professione di odontoiatra libero professionista e nelle attivit\u00e0 dirigenziali di primo e secondo livello presso il Sistema Sanitario Nazionale come previsto dalla vigente legislazione. \nDopo la laurea, gli esami di Stato previsti per il conseguimento dell'abilitazione all'esercizio professionale, per coloro che sono in possesso della laurea in Odontoiatria e Protesi dentaria, hanno carattere specificatamente professionale.\nStoria dell'odontoiatria.\nNozioni di odontoiatria sono diffuse in tutte le civilt\u00e0 antiche, testimoniate sia da fonti letterarie e legislative, sia da fonti iconografiche. Attestato fin dall\u2019antichit\u00e0 \u00e8 anche l\u2019uso di protesi dentarie.\nSemeiotica odontostomatologica.\nLa semeiotica odontostomatologica, come quella di qualunque altro distretto corporeo umano, si prefigge il riconoscimento della morfologia e della normale funzionalit\u00e0 del sistema stomatognatico: regione orale e maxillo-facciale, nonch\u00e9 dei sintomi e dei segni che ne esprimono la loro presunta patologia.\nIl riconoscimento nosologico della patologia orale pu\u00f2 prevedere rapporti fisio-patologici con le condizioni generali dell'organismo secondo due modalit\u00e0:\n\u00c8 necessario porre in diagnosi differenziale la manifestazione orale della patologia sistemica con la manifestazione orale di particolari situazioni fisiologiche, quali le modificazioni dell'assetto endocrino durante la pubert\u00e0, il ciclo mestruale, la gravidanza, la menopausa, l'invecchiamento, lo stress neuro-endocrino. \nLa semeiotica odontostomatologica si avvale di:\n\u00c8 necessario rilevare una anamnesi medica.\n\u00c8 necessario rilevare una corretta anamnesi odontoiatrica. \n\u00c8 necessario condurre un esame obiettivo del cavo orale per:\n\u00c8 spesso necessario, a sostegno ed integrazione della diagnosi clinica, ricorrere a tecniche di semeiotica radiologica, quindi: \nTerapia odontostomatologica.\nA seguito della valutazione anamnestica (medica e odontoiatrica), della formulazione del giudizio diagnostico (presunto o definitivo), della redazione di un piano di trattamento (semplice o complesso), prende avvio la terapia propriamente detta, quale studio e attuazione concreta dei mezzi e dei metodi per combattere la malattia sopraggiunta in capo al sistema stomatognatico. \nLa terapia \u00e8 detta \"eziologica\" perch\u00e9 si rivolge alla eliminazione delle cause di malattia, e dei fattori che aumentano le probabilit\u00e0 evolutive ingravescenti della malattia stessa. \nLa terapia \u00e8 detta \"intercettiva\" perch\u00e9 interviene quanto pi\u00f9 precocemente possibile su processi ed \"incipit\" patologici gi\u00e0 in atto: per impedire aggravamenti o complicazioni. \nLa terapia odontoiatrica \"propriamente detta\", qualora la patologia sia pienamente instaurata, \u00e8 medica se ricorre alla somministrazione di principi farmacologici e concerne gli aspetti medico-dottrinali della disciplina, chirurgica se ricorre ad atti manuali ed operazioni strumentali. La guarigione completa dell\u2019organo o tessuto ammalato, con la scomparsa definitiva di tutti i fenomeni morbosi, senza reliquato anatomico o funzionale, \u00e8 definita \"restitutio ad integrum\". Laddove si ricorra, mediante dispositivo protesico fisso o mobile, alla sostituzione degli elementi dentari perduti o non suscettibili di terapia conservativa, la terapia \u00e8 definita protesica (odontoiatria sostitutiva odonto-alveolare); o, pi\u00f9 propriamente - in senso ampio e globale -, di riabilitazione orale. La riabilitazione orale si propone di ristabilire globalmente la funzione orale soggettiva ed oggettiva del paziente. Tale termine, infatti, si riferisce sempre pi\u00f9 spesso ad una terapia odontostomatologica integrata, caratterizzata dallo svolgimento di attivit\u00e0 operative in equipe: intervento e cooperazione di pi\u00f9 specialisti, che interagiscono fra loro per conseguire il fine terapeutico comune. Tale approccio, molto attuale, prende origine dalla sempre pi\u00f9 capillare esigenza di specializzazione e diversificazione dei ruoli medico-scientifici. Questa tendenza \u00e8 certamente fonte di progresso e di avanguardia settoriale ma non deve escludere la visione generale della disciplina. \nIl presidio protesico, quando applicato in sede intra-orale, costituisce un classico esempio di incorporazione compensatoria. Esso integra le strutture residue dell'apparato stomatognatico, si armonizza con le sue funzioni e viene psicologicamente accettato dal paziente. Prima che questo si integri, per\u00f2, \u00e8 spesso necessario attuare terapie pre-protesiche che trattino la condizione clinica oro-dento-facciale del paziente e la correggano se affetta da patologia congenita o acquisita prima di programmare qualsiasi intervento protesico definitivo.\nIl piano di trattamento praticato deve essere incluso nella documentazione afferente la cartella clinica, accettato e sottoscritto dal paziente. Si alleghi, altres\u00ec, preventivo economico, modulo di consenso informato all'intervento e modulo di consenso al trattamento dei dati personali e sensibili; anch'essi accettati e sottoscritti dal paziente. \u00c8 inoltre necessario:\n- modulare il piano di trattamento odontoiatrico in relazione alla patologia sistemica del paziente;\n- modulare il piano di trattamento odontoiatrico in relazione alle condizioni socio-economiche del paziente;\n- indirizzare il paziente ad altra competenza quando necessario:\n- effettuare, in corso di terapia ambulatoriale, manovre di pronto soccorso e rianimazione cardio-polmonare, in caso di emergenza medica e chirurgica.\nSi deve redigere certificati medici che attestino, previa attenta valutazione clinica del paziente, le condizioni biologiche dell'apparato stomatognatico del paziente con riferimento alla patologia sistemica di cui soffre. Il dato clinico certificato deve essere tenuto separato dalla sintomatologia lamentata dal paziente. La redazione di un certificato, e quindi l'asserire con piena convinzione una qualsiasi condizione, non pu\u00f2 avvenire se non si pu\u00f2 constatare con certezza la veridicit\u00e0 biologica e clinica del caso.\nLa terapia odontoiatrica \u00e8 distinta in ambulatoriale ed ospedaliera a seconda della sede in cui essa avviene. \nDiscipline odontoiatriche.\nOdontoiatria conservativa.\nL\u2019odontoiatria conservativa (o restaurativa) \u00e8 la branca dell\u2019odontostomatologia che si occupa della prevenzione e della terapia delle lesioni, sia congenite che acquisite, dei tessuti duri dei denti. Ha come obiettivi: \n- l\u2019eliminazione dei fattori causali della malattia; \n- la motivazione del paziente ad un ottimale controllo della placca batterica ed a seguire una corretta alimentazione; \n- l\u2019intercettazione ed arresto, se possibile, delle lesioni decalcificanti iniziali mediante terapie non invasive e di rimineralizzazione; \n- la prevenzione delle lesioni cariose mediante misure non invasive (sigillatura dei solchi); \n- la terapia convenzionale delle lesioni dei tessuti duri per il mantenimento della vitalit\u00e0 pulpare e la prevenzione di futuri danni ai tessuti calcificati; \n- la restituzione di forma e funzione dei singoli denti; \n- l\u2019integrazione estetica del restauro alla normale distanza di conversazione, se ci\u00f2 \u00e8 desiderato dal paziente e clinicamente attuabile.\n\u00c8 pertanto necessario conoscere la scienza dei biomateriali dentari, per quanto attiene la pratica dell'odontoiatria, per il restauro anatomo-funzionale dell'elemento dentario. Si utilizzino i materiali accettati dalla comunit\u00e0 scientifica internazionale. Il materiale dentario deve essere non flogogeno, non allergogeno, non cancerogeno. \nEndodonzia.\nL'endodonzia \u00e8 la branca dell'odontostomatologia che tratta della morfologia, fisiologia e patologia della polpa dentale e dei tessuti di sostegno periradicolari dell\u2019elemento dentale. L\u2019area di azione della disciplina endodontica, a titolo indicativo, ma non limitativo, comprende: \n- la diagnosi del dolore oro-facciale di origine odontogena, sia esso pulpare e/o periradicolare; \n- la terapia delle affezioni patologiche della polpa vitale; \n- il trattamento non chirurgico di eradicazione della polpa dei sistemi canalari e l'otturazione ermetica corono-radicolare di tali sistemi; \n- l'asportazione selettiva chirurgica dei tessuti pulpo-dentinali malati e le procedure di riparazione ad essa collegate; \n- il re-impianto dei denti avulsi in modo traumatico; \n- il trattamento chirurgico delle patologie settiche acute e/o croniche dei tessuti periradicolari attraverso l\u2019amputazione della parte radicolare apicale (apicectomia) seguita o meno dall'otturazione retrograda del canale radicolare residuo; \n- le procedure per produrre uno sbiancamento intracoronale della dentina e dello smalto; \n- il trattamento dei denti precedentemente sottoposti a trattamento endodontico attraverso metodiche ricostruttive idonee; \n- le procedure di trattamento connesse alle ricostruzioni coronali mediante perni e/o monconi con interessamento dello spazio del/dei canale/i radicolare/i; \n- il ritrattamento dei denti precedentemente sottoposti a trattamento endodontico non giunto a buon fine.\nChirurgia orale.\nLo specialista in chirurgia orale possiede conoscenze teoriche, scientifiche e professionali nel campo della fisiopatologia, dell'istopatologia, della clinica e della terapia delle alterazioni odontostomatologiche di interesse chirurgico e nell'ambito del trattamento chirurgico-riabilitativo delle edentulie totali e parziali; sono specifici ambiti di competenza l\u2019istopatologia delle alterazioni flogistiche, displastiche e neoplastiche odonto-maxillo-facciali, la fisiopatologia delle atrofie ossee dei mascellari, la semeiotica fisica e strumentale, la metodologia clinica e la terapia chirurgica. \nLa chirurgia orale (identificata anche con la dizione di chirurgia odontostomatologica) si occupa principalmente dell'estrazione di denti gravemente compromessi (cio\u00e8 non pi\u00f9 recuperabili con terapie conservative o parodontali), di interventi ortognatodontici (mancanza di spazio in arcata) e dell'estrazione di residui radicolari; si occupa, inoltre, della exeresi chirurgica di elementi dentari inclusi o semi-inclusi nella compagine ossea, come gli ottavi in disodontiasi; di pertinenza chirurgica orale sono anche le frenulectomie, le alveoloplastiche, le gengivo-plastiche (si veda la chirurgia mucogengivale), l'asportazione dell'apice di denti coinvolti in processi infiammatori quando non trattabili con la sola endodonzia (apicectomia) e l'asportazione di cisti del distretto maxillo-mandibolare (la cui natura istologica viene sempre successivamente tipizzata dall\u2019anatomopatologo). In ambito oncologico, il chirurgo orale si occupa dell\u2019inquadramento diagnostico dei tumori della bocca tramite tecniche chirurgiche bioptiche volte alla caratterizzazione istotipica delle lesioni: ci\u00f2 rappresenta la prima fase di un percorso terapeutico completato dalla chirurgia maxillo-facciale.\n\u00c8 pertinenza della chirurgia orale anche il capitolo della chirurgia pre-protesica, a scopo implantoprotesico, che pu\u00f2 prevedere, ad esempio, la necessit\u00e0 dell'elevazione del pavimento del seno mascellare o in generale rialzi di cresta alveolare residua, mediante innesto di materiale biocompatibile (osso autologo o eterologo, fattore di crescita derivante dalle piastrine ecc.), per permettere il successivo posizionamento di impianti dentali. Si occupa poi della terapia chirurgica stomatologica della patologia scialolitiasica delle ghiandole salivari, cio\u00e8 dell\u2019asportazione di calcoli localizzati nelle vie duttali terminali dei piani sottomucosali orali; la chirurgia del parenchima ghiandolare (parotideo, principalmente) \u00e8, invece, generalmente di pertinenza otorinolaringoiatrica o maxillo-facciale.\nImplantologia.\nL'implantologia si occupa della sostituzione di elementi dentali compromessi o gi\u00e0 mancanti, con analoghi artificiali chiamati impianti dentali, posizionati attraverso un intervento chirurgico. L'impianto dentale si integra con il tessuto osseo mandibolare e non pu\u00f2 successivamente essere rimosso. Gli impianti di pi\u00f9 recente concezione hanno generalmente una forma cilindrica o tronco-conica (root-shaped) con delle spire che hanno lo scopo di aumentarne la ritenzione primaria, cio\u00e8 la stabilit\u00e0 meccanica durante il periodo di guarigione al termine del quale la stabilit\u00e0 sar\u00e0 data principalmente dall'osteointegrazione, cio\u00e8 dall'osso neoformato cresciuto a diretto contatto della superficie implantare, che risulta perci\u00f2 in \"anchilosi\". Sono in gran parte costituiti di titanio. Un tempo si utilizzavano impianti endossei \"a lama\" o anche impianti \"sottoperiostali\", oggi quasi del tutto abbandonati. A guarigione avvenuta, o in alcuni casi anche in fase precoce (carico immediato), \u00e8 possibile alloggiare nell'impianto un pilastro (abutment) che \u00e8 invisibile in bocca e che viene utilizzato come sostegno per la protesi fissa (corona o ponte) o per la protesi rimovibile, contribuendo alla sua ritenzione.\nOdontoiatria pediatrica o pedodonzia.\nL\u2019odontoiatria pediatrica \u00e8 la branca dell\u2019odontostomatologia che si occupa della prevenzione e della terapia delle patologie del cavo orale negli individui in et\u00e0 evolutiva. \nIn particolare si occupa di: \n- prevenzione primaria in relazione alla valutazione del rischio di patologia cariosa (sec. il CAT: basso, moderato, elevato o Cariogram); \n- terapia della \"early childhood caries\" o \"baby bottle syndrome\" o carie da biberon o carie della prima infanzia (E.C.C.), ovvero delle lesioni cariose multiple e destruenti ad insorgenza molto precoce, ad andamento rapidamente evolutivo, causate da trasmissione verticale dello Streptococcus mutans e da assunzione frequente e prolungata di zuccheri; \n- terapia conservativa degli elementi decidui e permanenti immaturi, sede di patologia cariosa o di lesioni; \n- diagnosi precoce e terapia delle erosioni dei denti decidui e permanenti in funzione della presenza/assenza di patologia sistemica associata (es: reflusso gastroesofageo, disturbi del comportamento alimentare, malassorbimenti, ecc\u2026) che necessiti di approccio interdisciplinare; \n- terapia della polpa degli elementi decidui e permanenti ad apice immaturo, sede di patologia cariosa o di lesioni traumatiche dei tessuti mineralizzati; \n- diagnosi precoce e terapia delle patologie dei tessuti molli e delle mucose orali; \n- diagnosi precoce e terapia delle abitudini viziate (respirazione orale, succhiamento protratto, deglutizione infantile) in un\u2019ottica di interdisciplinarit\u00e0; \n- piccola chirurgia: estrazione di elementi affetti da patologia cariosa o da lesioni di origine traumatica non recuperabili, frenulectomie, estrazione di denti soprannumerari; \n- riabilitazione protesica in caso di oligo/anodonzia.\nParodontologia.\nLa parodontologia \u00e8 una disciplina di area odontoiatrica che si occupa della promozione della salute dell\u2019individuo attraverso la prevenzione, la diagnosi e la terapia delle patologie che colpiscono i tessuti di supporto dei denti e degli impianti. I tessuti di supporto dei denti sono la gengiva, il legamento parodontale, il cemento radicolare e l\u2019osso alveolare propriamente detto. I tessuti di supporto degli impianti sono la mucosa perimplantare, l\u2019osso alveolare e l\u2019osso basale. Lo scopo principale della parodontologia \u00e8 preservare la dentatura naturale e, quindi, la funzione masticatoria, la fonazione e l\u2019estetica dei pazienti; nel caso di elementi dentari da estrarre o estratti si occupa della loro eventuale sostituzione mediante impianti.\nProtesi dentaria.\nLa protesi dentaria si occupa di ripristinare o sostituire elementi dentali mancanti con manufatti protesici (costruiti dall'odontotecnico che provvede a realizzarli su precisa indicazione dell'odontoiatra). La protesi si definisce:\nLa protesi rimovibile dovrebbe essere rimossa durante la notte per permettere ai tessuti sui quali appoggia di avere un libero scambio di sostanze con il cavo orale.\nGnatologia.\nLa gnatologia \u00e8 quella branca dell'odontoiatria che studia i rapporti e le funzioni tra ossa mascellari, denti, articolazione temporo-mandibolare, muscoli che muovono i mascellari, il sistema nervoso che comanda quei muscoli e la lingua, le correlazioni fisiologiche e patologiche tra tutte queste componenti, ed il loro effetto sul resto dell'organismo.\nIgiene dentale.\nL'igiene dentale \u00e8 la branca dell'odontoiatria che si occupa della prevenzione di tutte le patologie del cavo orale mediante terapie e trattamenti quali: sbiancamento, detartrasi, prescrizione di collutori, fluoro e presidi di igiene orale domiciliare.\n\u00c8 praticata dall\u2019odontoiatra o dall'igienista dentale.\nQuest\u2019ultimo, laureato in \"Igiene dentale\", esercita la sua professione su indicazione dell'odontoiatra e senza l'obbligo di presenza dello stesso.\nAllo stato attuale delle conoscenze scientifiche ogni persona, anche con un'elevata salute del cavo orale, dovrebbe fare richiami di igiene dentale almeno ogni 6 mesi.\nPatologia orale e maxillo-facciale.\nBatteriche/micotiche\nVirali\nReattive\nDisfunzionali\nImmuno-mediate\nTraumatiche\nCongenite/ereditarie/genetiche\nNeoplastiche/displastiche\nDa agenti esterni\nMultifattoriali"}
{"id": "11220", "revid": "6923", "url": "https://it.wikipedia.org/wiki?curid=11220", "title": "Seconda battaglia di El Alamein", "text": "La seconda battaglia di El Alamein (o terza battaglia di El Alamein per quegli autori che chiamano la battaglia di Alam Halfa seconda battaglia di El Alamein) venne combattuta tra il 23 ottobre e il 5 novembre 1942 durante la campagna del Nordafrica della seconda guerra mondiale. Lo scontro vide fronteggiarsi le forze dell'Asse dell'Armata corazzata italo-tedesca comandate dal feldmaresciallo Erwin Rommel, e l'8\u00aa Armata britannica del generale Bernard Law Montgomery.\nLa battaglia ebbe inizio con l'offensiva generale britannica (nome in codice \"Operation Lightfoot\") e continu\u00f2 per alcuni giorni con intensi combattimenti dall'esito alterno e pesanti perdite per entrambe le parti. L'Armata corazzata italo-tedesca del feldmaresciallo Rommel venne infine costretta a ripiegare con i pochissimi mezzi rimasti, di fronte alla netta superiorit\u00e0 numerica e materiale britannica. Interi reparti dell'Asse, soprattutto italiani, furono costretti alla resa perch\u00e9 sprovvisti di veicoli a motore. Il ripiegamento venne inoltre ritardato dagli ordini di Adolf Hitler che imponevano una resistenza estrema sul posto, nonostante il parere contrario del feldmaresciallo Rommel. Nonostante ci\u00f2 i soldati italiani tennero la posizione e la difesero fino all'ultimo mentre gli alleati tedeschi si ritirarono.\nLa vittoria britannica in questa battaglia segn\u00f2 il punto di svolta nella campagna del Nordafrica, che si concluder\u00e0 nel maggio 1943 con la resa definitiva delle forze dell'Asse in Tunisia.\nSituazione generale.\nSul campo.\nNel luglio del 1942 l'Armata corazzata italo-tedesca (ACIT) agli ordini del feldmaresciallo Erwin Rommel, costituita dal Deutsches Afrikakorps e da due corpi d'armata italiani dei quali uno di fanteria e uno meccanizzato, dopo la vittoria di Gazala e l'aver costretto la guarnigione anglo-australiana di Tobruch alla capitolazione, era penetrata profondamente in Egitto con l'obiettivo di troncare la vitale linea di rifornimenti britannica del canale di Suez ed occupare i campi petroliferi del Medio Oriente.\nIn netta inferiorit\u00e0 numerica, indebolito da una catena di approvvigionamento troppo allungata, dalla mancanza di rinforzi e consapevole del massiccio afflusso di nuovi reparti e mezzi all'8\u00aa armata britannica, Rommel decise di colpire con rapidit\u00e0 prima che il rapporto degli effettivi divenisse ancor pi\u00f9 svantaggioso; alle truppe indirizz\u00f2 quindi il seguente proclama:\nL'Ottava armata ebbe il tempo di imbastire un'incompleta linea difensiva a El Alamein e, dopo una serie di scontri confusi e inconcludenti noti come prima battaglia di El Alamein, l'attacco italo-tedesco sferrato il 30 agosto 1942 presso Alam Halfa si risolse in uno scacco: impossibilitato a lanciare un'altra offensiva e in attesa dell'inevitabile contrattacco del nemico, Rommel prefer\u00ec attestarsi e trincerare il proprio esercito.\nTra il 13 e il 14 settembre gli Alleati tentarono l'operazione Agreement, volta a scompaginare il sistema di rifornimenti dell'Asse, che si concluse in un clamoroso fallimento aggravato da forti perdite. Le forze alleate persero varie navi, tra cui l'incrociatore e i cacciatorpediniere e della classe Tribal a causa dell'efficace tiro delle batterie costiere e degli attacchi aerei italiani. Anche i reparti a terra furono contrastati e respinti dalle truppe presenti, in particolare dalla fanteria di marina di guarnigione a Tobruch.\nNei comandi.\nLe vicende anteriori e contemporanee alla battaglia furono condizionate sensibilmente dai rapporti tra gli ufficiali componenti i comandi sia dell'Asse, sia degli Alleati.\nAsse.\nTeoricamente il teatro di guerra era in mano agli italiani tramite il capo di stato maggiore generale Ugo Cavallero e il governatore della Libia Ettore Bastico, cui era stato dato il comando delle forze italo-tedesche in Africa settentrionale, ma nella pratica era Rommel che si era assunto la direzione della campagna. Nello schieramento dell'Asse esistevano pessimi rapporti tra Rommel e il Comando supremo italiano, soprattutto con Cavallero e Bastico cui il generale tedesco rimproverava inettitudine e scarsa volont\u00e0 di avvicinarsi al fronte, accusandoli in pratica di vigliaccheria. Per contro gli ufficiali italiani incolpavano Rommel della frequente incapacit\u00e0 di coordinarsi con le altre forze, sulle quali faceva ricadere le responsabilit\u00e0 di eventuali suoi insuccessi: ad esempio, i tedeschi a lungo attribuirono agli italiani, in specie alla Regia Marina che si riteneva accogliesse presunti traditori, le fughe di notizie che provocavano la perdita di navi, equipaggiamenti, uomini e carburanti. In realt\u00e0 il forte ed efficace contrasto britannico ai convogli provenienti dall'Italia era reso possibile da Ultra, l'insieme delle informazioni ricavate dalla decodifica delle comunicazioni tra l'addetto militare tedesco a Roma, generale Enno von Rintelen e l'alto comando della Wehrmacht a Berlino. I rapporti erano puramente formali anche con Delease, la delegazione del Comando supremo in Africa settentrionale comandata dal generale Curio Barbasetti di Prun; in effetti l'unico alto ufficiale italiano per il quale Rommel aveva considerazione era il generale Enea Navarini, che aveva sostituito il generale Gastone Gambara alla testa del XXI Corpo d'armata poco prima dell'avanzata verso El Alamein. Tra i reparti italiani Rommel nutriva stima solo per la 185\u00aa Divisione paracadutisti \"Folgore\", poich\u00e9 vantava un'elevata preparazione dovuta all'opera di istruttori tedeschi. Riguardo al resto delle grandi unit\u00e0 italiane, il feldmaresciallo Rommel in una lettera al generale del comando supremo dell'esercito Alfred Gause scrisse: \"ci\u00f2 di cui ho bisogno qui non sono altre divisioni italiane (e tanto meno della \"Pistoia\" che non ha nessuna esperienza di combattimento) bens\u00ec di soldati tedeschi e di equipaggiamenti tedeschi, condizione assoluta perch\u00e9 io possa sperare di lanciare la mia offensiva.\"\nEsisteva inoltre una pessima relazione tra Rommel e il feldmaresciallo Albert Kesselring, comandante della Wehrmacht per il settore sud (OKS \u2013 Oberkommando S\u00fcden), in quanto riteneva che questi stesse usurpando le sue funzioni. Il feldmaresciallo Kesselring era invece preoccupato dallo scarso controllo globale esercitato da Rommel durante i combattimenti, come aveva potuto verificare di persona nel corso di uno scontro nei pressi di Ain el-Gazala; egli stesso dovette anzi temporaneamente sostituire il generale Ludwig Cr\u00fcwell che guidava l'Afrikakorps, constatando l'impossibilit\u00e0 di raggiungere Rommel da parte delle unit\u00e0 che necessitavano di pronti ordini operativi.\nAlleati.\nPer quanto riguarda gli Alleati, Montgomery manteneva un rapporto distante con i suoi subordinati, dai quali non accettava neanche gli inviti a pranzo; a questo proposito, durante una visita ufficiale del primo ministro Winston Churchill, si ritir\u00f2 nella sua roulotte a pasteggiare con un sandwich nonostante gli fosse stato riservato un posto alla tavolata. In particolare \"Monty\" aveva rapporti molto difficili con alcuni generali veterani delle campagne nel deserto come Lumsden, Gatehouse e Ramsden, mentre favoriva altri ufficiali da lui richiamati dal Regno Unito per assumere importanti comandi operativi nell'armata, come Brian Horrocks, Miles Dempsey e Oliver Leese.\nAnche con Churchill esisteva un rapporto problematico, tanto che questi disse di lui \u00abcome generale, Montgomery \u00e8 formidabile, come uomo, insopportabile\u00bb. In seguito agli insuccessi riportati, la struttura di comando britannica nell'area del Medio Oriente era stata rimaneggiata con l'esonero del generale Auchinleck e l'arrivo di Alexander come comandante supremo del teatro del Medio oriente; il comandante dell'8\u00aa armata, generale Neil Ritchie, era stato esonerato gi\u00e0 dopo la caduta di Tobruch ed era stato sostituito, durante la prima battaglia di El Alamein, direttamente da Auchinleck. Dopo la rimozione di questo generale il comando dell'armata, inizialmente previsto per l'esperto generale William Gott, era stato quindi assunto (dopo la morte il 7 agosto in un incidente aereo dello stesso Gott) il 15 agosto da Montgomery.\nAnche la situazione politica britannica era precaria, con la Camera dei Comuni che il 25 luglio aveva votato una mozione di sfiducia verso il primo ministro Winston Churchill, mentre i dominion britannici, in particolare Australia e Nuova Zelanda, chiedevano conto di come le loro truppe venivano impiegate. In alcuni casi i rapporti con i subordinati non britannici erano molto tesi, tanto che, dopo che le sue unit\u00e0 vennero sottoposte per errore ad un mitragliamento da parte della RAF, il generale Dan Pienaar, boero e comandante della 1\u00aa Divisione sudafricana, scrisse a Montgomery:\nIl terreno.\nIl luogo della battaglia, El Alamein, fu prescelto dai britannici per le caratteristiche naturali che si prestavano ottimamente alla difesa. A circa 60 chilometri dalla costa e dalla localit\u00e0 si trova la depressione di Qattara, avvallamento con un diametro di circa 300 chilometri, diverse decine di metri sotto il livello del mare e impraticabile ai mezzi meccanici a causa della sua sabbia morbidissima che impediva il transito anche ai cingolati; era inoltre caratterizzata da scoscesi pendii ai margini, ulteriore difficolt\u00e0 per qualunque veicolo avesse tentato di attraversarla: la particolare morfologia del terreno eliminava quindi la possibilit\u00e0 di azioni avvolgenti da parte delle truppe italo-tedesche.\nEl Alamein ospitava all'epoca una stazione della linea ferroviaria che collegava la costa fino a Marsa Matruh con Alessandria d'Egitto, permettendo un agevole flusso di rifornimenti all'armata britannica; i notevoli campi minati posati in precedenza erano stati poi rinforzati nel periodo di stasi. A met\u00e0 strada dalla costa si erge la cresta di Ruweisat che domina il deserto circostante ed \u00e8 uno dei pochi rilievi naturali della zona, rendendola un punto cruciale per il controllo del campo di battaglia: pesanti combattimenti si erano gi\u00e0 svolti per il suo controllo nel corso della prima battaglia di El Alamein. Il generale Auchinleck l'aveva quindi trasformata in uno dei fulcri del sistema difensivo britannico. Altri rilievi presenti sono la cresta di Miteriya e la collina Kidney (\"Kidney Ridge\" era la denominazione britannica di questo rilievo naturale). A sud, dove erano schierate in prima linea la 185\u00aa Divisione paracadutisti \"Folgore\" e la 17\u00aa Divisione fanteria \"Pavia\", al limite della depressione di Qattara, si trova la pi\u00f9 piccola depressione di Munassib.\nForze in campo.\nDopo sei settimane di continui rifornimenti di uomini e materiali l'8\u00aa armata al comando del generale Montgomery era pronta a colpire secondo il piano operativo previsto dall'operazione Lightfoot: circa uomini e carri armati (i numeri variano secondo le fonti) di modello recente, tra cui circa 250/300 M4 Sherman di fornitura statunitense, si mossero contro i circa uomini (di cui poco pi\u00f9 di tedeschi in condizioni di combattere sui che avrebbero dovuto essere in organico) e circa 490 carri, dei quali 211 tedeschi (compresi 38 Panzer IV) e 279 italiani di tipo M14/41, pi\u00f9 35 semoventi 75/18 che, sebbene concepiti come artiglierie mobili, venivano usati in funzione anticarro con buoni risultati. La superiorit\u00e0 britannica nelle forze corazzate era tuttavia ancor pi\u00f9 netta per la qualit\u00e0 del materiale: gli Sherman e gli M3 Grant che Montgomery aveva in linea potevano essere contrastati solo dalla quarantina di Panzer IV e dagli altrettanti semoventi da 75/18, mentre le armi controcarro delle fanterie italo-tedesche erano impotenti contro il 66% dei mezzi corazzati alleati, quasi tutti con corazze frontali spesse . Anche i 554 cannoni controcarro alleati da 2 libbre non erano molto efficaci contro i carri tedeschi, ma gli 849 pezzi da 6 libbre erano molto pi\u00f9 potenti e in grado di arrecare seri danni, cos\u00ec come i 52 cannoni medi e gli 832 obici da 25 libbre che componevano l'artiglieria pesante. Al momento dell'inizio dell'operazione Lightfoot, inoltre, gli Alleati vantavano il dominio dei cieli grazie alla preponderanza numerica della Desert Air Force della RAF (un migliaio tra caccia e bombardieri moderni, in confronto ai centonovantotto della Luftwaffe e della 5\u00aa Squadra aerea), alla vicinanza delle principali basi aeree egiziane e alla pressoch\u00e9 illimitata disponibilit\u00e0 di rifornimenti e carburante.\nSul fronte italo-tedesco infatti, delle tonnellate di carburante promesse il 18 agosto dal Comando supremo italiano, in particolare dal maresciallo d'Italia Ugo Cavallero per il 30 ottobre, non ne erano arrivate che : il resto era andato perduto con l'affondamento della petroliera \"Sanandrea\" ( tonnellate di carburante) e il grave danneggiamento della \"Panuco\" ( tonnellate), costretta a rientrare in patria. Secondo altre fonti questi dati potrebbero non essere esatti in quanto il 23 agosto 1942 era arrivata a Tobruch la pirocisterna \"Alberto Fassio\" con tonnellate di carburante; la stessa nave ripeteva senza incidenti il trasporto di combustibile a Tobruch il 28 agosto 1942 con (per altra fonte ) tonnellate di carburante; ancora il 15 settembre la nave forz\u00f2 il blocco britannico con tonnellate di benzina. Comunque, poich\u00e9 a met\u00e0 agosto le due divisioni corazzate tedesche (15. e 21. Panzer-Division) disponevano di riserve per soli 170 chilometri di autonomia, era evidente che permaneva un serio problema di rifornimenti che avrebbe compromesso le capacit\u00e0 di manovra.\nAnche la Luftwaffe venne meno all'impegno, preso con Rommel, di consegnare 500 tonnellate di carburante al giorno e cos\u00ec, al 2 settembre, le truppe tedesche disponevano di una sola giornata di rifornimenti. I britannici, che si avvalevano delle informazioni decrittate da Ultra per conoscere i movimenti navali italiani, affondarono il 27 ottobre la cisterna \"Proserpina\" e poco dopo il trasporto \"Tergestea\"; pi\u00f9 avanti sarebbe toccato alle cisterne \"Luisiana\" e \"Portofino\" (quest'ultima giunta a Bengasi con tonnellate di benzina ma affondata in porto da un bombardamento). Questo rese la mobilit\u00e0 delle truppe italo-tedesche alla vigilia della battaglia assai limitata, di fatto inesistente in uno scenario come quello desertico. \nLo stato di salute di Rommel, gi\u00e0 malato, peggior\u00f2 al punto di richiederne il ritorno in Germania, e il comando dell'Afrikakorps pass\u00f2 il 22 settembre al generale Georg Stumme, un esperto di truppe corazzate; comunque, prima di rientrare, Rommel pass\u00f2 per Roma a riferire della precaria situazione delle truppe impegnate nel deserto, ma senza risultati di maggiore impegno; disse poi:\nAlla data del 15 ottobre, il confronto di forze era quindi di uomini per l'8\u00aa armata contro i dell'ACIT, dei quali tedeschi. Gli aerei e le navi di base a Malta, che non era stata neutralizzata come previsto dall'operazione C3 perch\u00e9 gli aerei necessari a quest'ultima erano stati trattenuti in Africa proprio da Rommel per appoggiare l'offensiva, falcidiavano sistematicamente del 50% i convogli di rifornimenti italiani. In effetti, a causa del rinvio dell'attacco a Malta (poi definitivamente annullato), due reparti d'\u00e9lite, la divisione paracadutisti \"Folgore\" e la brigata paracadutisti tedesca Ramcke, verranno inviati a rinforzare l'armata italo-tedesca. La Folgore era un'unit\u00e0 molto addestrata e disciplinata, priva di qualunque mezzo di trasporto e dotata per quanto riguarda l'artiglieria solo di cannoni anticarro da . La brigata tedesca, reduce dall'aviosbarco di Creta e classificata come \"1\u00aa Fallschirmj\u00e4gerbrigade\" dalla Luftwaffe, alla quale apparteneva come tutte le unit\u00e0 paracadutiste germaniche, prendeva il nome dal suo comandante Hermann-Bernhard Ramcke (soprannominato \"sorriso d'acciaio\" perch\u00e9 aveva una dentiera di quel metallo, avendo perso i denti in un lancio); anch'essa non era motorizzata e si basava molto su quanto riusciva a reperire sul campo, di solito a spese dell'avversario; il suo simbolo era un aquilone con una \"R\" al centro.\nOrdini di battaglia.\nDi seguito sono elencati gli ordini di battaglia dell'Armata corazzata italo-tedesca e dell'Ottava armata britannica:\nAsse.\nArmata corazzata italo-tedesca:\ncomandante: generale Georg Stumme; capo di stato maggiore: tenente colonnello Siegfried Westphal \u2013 aggiornato al 23 ottobre 1942\nTra queste unit\u00e0, la 164. leichte Infanterie-Division (164\u00aa Divisione di fanteria leggera) era arrivata in Africa nel marzo 1942, formata a partire dalla Festungs-Division Kreta. Venne impiegata per la prima volta proprio a El Alamein. La 16\u00aa Divisione fanteria \"Pistoia\" (genarale Giuseppe Falugi), appena inviata in Africa, non venne schierata da Rommel a causa dell'assai carente preparazione.\nAlleati.\n8\u00aa armata britannica:\ncomandante: generale Bernard Law Montgomery; capo di stato maggiore: brigadier generale Francis Wilfred de Guingand\nPiani operativi.\nAsse.\nIl 23 settembre il feldmaresciallo Rommel, sfibrato dalla lunga campagna militare, aveva ceduto il comando al generale Georg Stumme cui aveva dato dettagliate istruzioni per l'organizzazione di una serie continua di cinte difensive, davanti alle quali sarebbe stata piazzata una compagnia per ogni battaglione di fanteria; alle spalle sarebbero state sistemate le postazioni difensive principali con il grosso delle mitragliatrici e dei cannoni anticarro. Le artiglierie pesanti, in specie i cannoni antiaerei da letali contro i carri alleati, sarebbero state scaglionate in profondit\u00e0, lontano dall'artiglieria britannica. Dalla costa alla cresta di Miteiriya la linea principale era tenuta dalla 164\u00aa Divisione leggera tedesca e dalla \"Trento\", affiancata alla sua destra, fino alla cresta di Ruweisat, dalla Divisione \"Bologna\". Pi\u00f9 a sud fino alla cresta di Himeimat seguivano, in ordine, la Brigata paracadutisti tedesca Ramcke, la Divisione \"Brescia\" attorno a Bab el Qattara, la \"Folgore\" e la \"Pavia\". Per tamponare ogni eventuale sfondamento, il feldmaresciallo tedesco posizion\u00f2 la 15\u00aa Panzer-Division e la \"Littorio\" nel settore nord, la 21\u00aa Panzer-Division e l'\"Ariete\" a sud. Molto a ovest della linea principale, vicino alla costa, stazionavano in riserva la 90\u00aa Divisione leggera tedesca e la Divisione \"Trieste\".\nLe forze dell'Asse si trincerarono quindi lungo due linee principali, chiamate in codice dagli Alleati \"Linea Oxalic\" e \"Linea Pierson\", protette da vasti campi minati formati da vari tipi di ordigni tra anticarro, antiuomo e a trappola; questi campi, detti \"Giardini del Diavolo\" (\"Gartenteufel\" in tedesco), erano particolarmente fitti nella parte meridionale dello schieramento, dove pi\u00f9 debole era la consistenza numerica delle forze dell'Asse. Il 3% delle mine era del tipo Schrapnellmine, ordigno antiuomo che una volta attivato schizzava verso l'alto ed esplodeva a mezz'aria, seminando una rosa di piccole sfere d'acciaio tutt'intorno. Le forze dell'Asse seminarono mine anticarro e antiuomo, alle quali si dovevano aggiungere quelle contenute nei campi gi\u00e0 predisposti dai britannici e ora nella zona sotto il controllo dell'Asse. Nel complesso la cintura minata contava mine.\nAlleati.\nIl generale Montgomery, ufficiale autoritario ed egocentrico, profondamente convinto della sua superiore capacit\u00e0 di comando, era deciso a controllare da vicino l'offensiva decisiva che stava preparando con metodo da molte settimane. Egli riteneva che fosse essenziale una profonda riorganizzazione e un grande potenziamento delle forze britanniche dell'Ottava armata; il generale procedette a selezionare una serie di comandanti di piena fiducia e pronti a eseguire rigidamente i suoi ordini. Pur avendo deciso di costituire un raggruppamento di riserva interamente meccanizzato, il 10\u00ba Corpo d'armata del generale Herbert Lumsden con tre divisioni corazzate e la divisione neozelandese, il generale Montgomery decise di condurre una battaglia lenta e metodica, impiegando il fuoco dell'artiglieria e gli attacchi frontali della fanteria per sgretolare progressivamente le difese dell'Asse senza dare la possibilit\u00e0 al feldmaresciallo Rommel di sfruttare la superiore capacit\u00e0 di manovra delle sue Panzer-Division.\nIl piano del generale Montgomery per l'operazione Lightfoot (il nome in codice dell'offensiva dell'8\u00aa armata a El Alamein) prevedeva di aprire con un attacco frontale del XXX Corpo d'armata del generale Oliver Leese, costituito da cinque divisioni di fanteria, due varchi nel sistema fortificato delle forze italo-tedesche e occupare i due importanti rilievi tattici della collina Kidney e dell'altura di Miteiriya. Al varco verso la collina Kidney venne assegnata la 9\u00aa Divisione australiana e la 51\u00aa britannica, mentre del varco di Miteiriya se ne sarebbe occupata la 2\u00aa Divisione neozelandese e la 1\u00aa sudafricana. Raggiunto l'obiettivo, la fanteria avrebbe lasciato il campo alle divisioni corazzate del X Corpo d'armata che avrebbero attraversato i corridoi, rispettivamente la 1\u00aa Divisione corazzata alla collina Kidney e la 10\u00aa corazzata all'altura di Miteiriya, e si sarebbero schierate sul terreno libero a occidente delle creste, dove avrebbero atteso su posizioni fisse il previsto contrattacco delle forze corazzate tedesche. All'estrema sinistra del XXX Corpo la 4\u00aa Divisione indiana, non inserita nel dispositivo d'attacco iniziale, avrebbe operato delle incursioni diversive dall'estremit\u00e0 occidentale delle alture di Ruweisat.\nAttacchi diversivi a sud compiuti dalla 7\u00aa Divisione corazzata britannica appoggiata dalla 44\u00aa Divisione di fanteria britannica, dipendenti dal XIII Corpo d'armata, avrebbero dovuto trarre in inganno i comandanti italo-tedeschi e impedire al resto delle forze dell'Asse di muoversi verso nord. Compito della I Brigata della Francia libera era quello di impossessarsi delle alture di Himeimat e di El Taqa. Il generale Montgomery prevedeva che le forze corazzate tedesche sarebbero state distrutte dallo schieramento dei carri e dei cannoni anticarro del X Corpo d'armata; dopo la vittoria sul campo, l'inseguimento sarebbe stato condotto in prevalenza lungo la strada costiera: sottoline\u00f2 chiaramente di evitare confusi combattimenti manovrati nel deserto e sconfiggere i reparti di Rommel soprattutto con la superiore potenza di fuoco. Questo piano del generale Montgomery peraltro avrebbe dimostrato alcuni punti deboli che ne resero l'esecuzione molto pi\u00f9 difficile del previsto: lo scarso coordinamento tra le divisioni di fanteria e le forze corazzate, la limitata esperienza dei comandanti dei carri, l'eccessivo ammassamento di forze in settori ristretti esposti al tiro delle postazioni anticarro italo-tedesche.\nI britannici misero in atto una serie di diversivi nei mesi precedenti la battaglia per ingannare il comando dell'Asse, non solo riguardo al punto dell'attacco ma anche sui tempi in cui sarebbe avvenuto. Questa operazione, detta in codice operazione Bertram, diretta dal maggiore Charles Richardson, prevedeva la costruzione di un falso oleodotto a sud della cresta di Ruweisat per indurre gli italo-tedeschi a credere che l'attacco sarebbe stato sferrato nel settore meridionale. Si cancellarono inoltre le tracce dei veicoli sulla sabbia per nascondere i loro spostamenti e si diffusero via radio false informazioni. Per aumentare l'illusione e trarre in inganno l'alto comando dell'Asse, l'Ottava armata disponeva inoltre di carri armati fittizi di gomma gonfiati con aria compressa che furono dislocati nel settore meridionale, mentre dietro il fronte settentrionale i mezzi corazzati realmente pronti per l'offensiva furono camuffati come autocarri.\nLa battaglia.\nPrimo attacco britannico.\nIl 23 ottobre 1942, venne ricevuto a Londra il seguente messaggio proveniente dal Cairo:\nLa parola \"ZIP\", del cui significato erano a conoscenza per l'attacco solo il primo ministro Winston Churchill, il capo di stato maggiore imperiale Alan Brooke e il generale Harold Alexander, era il nome in codice dell'inizio dell'offensiva britannica; ricordava onomatopeicamente il suono della cerniera lampo dei piloti quando veniva chiusa ed era stato scelto dallo stesso Churchill. La parola \"ZIP\" fu utilizzata allo stesso scopo anche in occasione di altre operazioni angloamericane.\nL'offensiva britannica sul fronte di El Alamein ebbe inizio alle ore 21:40 del 23 ottobre con l'apertura del fuoco d'artiglieria da parte di circa mille cannoni dell'8\u00aa armata; il tiro continu\u00f2 per circa quindici minuti e colp\u00ec duramente, con effetti distruttivi sulla prima linea italo-tedesca, sulle batterie dell'artiglieria nemica e sulle linee di collegamento. L'artiglieria dell'Asse, non disponendo di sufficienti munizioni, non pot\u00e9 controbattere il fuoco britannico con tiri sulle posizioni dei cannoni avversari. Alle ore 22:00 entrarono in azione i reparti specializzati del genio e i carri \"Scorpion\" preparati per l'apertura dei varchi nei vasti campi minati dell'Asse; tuttavia le operazioni di sminamento si dimostrarono molto pi\u00f9 difficoltose del previsto e l'attacco notturno della fanteria non raggiunse subito gli attesi successi.\nIl XXX Corpo d'armata del generale Leese attacc\u00f2 nel settore compreso tra Tell al Eisa e Dayr Umm Alsha con la 9\u00aa Divisione australiana, la 51\u00aa Divisione fanteria scozzese e la 1\u00aa Divisione sudafricana, ciascuna rafforzata da un reggimento corazzato, e la 2\u00aa Divisione neozelandese che disponeva di un'intera brigata corazzata di rinforzo; l'obiettivo iniziale era la cosiddetta \"Linea Oxalic\", circa 5-8 chilometri all'interno del fronte dell'Asse. Gli australiani e gli scozzesi riuscirono a penetrare all'interno della linea di resistenza principale italo-tedesca in un settore di dieci chilometri dopo aver superato la resistenza di un reggimento della divisione \"Trento\" e un reggimento della 164\u00aa Divisione leggera tedesca. Il generale Freyberg della divisione neozelandese opt\u00f2 per mandare avanti le sue due brigate di fanteria prima di sfruttare tutta la potenza della brigata corazzata; il piano funzion\u00f2 nonostante le importanti perdite patite dalla fanteria e i mezzi corazzati riuscirono a raggiungere la sommit\u00e0 della cresta di Miteiriya, dove tuttavia le artiglierie dell'Asse, favorite dalla luce dell'alba, li costrinsero a ripiegare dietro le alture. Stesso \"modus operandi\" e stessi risultati vennero conseguiti anche dalla divisione sudafricana. Nel complesso le prime dodici ore dell'attacco del XXX Corpo del generale Leese erano state positive: le sue divisioni avevano superato quasi tutti i campi minati dell'Asse addentrandosi nelle linee nemiche, conseguendo inoltre l'importante risultato di portare i reparti sulla cresta di Miteiriya.\nAnalogo successo non ebbero i movimenti iniziali del X Corpo d'armata britannico. La resistenza italo-tedesca caus\u00f2 svariati ritardi alle squadre addette allo sminamento che incontrarono molte difficolt\u00e0 ad aprire i varchi abbastanza ampi richiesti dai carristi britannici per raggiungere le fanterie del XXX Corpo. A nord, per la 1\u00aa Divisione corazzata, venne aperto un solo varco, mentre a sud ne vennero segnalati quattro, di cui per\u00f2 effettivamente utilizzabile uno. Presto si crearono immensi ingorghi che rallentarono l'avanzata dei carri, ostacolati peraltro dai cannoni anticarro appostati in molti punti delle difese principali del nemico che erano ancora intatte. All'alba, nessuna delle due divisioni corazzate si trovava in posizione tale da poter sfruttare la penetrazione del XXX Corpo.\nA sud, prima dell'alba il XIII Corpo era riuscito a passare solo attraverso il primo dei due grandi campi minati nemici, ma gli attacchi della 7\u00aa Divisione corazzata e della Brigata Francia libera contribuirono a confondere l'Asse circa la reale direzione di sfondamento scelta da Montgomery.\nIl discreto ottimismo trapelato per i risultati conseguiti durante la notte venne meno durante il resto del 24 ottobre quando i britannici incontrarono grandi difficolt\u00e0 tattiche e non riuscirono a raggiungere le posizioni previste; la fanteria venne rallentata dalla resistenza italo-tedesca; i campi minati non vennero completamente bonificati e le brigate corazzate del generale Lumsden non poterono avanzare nei ristretti corridoi aperti, rimanendo pericolosamente ammassate dietro la fanteria. Il generale Georg Stumme, comandante in capo delle forze dell'Asse dopo la partenza del feldmaresciallo Rommel in licenza per malattia in Austria, si era subito recato in prima linea per controllare di persona la situazione, ma la sua auto era caduta sotto il fuoco dell'artiglieria britannica: il suo aiutante, colonnello B\u00fcchting rimase ucciso, mentre il generale cadde dalla vettura e venne ritrovato morto, verosimilmente per un attacco di cuore. Per qualche tempo nessuno seppe cosa fosse successo o dove si trovasse Stumme, e solo verso mezzogiorno il generale von Thoma assunse il comando. Hitler ritenne essenziale richiamare il feldmaresciallo Rommel che quindi ricevette l'ordine immediato di ritornare in Africa. Ciononostante, il mattino del 24 ottobre la 15. Panzer-Division, rafforzata da alcuni reparti della Divisione corazzata \"Littorio\", contrattacc\u00f2; il I Battaglione corazzato del capitano Stiefelmayer, appartenente al Panzer-Regiment 8, riguadagn\u00f2 una parte delle posizioni perdute; trentacinque carri britannici furono distrutti. Nel pomeriggio le divisioni corazzate del X Corpo tentarono ugualmente di avanzare attraverso i passaggi estremamente angusti aperti dalla fanteria nella cintura fortificata dell'Asse, ma la manovra non ebbe successo. Nel settore della collina Kidney, la 2\u00aa Brigata corazzata guadagn\u00f2 terreno pur senza sfondare, ma nel settore di Miteiriya i carri britannici vennero bersagliati dal fuoco anticarro nemico e alle ore 04:00 del 25 ottobre furono bloccati all'interno dei campi minati. A sud il generale Horrocks aveva addirittura annullato la prevista puntata offensiva della 7\u00aa Divisione corazzata a causa della difficolt\u00e0 ad attraversare i campi minati.\nIn campo britannico il generale Lumsden, molto preoccupato, era contrario a continuare gli attacchi con i mezzi corazzati; egli avrebbe preferito ritirare le sue forze e attendere ulteriori progressi della fanteria. Nella notte tra il 24 e il 25 ottobre si svolse una drammatica riunione dei generali britannici con il generale Montgomery. Il comandante in capo dell'Ottava armata sembr\u00f2 inizialmente deciso a continuare la battaglia secondo i suoi piani e ordin\u00f2 di riprendere gli attacchi in massa in settori ristretti con le brigate corazzate nonostante la difficile situazione tattica; i generali Lumsden e Gatehouse protestarono vivacemente e richiesero di sospendere l'offensiva e di ritirare i carri armati dalla prima linea. Dopo accese discussioni, il generale Montgomery conferm\u00f2 l'intenzione di continuare l'offensiva e attaccare di nuovo la cresta di Miteiriya ma decise di impegnare nell'attacco frontale solo una parte delle sue forze corazzate.\nIl 25 ottobre ripresero quindi gli attacchi del XXX Corpo d'armata; gli australiani e gli scozzesi guadagnarono terreno all'interno dei campi minati e alcuni reparti di fanteria tedeschi e italiani furono distrutti, ma l'attacco dei mezzi corazzati termin\u00f2 con un nuovo fallimento. Nel settore di Miteirya un reggimento blindato britannico perse gran parte dei suoi carri armati, mentre l'attacco della 1\u00aa Divisione corazzata sulla collina Kidney fu completamente bloccato e fu impossibile avanzare come previsto verso Sidi Abdel Rahman. L'Afrikakorps guidato dal generale von Thoma sferr\u00f2 continui contrattacchi con la 15. Panzer-Division e riusc\u00ec a contenere l'avanzata nemica; tuttavia anche i tedeschi subirono pesanti perdite e la divisione corazzata rimase al termine della giornata del 25 ottobre con solo trentuno panzer ancora efficienti. Alle 17:20 del 25 ottobre Rommel arriv\u00f2 in aereo e alle 23:25 diram\u00f2 alle truppe un primo messaggio per galvanizzarne il morale: \u00abHo ripreso il comando della Panzerarmee. - Rommel\u00bb. Il feldmaresciallo venne informato dal generale von Thoma riguardo alla difficile situazione; egli per il momento predispose la concentrazione di tutte le sue forze corazzate nel settore nord per fermare ad ogni costo l'avanzata britannica.\nDi conseguenza, il feldmaresciallo Rommel prese la decisione, la sera del 26 ottobre, di richiamare a nord anche la 21. Panzer-Division dopo essere venuto a conoscenza del fallimento degli attacchi britannici nel settore meridionale del fronte e dopo che nella notte precedente gli australiani avevano sferrato un nuovo attacco e avevano conquistato l'importante collina 28, una posizione tatticamente importante a nord dei campi minati. Il 25 ottobre effettivamente l'attacco del XIII Corpo d'armata del generale Horrocks non raggiunse alcun risultato di fronte all'accanita resistenza dei paracadutisti italiani della \"Folgore\", sostenuti da raggruppamenti corazzati della 21. Panzer-Division e della Divisione corazzata \"Ariete\". Nonostante l'intervento di centosessanta mezzi corazzati della 7\u00aa Divisione corazzata britannica, l'assalto alle alture di Himeimat fu respinto. Nel settore di Miteiriya i neozelandesi e gli scozzesi guadagnarono terreno; tuttavia i carri armati della 1\u00aa Divisione corazzata non raggiunsero alcun risultato e rimasero di nuovo bloccate; in tre giorni di offensiva erano stati distrutti duecento mezzi corazzati e le divisioni di fanteria avevano subito forti perdite.\nIl pomeriggio del 27 ottobre Rommel, molto preoccupato per il progressivo indebolimento delle linee difensive italo-tedesche, decise di tentare un contrattacco decisivo nel settore settentrionale del fronte di El Alamein con il concorso della maggior parte dei suoi mezzi corazzati; dopo aver completato lo spostamento da sud della 21. Panzer-Division, il feldmaresciallo sferr\u00f2 l'attacco contro il corridoio di sfondamento britannico. Intervennero nella battaglia i panzer del generale von Randow mentre rientrarono in combattimento i carri superstiti della 15. Panzer-Division guidati dal colonnello Teege, supportati anche da reparti mobili della Divisione corazzata \"Littorio\"; contemporaneamente i reparti della 90\u00aa Divisione leggera attaccarono verso la collina 28. I britannici avevano predisposto un potente schieramento di artiglieria campale e anticarro che inflisse gravi perdite alle unit\u00e0 meccanizzate dell'Asse, si combatterono aspri scontri tra mezzi corazzati con risultati alterni. Alla fine della battaglia del 27 ottobre le Panzer-Division non riuscirono a raggiungere il successo e le forze britanniche mantennero le posizioni raggiunte all'interno delle difese dell'Asse. In particolare, il contrattacco dei panzer tedeschi contro la collina Kidney, condotto da circa centocinquanta mezzi corazzati nel tardo pomeriggio per sfruttare anche il sole calante alle loro spalle che avrebbe potuto infastidire i tiratori nemici, si infranse contro il fuoco dei nuovi cannoni anticarro e dei carri pesanti dell'Ottava armata; i tedeschi persero circa un terzo dei loro carri durante questi combattimenti. Il 28 ottobre il feldmaresciallo Rommel intendeva riprendere i contrattacchi ma intensi bombardamenti aerei da parte dell'aviazione britannica intralciarono il movimento delle colonne corazzate tedesche che quindi non riuscirono ad entrare in azione.\nL'operazione Supercharge.\nIl generale Montgomery appariva, nonostante la mancanza di reali successi strategici, ancora calmo e risoluto; in privato tuttavia il generale era molto meno ottimista e non mancava di preoccupazioni. Dopo lo spostamento delle riserve corazzate tedesche verso nord, il comandante britannico decise a sua volta di trasferire nel settore settentrionale anche la 7\u00aa Divisione corazzata, inserendola nella nuova riserva formata dalla divisione neozelandese e dalla 10\u00aa Divisione corazzata (meno la XXIV Brigata corazzata aggregata gi\u00e0 dal 25 ottobre alla 1\u00aa Divisione corazzata). La 1\u00aa Divisione corazzata che aveva subito forti perdite venne temporaneamente ritirata e riorganizzata. Il comandante dell'Ottava armata aveva deciso, dopo il fallimento del suo piano originale, di organizzare un attacco decisivo, denominato operazione Supercharge, per sfondare finalmente il fronte dell'Asse nel settore costiero. Il generale Montgomery organizz\u00f2 metodicamente il nuovo raggruppamento di forze, prevedendo di sferrare l'attacco nella notte del 1\u00ba novembre; il piano era molto simile al progetto Lightfoot: mentre il XIII Corpo avrebbe distratto il nemico a sud, la fanteria neozelandese del XXX Corpo d'armata, rafforzata da alcune brigate di fanteria e corazzate, avrebbe sfondato e i carri del X Corpo d'armata avrebbero fatto irruzione in campo aperto.\nPrima dell'inizio dell'operazione Supercharge, l'8\u00aa armata riprese gli attacchi locali nel settore costiero con i reparti della 9\u00aa Divisione australiana che il 29 ottobre guadagnarono terreno nel settore a nord di quota 28 difeso dal solo II Battaglione del 125\u00ba reggimento Panzergrenadier sostenuto da una linea di pezzi anticarro. Ulteriori attacchi degli australiani nella notte del 30-31 ottobre misero in difficolt\u00e0 i tedeschi della 164\u00aa Divisione, ma un pronto contrattacco dei reparti mobili della 90\u00aa Divisione leggera e della 21. Panzer-Division riguadagn\u00f2 parte del terreno perduto, disimpegn\u00f2 i reparti isolati e inflisse nuovamente forti perdite alle unit\u00e0 corazzate britanniche.\nLe gravi difficolt\u00e0 dell'offensiva causarono grande preoccupazione a Londra; Churchill era esasperato e depresso; tra i vari commenti rivolti al generale Alan Brooke, capo di stato maggiore generale imperiale, vi fu \"Possibile che noi non abbiamo neppure un generale in grado di vincere un'unica battaglia?\". Gli apparenti successi difensivi delle forze italo-tedesche, suscitarono invece un certo ottimismo all'interno degli alti comandi dell'Asse; a Roma Mussolini e il maresciallo Cavallero inviarono il 1\u00ba novembre al feldmaresciallo Rommel un messaggio di congratulazioni per il brillante contrattacco della 21. Panzer-Division contro gli australiani nel settore costiero.\nIn realt\u00e0 la situazione dell'Armata italo-tedesca stava diventando sempre pi\u00f9 difficile; i continui attacchi britannici e la netta superiorit\u00e0 delle forze aeree nemiche avevano progressivamente logorato le truppe dell'Asse; le formazioni corazzate erano rimaste dopo gli ultimi combattimenti con novanta carri tedeschi mentre il generale Montgomery disponeva ancora in prima linea, nonostante un rapporto di perdite a sfavore secondo un rapporto di circa 4 a 1, di oltre ottocento mezzi corazzati. Il feldmaresciallo Rommel era pienamente consapevole dell'andamento sfavorevole della battaglia; la notizia arrivata alle 11:00 del 29 ottobre sull'affondamento della petroliera \"Luisiana\" con tonnellate di benzina rafforz\u00f2 questa convinzione. Il comandante era molto pessimista e discusse con il tenente colonnello Westphal sulla possibilit\u00e0 di organizzare una nuova linea di difesa a Marsa Matruh con tappa a Fuka; tuttavia mantenne nascosto con gli italiani il suo pessimismo e a mezzogiorno del 29 ottobre dichiar\u00f2 al generale Barbasetti che \"con la benzina disponibile sarebbe impossibile sganciarsi dal nemico. Non ci resta che resistere ad ogni costo ad El Alamein\". Il 30 arriv\u00f2 una cisterna con 600 tonnellate di benzina, equivalente al consumo di una giornata, e il feldmaresciallo Kesselring, giunto sul posto, afferm\u00f2 che ben presto sarebbero giunte squadriglie di aerei da trasporto provenienti dal fronte russo per migliorare il rifornimento dell'armata. In realt\u00e0 nella fase finale della battaglia l'approvvigionamento delle forze italo-tedesche miglior\u00f2, e il feldmaresciallo Kesselring ricord\u00f2 in seguito che quando le operazioni di ritirata iniziarono, si dovettero far saltare tonnellate di munizioni nonostante spesso i comandanti si fossero lamentati della loro scarsit\u00e0 e in alcuni casi si fosse rinunciato a effettuare tiri di sbarramento nel preludio degli attacchi britannici. Gravissima era invece la carenza di veicoli.\nLa seconda offensiva massiccia degli alleati si svolse lungo la costa, inizialmente per catturare il rilievo di Tel el Aqqaqir. L'attacco inizi\u00f2 alle 01:05 del 2 novembre, e vide l'impiego da parte britannica di ottocento carri armati, sostenuti dal fuoco di trecentosessanta cannoni e dall'aviazione. L'attacco di terra inizi\u00f2 bene: sia la CLI che la CLII Brigata britannica, sostenute rispettivamente dai carri Mk III Valentine dell'8th e del 50th Royal Tank Regiment, penetrarono per attraverso le linee dell'Asse senza subire troppe perdite; il 1st Royal Dragoons sfrutt\u00f2 le brecce aperte dalla fanteria dilagando nel campo aperto causando notevole caos nelle retrovie di Rommel. Alle 06:15 venne dato il via alla IX Brigata corazzata per raggiungere la pista nel deserto che portava a Sidi Abdel Rahman, tenacemente presidiata da fanti e pezzi anticarro del 7\u00ba Reggimento bersaglieri. Al prezzo di settanta carri distrutti su novantaquattro, la IX Brigata corazzata riusc\u00ec a sfondare la posizione nemica dando modo alla II Brigata corazzata di attaccare l'adiacente quota 44 a Tell el Aqqaqir, dove venne per\u00f2 fermata, con pesanti perdite per entrambi gli schieramenti, dai carri e dai cannoni anticarro del 7\u00ba bersaglieri. Anche l'VIII Brigata corazzata, distaccata per l'occasione dalla 10\u00aa alla 1\u00aa Divisione corazzata, non riusc\u00ec ad avere la meglio sui tedeschi che presidiavano la posizione.\nAl 3 novembre, Rommel era rimasto con soli trentacinque carri armati operativi; la pressione sulle sue truppe rese necessaria la ritirata. Lo stesso giorno il feldmaresciallo ricevette da Adolf Hitler un ordine di \"vittoria o morte\" che ferm\u00f2 la ritirata. Rommel, di fronte all'ordine di Hitler di resistere a ogni costo, dichiar\u00f2 che \u00abSe restiamo ancorati qui, l'armata non durer\u00e0 tre giorni. Ma io ho il diritto come comandante in capo, anzi come soldato, di disobbedire agli ordini?\u00bb e poi \u00abIl F\u00fchrer \u00e8 pazzo!\u00bb. Mand\u00f2 allora a Berlino il tenente Alfred Berndt, un egittologo che lavorava per il Ministero della Propaganda ed era inserito nel Quartier generale della Panzerarmee dove redigeva tra l'altro il diario del feldmaresciallo, per tentare di convincere il F\u00fchrer a ordinare la ritirata. Il fronte si stava sfaldando: il X e il XX Corpo italiani stavano cedendo di fronte alla pressione alleata; anche Kesselring consigli\u00f2 il ripiegamento suggerendo di \u00abconsiderare il messaggio di Hitler come un appello anzich\u00e9 un ordine preciso\u00bb.\nNella notte tra il 3 e il 4 novembre, venne costituita una nuova linea difensiva dalle truppe dell'Asse, con l'Afrikakorps e la 90\u00aa Leggera attestate a semicerchio da Tell el-Mampsra a a sud della ferrovia che correva lungo la costa. A questo schieramento si incernierava a sud il XX Corpo italiano con l'\"Ariete\", la \"Littorio\" e quello che restava della divisione \"Trieste\". Ancora pi\u00f9 a sud, la brigata Ramcke e il X Corpo italiano, con la \"Pavia\" e la \"Folgore\".\nSulla quota 44 di Tell el Aqqaqir, durante un furioso combattimento originato alle 02:30 dall'attacco della V Brigata indiana, venne catturato dalle truppe della 1\u00aa Divisione corazzata britannica il generale von Thoma, comandante dell'Afrikakorps, che usc\u00ec illeso da un blindato distrutto dall'artiglieria avversaria e venne portato al cospetto di Montgomery; pi\u00f9 tardi gli verranno attribuite delle dichiarazioni molto polemiche verso Hitler; il comando dell'Afrikakorps pass\u00f2 al capo di stato maggiore colonnello Fritz Bayerlein. Nel varco creato dall'attacco irruppero la 1\u00aa, 7\u00aa e 10\u00aa Divisione corazzata britannica che vennero fermate solo a ovest dallo schieramento anticarro, nel quale si trovavano anche i cannoni pesanti FlaK da, usati spesso come arma anticarro con effetti devastanti. Per quattro ore trecento carri britannici vennero trattenuti da trenta carri tedeschi mentre a sud la 10\u00aa Divisione corazzata britannica dotata di carri medi M4 Sherman, Grant e Crusader attaccava il XX Corpo italiano con i suoi M13/40. La 132\u00aa Divisione corazzata \"Ariete\" venne attaccata dalla IV e VII Brigata corazzata britannica, e da esse circondata a nord-ovest di Bir-el-Abd. Celebre \u00e8 l'ultimo, sebbene controverso, messaggio ricevuto dal Comando d'armata alle 15:30: \u00abCarri armati nemici fatto irruzione sud Divisione Ariete. Con ci\u00f2 Ariete accerchiata, trovasi nord-ovest Bir-el-Abd. Carri Ariete combattono\u00bb. Di questo messaggio esiste un'altra versione, meno plausibile visto che poi un numero superiore di mezzi riusc\u00ec a ritirarsi, dal comandante della Divisione al comando d'armata: \u00abCi rimangono tre carri, contrattacchiamo\u00bb. Alla fine del combattimento le perdite italiane furono gravi, cos\u00ec come i britannici pagarono un prezzo altissimo in uomini e mezzi. Cionondimeno, parte della divisione con il comando, una trentina di carri e parte dell'8\u00ba Reggimento bersaglieri riusc\u00ec a sganciarsi e raggiungere il resto del XX Corpo in arretramento.\nLa mattina del 4 novembre, quando tutte le unit\u00e0 dell'Asse erano in ritirata verso ovest, il generale Alexander scrisse al primo ministro Churchill:\nMolte unit\u00e0 offrirono infatti una caparbia resistenza, come i paracadutisti della \"Folgore\", che si batterono per giorni e giorni subendo gravi perdite, costretti a combattere i corazzati britannici con mezzi di fortuna, quali bottiglie incendiarie e cariche di dinamite, avendo solo oltre a queste pochi e inutili cannoni anticarro da 47/32 con altrettanto poche munizioni. Esaurite anche queste risorse, i paracadutisti si nascosero in buche scavate nel terreno e attaccarono mine anticarro ai mezzi britannici in movimento (i resti della \"Folgore\" si arrenderanno solo il 6 novembre dopo aver distrutto le proprie armi rese inutili dall'esaurimento delle munizioni). L'aviazione dell'Asse, con la distruzione dei suoi aeroporti avanzati e usurata da continui combattimenti sostenuti in immensa inferiorit\u00e0 numerica, era praticamente inesistente e pertanto la RAF operava senza alcun contrasto in aria, bombardando incessantemente le colonne in ritirata. Uno dei massimi sforzi italo-tedeschi per una singola missione aerea si verific\u00f2 il 29 ottobre, quando vennero fatti decollare centotrenta tra caccia e velivoli d'assalto: il bilancio finale fu di sedici aerei persi per gli italo-tedeschi e diciassette per l'USAAF.\nAlle 20:50 del 4 novembre, Hitler diede il consenso al ripiegamento. La nuova linea di difesa venne fissata a Fuka.\nIl ripiegamento.\nAll'alba del 4 novembre le forze dell'Asse, non pi\u00f9 in grado di opporre resistenza organizzata, iniziarono il ripiegamento; per le divisioni di fanteria italiane, non motorizzate, era preclusa ogni via di fuga e oltre soldati si dovettero arrendere. Molti di pi\u00f9 riuscirono per\u00f2 a ripiegare, sia per le capacit\u00e0 tattiche di Rommel, che per l'estrema prudenza di Montgomery, che non voleva cadere vittima di una delle brillanti invenzioni delle quali il suo avversario si era mostrato pi\u00f9 volte capace. Probabilmente Rommel sarebbe riuscito a salvare molti pi\u00f9 uomini se Hitler non lo avesse dapprima obbligato a resistere sul posto \"fino all'ultimo uomo\" su una linea di resistenza leggermente arretrata e solo in un secondo tempo gli avesse concesso la libert\u00e0 di sganciarsi. Quel giorno anche Cavallero diede il suo assenso alla ritirata.\nAnche le unit\u00e0 tedesche combatterono ai limiti delle loro possibilit\u00e0 ma, avendo le divisioni di fanteria una propria dotazione di mezzi di trasporto, diversamente dalle divisioni italiane, riuscirono a sganciarsi; inoltre la Brigata paracadutisti Ramcke, appiedata e a ranghi ridotti dagli estenuanti combattimenti, riusc\u00ec ad assaltare un convoglio britannico e a procurarsi cos\u00ec i mezzi necessari per lo sganciamento. I soldati e i comandanti italiani, tra cui il generale Barbasetti, lamentarono in seguito che nel ripiegamento i tedeschi si impossessarono di ogni mezzo disponibile, negando sistematicamente ogni aiuto agli italiani. Tuttavia, n\u00e9 il generale Nebbia (rimasto anch'egli appiedato) n\u00e9 Bastico, che sicuramente non stravedeva per i tedeschi, insistettero molto sull'argomento. Certamente si verificarono episodi spiacevoli tra italiani e tedeschi, ma non tali da poter essere generalizzati. Citando Igino Gravina nel suo \"Le tre battaglie di Alamein\", i giornalisti Indro Montanelli e Mario Cervi riportano che \"i tedeschi [...] avevano fatto largo ricorso alle riparazioni e messo in efficienza autoveicoli guasti abbandonati nel deserto, tra i quali quelli degli italiani che divennero cos\u00ec di loro propriet\u00e0... \u00c8 emerso un solo caso di sopraffazione dei tedeschi ai nostri danni: fu il 6 novembre 1942 quando... un reparto germanico si impossess\u00f2 di nostri locomotori e autocarri per esclusivo trasporto di mezzi e materiali. Non \u00e8 da escludere che qualche altro caso sia avvenuto, ma si tratta di episodi... che nel momento dell'emergenza si sono verificati anche tra reparti della stessa nazionalit\u00e0.\"\nSecondo i dati dell'Ufficio Storico dello Stato Maggiore dell'Esercito, l'Armata corazzata italo-tedesca sub\u00ec la perdita in battaglia di - morti e dispersi, - feriti e prigionieri, che durante la ritirata salirono a tra morti e dispersi, feriti e prigionieri (per altra fonte morti, feriti e prigionieri), con la perdita di circa quattrocentocinquanta carri armati e un migliaio di cannoni, anche se le varie stime divergono leggermente (quella pi\u00f9 prudenziale riportata nel quadro riassuntivo parla di perdite in tutto tra morti feriti e prigionieri). Secondo il generale Giuseppe Rizzo, le perdite dell'Asse ammontarono complessivamente a tra morti e feriti (tra cui caduti italiani), prigionieri ( italiani e tedeschi), 510 carri armati e cannoni di ogni tipo (da campagna, anticarro e contraerei). Di certo, quattro divisioni tedesche e otto italiane avevano cessato di esistere come unit\u00e0 organizzate.\nGli Alleati persero uomini tra morti, feriti e dispersi, corrispondenti a circa il 10% delle forze schierate. Dei cinquecento carri messi fuori uso, circa trecentocinquanta vennero recuperati grazie alle officine mobili e al possesso del campo di battaglia. Andarono persi anche circa cento cannoni. La capacit\u00e0 operativa dell'Ottava armata era quindi praticamente intatta. Iniziava l'inseguimento dell'ACIT da parte degli Alleati.\nEventi successivi.\nIl 10 novembre le forze dell'Impero britannico erano al Passo di Halfaya, il 12 a Tobruch, il 19 a Bengasi e il 16 dicembre a El-Agheila. La battaglia fu la pi\u00f9 grande vittoria del generale Montgomery, e gli valse il titolo di \"Lord Montgomery visconte di Alamein\" quando venne fatto Pari del Regno Unito. Il successo del suo piano convinse definitivamente il generale Montgomery a preferire la superiorit\u00e0 schiacciante di fuoco e di mezzi in tutte le successive battaglie, dandogli la immeritata reputazione di comandante eccessivamente cauto e metodico. Con l'operazione Torch, che si svolse in Marocco e Algeria immediatamente dopo la fine della battaglia (lo sbarco avvenne il 7 novembre), la battaglia di El Alamein segn\u00f2 l'inizio della fine delle forze dell'Asse in Nordafrica. Proprio la prevista operazione Torch, originariamente fissata per il 4 novembre, di cui il generale Montgomery era a conoscenza, rende in realt\u00e0 il quadro strategico e politico entro cui venne pianificata la seconda battaglia di El Alamein pi\u00f9 problematico di quanto si creda comunemente. \u00c8 su questo, infatti, che si basa quella che \u00e8 forse l'analisi pi\u00f9 famosa e controversa della battaglia: quella sviluppata dallo storico britannico Correlli Barnett nel suo libro \"I generali del deserto\". Secondo Barnett, l'operazione Torch avrebbe ugualmente costretto il feldmaresciallo Rommel a ritirarsi, poich\u00e9 era ormai lontano pi\u00f9 di chilometri dalle sue basi che lo sbarco statunitense minacciava direttamente. Dopo il successo dell'operazione Torch, Rommel si sarebbe trovato fra l'8\u00aa Armata, saldamente attestata nelle sue ormai impenetrabili postazioni difensive e forte di una superiorit\u00e0 schiacciante di forze e il grande corpo di spedizione anglo-americano del generale Dwight D. Eisenhower sbarcato nel Nordafrica francese. Barnett ritiene addirittura che la seconda battaglia di El Alamein sia stata sostanzialmente una \"battaglia inutile\", fortemente voluta dal primo ministro Churchill e dall'\u00e9lite imperiale britannica principalmente per motivi di prestigio. Si trattava in pratica dell'ultima possibilit\u00e0 per il Regno Unito di ottenere, con le sole forze imperiali, una vittoria esclusivamente britannica sulle forze armate tedesche dopo due anni di sconfitte pressoch\u00e9 ininterrotte sul campo e prima che la superiorit\u00e0 militare ed economica statunitense ponesse inevitabilmente \"in sottordine\", come lo stesso Barnett si \u00e8 espresso, lo sforzo e il ruolo britannici nella guerra.\nIn realt\u00e0, le speranze che gli Alleati affidavano a Torch, si realizzarono solo in parte: era previsto che le forze francesi in Nordafrica avrebbero rapidamente voltato le spalle a Vichy per unirsi allo sforzo contro l'Asse, ma ci\u00f2 inizialmente non avvenne e le forze fedeli a P\u00e9tain combatterono dapprima sulle spiagge infliggendo notevoli perdite alle forze statunitensi, una situazione che rischiava di impantanare per mesi le forze di Eisenhower sul fronte algerino. Fu la completa vittoria britannica ad El Alamein a cambiare le carte in tavola, convincendo alcune personalit\u00e0 influenti del regime di Vichy a intavolare trattative con gli Stati Uniti e la Gran Bretagna. L'ammiraglio francese Fran\u00e7ois Darlan, in quel momento ad Algeri, con lo stallo delle forze tedesche in Unione Sovietica e con la sconfitta di El Alamein, intu\u00ec che la marea della guerra stava cambiando a favore degli Alleati e ordin\u00f2 alle forze francesi in Nordafrica di arrendersi, favorendo la situazione strategica degli Alleati. Infatti le difficolt\u00e0 di inviare in Africa nordoccidentale soldati e materiali da parte degli Alleati che in quel periodo stavano subendo enormi perdite nell'Atlantico, e la decisione di Hitler di inviare in Nordafrica grossi rinforzi per consentire alle forze dell'Asse di resistere ad oltranza in Tunisia, avrebbero avuto ben altro peso se anche le forze francesi si fossero dimostrate ostili agli Alleati. L'operazione Torch sub\u00ec grossi rallentamenti, e la rapida presa di Tunisi e Biserta programmata dai pianificatori alleati non avvenne nei tempi previsti nonostante la resa dei francesi; l'idea originale di spingersi in Libia con le forze provenienti da ovest e intrappolare l'armata italo-tedesca dovette essere ribaltata. L'ordine di inseguire le forze dell'Asse verso la Tunisia fu dato all'8\u00aa Armata di Montgomery, che riusc\u00ec ad impedire alle forze italo-tedesche di ricostruire un solido fronte mettendo in atto un metodico e inesorabile inseguimento attraverso la Libia fino alla linea del Mareth in Tunisia, permettendo all'esercito sbarcato in Algeria e nel Marocco francese di rafforzarsi in vista di un'offensiva congiunta contro le forze italo-tedesche che si svolse in Tunisia nella primavera del 1943, e che mise la parola fine alla guerra in Nordafrica.\nMausolei e cimiteri di guerra.\nIl paese di El Alamein contava nel 1996 circa abitanti, con un porto per la spedizione del petrolio, alberghi e una spiaggia attrezzata. La vecchia stazione ferroviaria, caduta in disuso ma ancora in piedi, \u00e8 stata sostituita da una struttura pi\u00f9 moderna a poca distanza. Nella cittadina, facilmente raggiungibile dai turisti, \u00e8 stato costruito un museo con diorami, mostre fotografiche, oggetti, armi e mezzi corazzati di entrambi gli schieramenti che illustrano una delle battaglie pi\u00f9 famose della seconda guerra mondiale.\nNella zona esistono tre mausolei e cimiteri di guerra: uno per il Commonwealth, uno per la Germania e uno per l'Italia. Il cimitero di guerra di El Alamein del Commonwealth, disegnato dall'architetto Hubert Worthington, ospita le spoglie di soldati caduti nel teatro dell'Africa e del Medio Oriente, anche se la maggior parte dei corpi risale proprio all'ottobre 1942 o al periodo immediatamente precedente. L'ingresso al cimitero avviene passando per il memoriale di Alamein, dove sono riportati i nomi di oltre soldati e aviatori del Commonwealth dispersi nel Nordafrica fino alla fine della campagna di Tunisia nel maggio 1943.\nLa presenza italiana \u00e8 ricordata dal grande Sacrario militare di El Alamein completato nel 1955 sulla litoranea per Alessandria, che raccoglie i resti di oltre soldati italiani e 232 ascari libici. Progettato dall'allora maggiore Paolo Caccia Dominioni e articolato in tre zone (il Sacrario propriamente detto, il complesso degli edifici situati lungo la strada litoranea e la base italiana di \"Quota 33\"), la ricerca e raccolta dei resti dei caduti anche di altra nazionalit\u00e0 fu opera dello stesso Dominioni con l'aiuto del suo assistente caporale Renato Chiodini sotto la supervisione del Commissariato generale per le onoranze ai caduti, e si svolse dal 1948 al 1961. A Quota 33 avvenne uno dei tanti episodi delle due battaglie, vale a dire il sacrificio del LII Gruppo cannoni da 152/37 che il 10 luglio 1942 si oppose agli australiani della 9\u00aa Divisione. Inoltre poco lontano un'iscrizione, fatta dai bersaglieri del 7\u00ba Reggimento il 1\u00ba luglio 1942 su un cippo ai margini della strada litoranea a da Alessandria d'Egitto, riporta una frase che ricorda migliaia di italiani caduti in una guerra spesso condotta senza gli adeguati mezzi: \u00abManc\u00f2 la fortuna, non il valore\u00bb.\nIl monumento tedesco, situato a Tell el Eisa, ha la forma di un castello teutonico che circonda un cortile interno con al centro un obelisco sostenuto da quattro falchi. Attorno all'obelisco alcune placche ricordano i resti dei soldati tedeschi qui sepolti."}
{"id": "11222", "revid": "15756", "url": "https://it.wikipedia.org/wiki?curid=11222", "title": "Battaglia di Cassino", "text": "La battaglia di Cassino (in inglese \"Battle of Cassino\", in tedesco \"Schlacht um Monte Cassino\", comunemente conosciuta anche come \"battaglia di Montecassino\"), fu la serie di duri combattimenti svoltisi tra il gennaio e il maggio 1944 tra le forze alleate e quelle tedesche durante la campagna d'Italia nella seconda guerra mondiale.\nIl teatro delle operazioni vide le truppe alleate raggruppate nella 5\u00aa Armata statunitense del generale Mark Clark assaltare, dopo il vittorioso sbarco a Salerno, la linea Gustav a sud di Roma, difesa dalle esperte truppe tedesche della 10\u00aa Armata comandata dal generale Heinrich von Vietinghoff. Il perno difensivo tedesco sulla Gustav era rappresentato dall'abitato di Cassino, che controllava l'accesso alla valle del Liri, e dall'abbazia di Montecassino che sovrastava la valle e permetteva ai difensori di controllare i movimenti delle truppe nemiche. La valle era considerata l'unica via d'accesso agevole per le colonne di uomini e mezzi alleati in avanzata verso la capitale, e divenne quindi un caposaldo difeso tenacemente dai tedeschi: essi impegnarono per oltre cento giorni le forze alleate in un'accanita guerra di posizione che per lunghi momenti fu molto simile alla cruenta guerra di trincea che aveva contraddistinto la prima guerra mondiale.\nLa battaglia fu caratterizzata, oltre che dai violenti scontri, anche dal discusso bombardamento aereo alleato che distrusse la secolare abbazia di Montecassino. L'atto procur\u00f2 non poche critiche ai comandi anglo-americani, a cui erano gi\u00e0 rimproverati i fallimentari attacchi che continuavano a susseguirsi invano contro le tenaci linee difensive tedesche nel settore. Dopo un difficile inverno, in cui gli anglo-americani riuscirono a rinforzare e riorganizzare le proprie truppe, lo sfondamento della linea Gustav avvenne solo a met\u00e0 maggio con l'imponente operazione Diadem, che permise alle forze alleate di irrompere oltre le difese tedesche che difendevano il settore della Gustav dalla costa tirrenica a Cassino e contemporaneamente sfondare il perimetro difensivo tedesco contro la testa di sbarco ad Anzio. Dopo questa azione le forze alleate poterono aprirsi la strada per l'occupazione di Roma, mentre le truppe tedesche in Italia, su ordine di Albert Kesselring, si ritirarono attestandosi sulla successiva linea difensiva, la famosa linea Gotica, lungo la quale avrebbero continuato a opporre una efficace resistenza fino alle ultime settimane della guerra.\nContesto strategico.\nFin dalla conferenza di Casablanca del gennaio 1943 erano sorte aspre divergenze tra gli Alleati sulla condotta della guerra in Europa: gli statunitensi, fedeli alla regola militare per cui chi attacca deve raggiungere il proprio obiettivo per la via pi\u00f9 breve e con la massima forza, guardavano con estrema diffidenza la volont\u00e0 britannica di procrastinare l'invasione della Francia e consideravano il teatro del Mediterraneo un salasso di uomini e risorse pi\u00f9 utili altrove. All'opposto il primo ministro Winston Churchill, memore come tutti i britannici delle perdite e dei fallimenti del fronte occidentale della prima guerra mondiale e dalle \"d\u00e9b\u00e2cle\" sub\u00ecte in Norvegia, Francia e Grecia, era deciso a rinviare l'operazione Overlord finch\u00e9 la sua riuscita non fosse risultata certa.\nAlla fine Churchill e i britannici ebbero la meglio e si raggiunse un compromesso che prevedeva l'invasione della Sicilia e a seguire lo sbarco nell'Italia meridionale, seppur con forze molto esigue e ancora da concordare. Dopo la vittoriosa campagna di Sicilia e la caduta del fascismo nell'estate 1943, i capi delle forze aeree alleate si espressero fortemente a favore dell'invasione dell'Italia continentale, che avrebbe permesso all'aviazione di utilizzare gli aeroporti attorno a Foggia come basi per bombardare obiettivi importanti nella Germania meridionale e nei Balcani, dando una spinta significativa alle intenzioni strategiche alleate. L'8 settembre 1943 l'Italia si arrese agli Alleati e, mentre i tedeschi procedevano all'occupazione della penisola, il giorno seguente gli anglo-statunitensi sbarcarono a Salerno. Nonostante il contrattacco tedesco a Salerno arrivasse a un passo dal ributtare in mare gli Alleati, le truppe della 5\u00aa Armata del tenente generale Mark Clark resistettero tenacemente e dopo dieci giorni di furiosi combattimenti poterono incominciare la loro avanzata verso nord. Dopo i combattimenti di Salerno il comandante tedesco del Gruppo d'armate C nell'Italia meridionale, il feldmaresciallo Albert Kesselring, con il comandante della 10\u00aa Armata tenente generale Heinrich von Vietinghoff, incominci\u00f2 i preparativi per la difesa della penisola a sud di Roma, con il benestare dello stesso Adolf Hitler.\nDopo la resa dell'Italia Pietro Badoglio si rec\u00f2 a Malta dove il 29 settembre firm\u00f2 il cosiddetto armistizio lungo a bordo della corazzata \"Nelson\", nonostante le proteste della delegazione italiana perch\u00e9 esso comportava la resa incondizionata e perch\u00e9 i termini della resa stessa dovevano essere applicati da un governo italiano sotto la direzione di una commissione d'armistizio, quindi pregiudicando a casa Savoia la possibilit\u00e0 di tornare al potere. Le condizioni per gli italiani sarebbero potute migliorare con il loro contributo nello sforzo bellico; per gli Alleati quindi, la cobelligeranza aveva un'importanza politica. Badoglio, tuttavia, si oppose inizialmente a questa eventualit\u00e0, offrendo quale compromesso che truppe italiane combattessero a fianco degli Alleati. Era facile immaginare la ferocia con cui i tedeschi si sarebbero sfogati contro la popolazione civile nel caso in cui l'Italia avesse dichiarato guerra alla Germania, ma per gli Alleati era fondamentale avere un'alternativa politica che potesse contare sulla lealt\u00e0 degli italiani dopo l'insediamento a Sal\u00f2 della Repubblica Sociale Italiana, nata per volere di Hitler. Dopo accese trattative l'11 ottobre il governo Badoglio dichiar\u00f2 guerra ai tedeschi.\nGli Alleati entrarono a Napoli (gi\u00e0 liberata durante le \"quattro giornate\") il 1\u00ba ottobre, ma per proseguire l'avanzata dovettero affrontare la prima linea difensiva allestita dai tedeschi in Italia, la linea del Volturno; qui gli anglo-statunitensi furono immobilizzati il tempo necessario per consentire alla Wehrmacht di sistemare il grosso delle difese lungo la linea Bernhardt, dietro la quale il maggior generale Hans Bessel, capo del genio di Kesselring, stava ultimando i preparativi per una linea fortificata ancora pi\u00f9 solida, la linea Gustav. Il 2 ottobre il maresciallo Harold Alexander, comandante del 15\u00ba Gruppo d'armate in Italia, stabil\u00ec le operazioni future per l'8\u00aa Armata britannica del tenente generale Bernard Law Montgomery e la 5\u00aa Armata statunitense di Clark, da svolgersi in due fasi: la prima prevedeva un'avanzata per occupare sulla costa adriatica la linea che da Termoli attraversava Isernia e Venafro fino a Sessa Aurunca sul versante tirrenico; la seconda fase doveva consistere in un'avanzata su una linea molto pi\u00f9 a nord di Roma. L'ordine per Clark era d'impadronirsi di una testa di ponte al di l\u00e0 del Volturno, procedere verso la valle del Liri e quindi verso Roma, mentre Montgomery sarebbe passato per Termoli verso Pescara da dove partiva la strada statale n\u00ba 5 non troppo impervia per la capitale. Sia Alexander sia Montgomery pensavano che questa direttrice fosse la via pi\u00f9 diretta per Roma, dato che superata la Gustav nel settore di Pescara non avrebbero trovato altri ostacoli difensivi lungo la strada, mentre gli uomini di Clark avevano di fronte a loro un sistema difensivo ben pi\u00f9 articolato in profondit\u00e0 lungo tutta la valle del Liri. Questi ordini fecero nascere il presentimento nel generale statunitense che i britannici intendessero prendersi, se non completamente, almeno in parte i meriti per la futura conquista della capitale; ci\u00f2 irrit\u00f2 lui e i comandi statunitensi, che avrebbero di gran lunga preferito assumersi gli onori di entrare nella capitale dopo gli enormi sforzi che la 5\u00aa Armata aveva profuso a Salerno e nei combattimenti seguenti. Clark insistette con Alexander circa i problemi logistici creati da un'armata bi-nazionale, cercando di far rimuovere dall'organico della 5\u00aa Armata il X Corpo britannico, ma Alexander non fece nulla al riguardo. La presenza di questo corpo britannico nella grande unit\u00e0 statunitense divenne quindi la prova per Clark che i britannici volevano \"giocare sicuro\", assicurandosi in qualunque caso la presenza di forze britanniche durante il trionfale ingresso a Roma.\nGli obiettivi iniziali stabiliti per il 15\u00ba Gruppo d'armate, ossia la conquista degli aeroporti di Foggia e del porto di Napoli, erano gi\u00e0 stati raggiunti, ma l'euforia della vittoria di Salerno spinse i comandanti alleati a valutazioni strategiche troppo ottimistiche. Alexander credeva che dopo Salerno i tedeschi si sarebbero ritirati inesorabilmente al di l\u00e0 della pianura Padana, e la sua direttiva strategica prevedeva la conquista di Rimini e Firenze prima di Natale; ma l'8 ottobre le intercettazioni di Ultra costrinsero il generale a rivedere i piani. Quel giorno fu decodificato un messaggio del LXXVI Corpo corazzato tedesco che forniva dettagli circa l'allestimento di tre successive linee difensive a sud di Roma, l'ultima delle quali era indicata come \"linea Gustav\" o \"linea d'inverno\". Vi erano notizie e particolari topografici per far capire che questa era chiamata anche linea Bernhardt e, qualche giorno dopo, gli Alleati furono informati di una linea ancor pi\u00f9 formidabile che doveva essere creata da costa a costa negli Appennini a nord di Firenze. Relazioni precise riferirono inoltre che a sud di Roma sarebbero state impiegate le migliori divisioni tedesche della riserva strategica, cio\u00e8 il Gruppo d'armate B, rendendo cos\u00ec chiaro ad Alexander che la conquista di Roma sarebbe avvenuta solamente dopo un violento combattimento intorno ai monti di Cassino. \u00abQuello fu il momento della vera nascita della campagna d'Italia\u00bb scrisse il generale britannico nelle sue memorie.\nAvvicinamento e preparazione.\nIl maresciallo Alexander calcol\u00f2 che nel 1943, in Italia, tredici divisioni alleate tenevano impegnate diciotto divisioni tedesche, agevolando in tal modo la futura operazione Overlord e allentando un poco la pressione militare tedesca sul fronte orientale. Se la campagna italiana da poco intrapresa fosse stata affiancata da altre offensive in tutta la regione del mar Mediterraneo, costringendo la Germania a difendere anche la costa meridionale francese, i Balcani e la Grecia, l'equilibro sarebbe stato ancora pi\u00f9 favorevole. Ma ci\u00f2 non tranquillizz\u00f2 i comandanti statunitensi, i quali capirono ben presto che questa regola valeva anche nel senso opposto: per ogni divisione alleata in Italia ce n'era una di meno disponibile in Francia e, in preparazione di Overlord, furono ritirate dalla penisola alcune delle migliori unit\u00e0 anglo-statunitensi. Tutto ci\u00f2 che il capo di stato maggiore dell'esercito statunitense, generale George Marshall, e i comandi volevano in Italia era una posizione sicura per le basi di Foggia e tenere impegnati i tedeschi; Marshall per\u00f2 non immaginava che le truppe di Kesselring si sarebbero battute cos\u00ec tenacemente.\nLe divisioni statunitensi si erano ben comportate in Nordafrica e in Sicilia, ma molti comandanti erano stati sostituiti per incompetenza e nelle discussioni con i britannici gli statunitensi avevano perci\u00f2 poche argomentazioni valide per influire sulla conduzione della guerra nel Mediterraneo. Il massiccio impiego di forze da parte tedesca forn\u00ec inoltre una ragione in pi\u00f9 per proseguire la campagna: adesso i generali alleati potevano far valere il principio di economia di forze, con poche divisioni alleate che tenevano impegnate grosse forze nemiche. Ma questa visione della situazione non convinse il generale Dwight D. Eisenhower, il quale sapeva bene che una divisione tedesca era molto pi\u00f9 piccola di una divisione alleata e che ogni divisione destinata all'Italia non era pi\u00f9 disponibile per altri fronti: allarmato da questa disparit\u00e0 di forze, Eisenhower insistette con i capi di stato maggiore congiunti per ottenere rinforzi. Per trovare nuove divisioni furono presi in considerazione le forze armate degli Alleati minori, come il II Corpo polacco, i neozelandesi tornati dalla licenza dopo la vittoria in Africa e le forze coloniali della Francia Libera, oltre alle divisioni britanniche che avevano quasi completato il ri-addestramento e le nuove divisioni allestite negli Stati Uniti con personale di leva. Alexander si trov\u00f2 costretto a soppesare addirittura l'impiego delle truppe del Regno del Sud, delle quali per\u00f2 i comandi anglo-americani non si fidavano ancora pienamente.\nNonostante le enormi difficolt\u00e0 poste dal terreno, dalle piogge e dalla metodica opera di demolizione delle infrastrutture compiuta dai tedeschi in ritirata, il 13 ottobre le truppe alleate attraversarono il Volturno, 65 chilometri a sud della linea Gustav. \u00abAvevo piena fiducia in questa fortissima posizione difensiva naturale\u00bb scrisse Kesselring a proposito della linea d'Inverno \u00abe speravo, tenendola per un certo periodo di tempo, magari fino a Capodanno, di poter rafforzare nella sua retrovia la linea Gustav tanto che gli inglesi e gli americani ci si sarebbero spezzati i denti\u00bb. Imperniata sulla zona di Cassino, questa linea rappresentava uno straordinario esempio di ingegneria militare, un sistema difensivo che collegava la parte pi\u00f9 stretta della penisola, tra Gaeta e Ortona, strutturato in modo tale da sfruttare ogni rilievo naturale per dominare dall'alto i numerosi fiumi che attraversano l'Italia centrale, in particolare le valli fluviali del Garigliano e del Rapido dinanzi a Cassino. La citt\u00e0, il cui ingresso era dominato dall'abbazia di Montecassino, rappresentava la porta alla valle del Liri, lungo la quale si estendeva la statale n\u00b0 6 Casilina che portava fino a Roma. I vantaggi difensivi naturali del terreno montagnoso attorno a Cassino erano stati migliorati dai tedeschi, che avevano rimosso edifici e alberi per creare campi di tiro, fortificato e ampliato grotte, creato ricoveri sotterranei collegati da gallerie. La Gustav non era in realt\u00e0 un'unica linea, bens\u00ec un complesso di pi\u00f9 strati difensivi con posizioni predisposte per contrattacchi immediati nel caso una o pi\u00f9 postazioni fossero cadute in mano agli avversari. I tedeschi crearono quindi un sistema di campi minati antiuomo congiunti ai reticolati, in modo da coprire i tratti pianeggianti alle pendici dei colli per un tratto di circa 400 metri dagli argini dei fiumi. Il corso del Rapido fu deviato facendo saltare una diga e inondando la pianura davanti a Cassino, trasformandola in un pantano.\nAlla fine di novembre, dopo un mese di lotta, la linea Bernhardt aveva ceduto al centro e a nord di Venafro, ma i tedeschi controllavano ancora in parte Mignano e monte Camino, mentre la penetrazione avversaria era stata arrestata a tergo della principale linea di resistenza nonostante la perdita di alcune posizioni dominanti. Soprattutto i possenti capisaldi di monte Sambucaro e monte Camino a nord e a sud della Casilina erano ancora in possesso delle forze di Kesselring e l'arrivo della 26\u00aa Divisione corazzata e della 29\u00aa Divisione granatieri corazzati, subito spiegate per puntellare il corpo corazzato, rialzarono il morale delle truppe di tutto il corpo. Lentamente per\u00f2 tra fine novembre e inizio dicembre gli Alleati attaccarono e conquistarono monte Camino e monte Sambucaro, mentre a cavallo della Casilina continuavano aspri combattimenti nei pressi di monte Lungo e San Pietro Infine. A met\u00e0 mese arriv\u00f2 l'autorizzazione da Berlino di incominciare il ripiegamento generale sulla linea Gustav; la 29\u00aa Divisione granatieri corazzati continu\u00f2 a contendere all'avversario ogni metro di terreno, scandendo cos\u00ec i ritmi di ripiegamento dei tedeschi.\nAltro vantaggio per Kesselring era costituito dalla presenza degli Appennini che obbligavano gli Alleati a combattere in due settori, gli statunitensi a ovest e i britannici a est delle montagne. Le loro azioni non potevano integrarsi a vicenda e pertanto i tedeschi potevano affrontare gli attacchi su un lato e poi trasferire le truppe sull'altro. Kesselring aveva inoltre tenuto molte forze di riserva a nord, per gran parte riunite nella 14\u00aa Armata del generale Eberhard von Mackensen che ancora non era entrata in azione. Infine, mentre gli Alleati dovevano accontentarsi delle strette strade di montagna, i tedeschi potevano usufruire della ben superiore rete stradale che passava per Roma. Le riserve e le migliori linee di comunicazione permettevano a Kesselring e von Vietinghoff di trasferire le loro truppe rapidamente dove richiesto.\nDopo aver superato il Volturno l'avanzata degli Alleati si rivel\u00f2 lenta e penosa; il 26 dicembre il generale statunitense John Lucas scrisse sul suo diario: \u00abL'offensiva \u00e8 di una lentezza spaventosa, [...] non abbiamo truppe sufficienti per andare pi\u00f9 veloci e temo che con il passare del tempo diventeremo pi\u00f9 deboli, non pi\u00f9 forti: sono convinto che questo stia diventando un teatro secondario\u00bb. La 5\u00aa Armata, forte di circa uomini a ottobre, nel solo mese di dicembre perse circa soldati per malattie e infortuni causati dal freddo e dal terreno fangoso; complessivamente, dallo sbarco a Salerno, i combattimenti erano costati pi\u00f9 del 10% degli effettivi. Il 31 dicembre il comando tedesco osserv\u00f2 con soddisfazione che l'avanzata verso Roma degli Alleati si rivelava molto lenta, di appena \u00abdieci chilometri al mese\u00bb. Il fango, il terreno impervio, la mancanza di strade adatte agli enormi convogli di rifornimenti, il maltempo e la sistematica distruzione messa in atto dai tedeschi avevano quasi completamente bloccato le armate alleate in Italia, e la resistenza tedesca lungo i vari capisaldi che anticipavano la Gustav crearono un teatro di combattimento molto simile alla guerra di posizione del primo conflitto mondiale. \u00abLa mente correva a Passchendaele\u00bb scrisse il capo di stato maggiore dell'8\u00aa Armata Francis Wilfred de Guingand.\nGli Alleati raggiungono la Gustav.\nA seguito degli aspri combattimenti per conquistare il paese di San Pietro Infine, dopo Natale la 36\u00aa Divisione \"Texas\" statunitense ricevette il cambio dalla 34\u00aa Divisione \"Red Bull\" che, il 3 gennaio 1944, incominci\u00f2 i combattimenti davanti alla Gustav per liberare i paesi e le alture rimanenti. Il 6 gennaio fu presa San Vittore e il 12 Cervaro, l'ultimo paese antecedente Cassino, mentre l'ultima altura che si ergeva di fronte al monastero, il monte Trocchio, fu raggiunta il 15 dal 3\u00ba Battaglione del 168\u00ba Reggimento dei \"Red Bull\": durante la scalata gli uomini trovarono solo postazioni tedesche vuote. Dal Trocchio la divisione avanz\u00f2 ancora attestandosi poco a nord della citt\u00e0 di Cassino, facilitata dalla tattica tedesca che imponeva il risparmio degli uomini. I soldati di Kesselring, infatti, si ritirarono nelle postazioni predisposte sulla Gustav, lasciando sguarnito il terreno davanti al Garigliano e al Rapido. Per la 5\u00aa Armata spezzare la Gustav era diventato ora l'obiettivo pi\u00f9 urgente; dal novembre 1943 era in corso di definizione uno sbarco anfibio dietro le linee tedesche ad Anzio, poco a sud di Roma. La logica era impeccabile: gli Alleati avevano il controllo del cielo e del mare e le linee di comunicazione tedesche erano lunghe e vulnerabili. Con il rallentamento dell'avanzata tra novembre e dicembre il piano era stato accantonato, ma alla fine dell'anno Churchill lo rese di nuovo attuale, persuadendo gli statunitensi a concedere una considerevole quantit\u00e0 di mezzi da sbarco che determin\u00f2 il rinvio dell'invasione della Normandia, spostata al giugno 1944. Lo sbarco ad Anzio (operazione Shingle) era previsto per il 22 gennaio, l'ultima data disponibile prima di dover spedire i mezzi da sbarco in Gran Bretagna. In concomitanza a questo attacco la 5\u00aa Armata progett\u00f2 un'offensiva contro la valle del Liri, che avrebbe permesso alle forze di Clark di congiungersi con le unit\u00e0 sbarcate a nord.\nChurchill tuttavia acceler\u00f2 la campagna d'Italia proprio in un momento i cui gli Alleati invece avrebbero dovuto analizzare pi\u00f9 dettagliatamente la propria situazione militare e aspettare che il maltempo invernale si placasse. Clark ebbe cos\u00ec solo due settimane per portare la 5\u00aa Armata oltre il Rapido e il Garigliano e fiss\u00f2 l'inizio dell'offensiva principale al 17 gennaio, con un attacco del X Corpo britannico ora rinforzato dalla 5\u00aa Divisione proveniente dal fronte dell'8\u00aa Armata: esso avrebbe passato il basso corso del Garigliano nei pressi di Minturno e Castelforte, creato una testa di ponte e minacciato i tedeschi di un aggiramento dalle alture poste sul lato sinistro della valle del Liri. Dal 20 febbraio gli statunitensi della 36\u00aa Divisione avrebbero superato il Garigliano nei pressi dell'abitato di Sant'Angelo con un attacco frontale alle difese tedesche, appoggiati a nord di Cassino dalla 34\u00aa Divisione \"Red Bull\" e dai coloniali francesi del generale di corpo d'armata Alphonse Juin, che avrebbero tentato un aggiramento da destra lungo le alture a nord di Cassino per emergere nella valle del Liri cinque o sei chilometri dietro le linee tedesche. Gli strateghi della 5\u00aa Armata pensavano cos\u00ec di distogliere forze tedesche dal fronte principale e, allo stesso tempo, contavano di spezzare la Gustav ricongiungendosi con il VI Corpo d'armata di John Lucas sbarcato tra Anzio e Nettuno. L'azione anfibia avrebbe dovuto minacciare le linee di comunicazione nel Lazio meridionale e i tedeschi, di fronte a un attacco ad ampio raggio, non avrebbero avuto altra scelta che ritirarsi a nord di Roma.\nIl movimento di aggiramento a destra ebbe inizio con alcuni attacchi a nord di Cassino effettuati dal Corpo di spedizione francese; l'obiettivo sarebbe stato quello di dirigersi verso Sant'Elia e Atina e impadronirsi delle alture immediatamente a nord e nord-ovest di Cassino, tastando in questo modo i primi approntamenti difensivi tedeschi della Gustav. Il 16 dicembre, dopo aver dato il cambio alla 34\u00aa Divisione, la 2\u00aa Divisione di fanteria marocchina sferr\u00f2 il primo attacco e, insieme con la 45\u00aa Divisione statunitense avanz\u00f2 di circa 11 chilometri incontrando nuovamente i tedeschi il 21 dicembre. A quel punto la 3\u00aa Divisione algerina del maggior generale Joseph de Monsabert diede il cambio alla divisione statunitense e, dopo un periodo di studio delle alture a nord di Cassino, il 12 gennaio sferr\u00f2 l'assalto sul fianco destro ordinato da Clark. Nonostante fosse composto da formazioni che non avevano ancora sperimentato il combattimento, come il 7\u00ba Reggimento algerino incaricato del difficile attacco a monte Monna Casale, per il 15 il Corpo francese era avanzato di circa sei chilometri e aveva preso contatto con opere difensive della Gustav, che si apprestava ad attaccare.\nLe forze del generale di corpo d'armata Fridolin von Senger und Etterlin in quel settore erano particolarmente vulnerabili: la 5\u00aa Divisione da montagna proveniente dal fronte russo, che aveva appena dato il cambio alla 305\u00aa, non si era ancora ambientata all'aspro terreno montagnoso del centro Italia e le divisioni di Juin si rivelarono pi\u00f9 combattive del previsto. Le forze di von Senger con grande difficolt\u00e0 riuscirono a reggere il primo urto e a ripiegare ordinatamente, consentendo di portare a termine gli ultimi apprestamenti difensivi sulla Gustav nel settore a nord di Cassino, ma la situazione tedesca non era stabile. Von Senger era consapevole che la battaglia decisiva non era ancora incominciata e non disponeva pi\u00f9, all'infuori della 15\u00aa Divisione granatieri corazzati peraltro bisognosa di riposo, delle vecchie divisioni che fino ad allora avevano dato ottima prova in Italia. La 94\u00aa Divisione sulla costa era di per s\u00e9 in una situazione tattica critica, al centro dello schieramento, e sulla sinistra la 44\u00aa Divisione e la 5\u00aa Divisione fino ad allora \u00abnon avevano dimostrato di poter fare grandi cose\u00bb: pertanto von Senger non pot\u00e9 far altro che appigliarsi alla speranza che l'organizzazione delle disposizioni difensive, che i capi militari avevano derivato dai ricordi della prima guerra mondiale, fosse realmente efficace. Anche Kesselring era ben consapevole della situazione tedesca lungo la Gustav e del rischio concreto di dover affrontare anche uno sbarco dietro le linee. Nelle sue memorie il feldmaresciallo scrisse di aver maturato la convinzione che l'impegno con cui combattevano gli Alleati palesava l'esistenza di un vasto piano strategico e che la lentezza dell'avanzata avrebbe presto indotto Alexander a rivolgersi a uno sbarco nelle retrovie nemiche che, \u00abdato il metodo seguito dagli Alleati, si poteva prevedere sarebbe avvenuto nei dintorni di Roma\u00bb. Secondo Kesselring era inoltre chiaro che lo sbarco sarebbe stato simultaneo a un'offensiva proveniente dal fronte della Gustav e, per questo, predispose l'arrivo di quattro divisioni di riserva con le quali contava di poter agire in tempo contro le previste offensive alleate (due delle quali per\u00f2 non arrivarono in tempo). Kesselring disponeva quindi a nord di Roma della 92\u00aa Divisione fanteria e a sud della 4\u00aa Divisione paracadutisti, mentre la 29\u00aa e la 90\u00aa Divisione granatieri corazzati furono messe in riserva mobile.\nLe forze in campo.\nGli Alleati.\nIl malcontento regnava in tutta la catena di comando alleata in Italia. Il corrispondente di guerra Alan Moorehead espresse riserve sia sulla confusionaria pianificazione per le future avanzate, sia sulle capacit\u00e0 di comando del maresciallo Alexander, opinione condivisa peraltro dal capo di stato maggiore dello stesso Alexander che meglio di Moorehead era cosciente della situazione. Il generale Eisenhower, comandante supremo nel teatro del Mediterraneo, si augurava in privato che Clark fosse sostituito dal tenente generale George Smith Patton alla testa della 5\u00aa Armata; lo stesso Clark si lamentava del maggior generale Lucas e minacciava inoltre di destituire il comandante della 34\u00aa Divisione, maggior generale Charles Ryder; Lucas dal canto suo rivolgeva aspre critiche al maggior generale Troy Middleton della 45\u00aa Divisione, il quale non risparmiava reprimende ai propri subordinati. L'avvento del nuovo anno port\u00f2 comunque grossi cambiamenti nella gerarchia alleata del teatro italiano. Montgomery fu richiamato in Gran Bretagna per partecipare allo sbarco in Francia e fu sostituito alla guida dell'8\u00aa Armata dal tenente generale Oliver Leese; Eisenhower cedette al generale Henry Maitland Wilson il posto di comandante supremo nel Mediterraneo per assumere la guida dello SHAEF.\nNel frattempo le forze alleate in Italia erano state rinforzate da nuove divisioni. Sul versante tirrenico la 5\u00aa Armata integr\u00f2 il \"Corps exp\u00e9ditionnaire fran\u00e7ais en Italie\" (CEF) agli ordini del generale Alphonse Juin che, a novembre, arriv\u00f2 in Italia con le prime due divisioni: la 2\u00aa Divisione di fanteria marocchina (\"Division d'Infanterie Marocaine\" - DIM) e la 3\u00aa Divisione di fanteria algerina (\"Division d'Infanterie Alg\u00e9rienne\" - DIA), che in gennaio ebbero occasione di dimostrare le loro capacit\u00e0 combattive durante gli scontri su monte Belvedere. A met\u00e0 mese arriv\u00f2 anche la 1\u00aa Divisione corazzata statunitense del maggior generale Ernest Harmon, alcuni elementi della quale avevano combattuto a Salerno, e la First Special Service Force del generale di brigata Robert Frederick, formata da un contingente di cinque battaglioni misti canadesi e statunitensi. Ben presto questo reparto fu collettivamente indicato dai tedeschi come \"schwarze Teufels\" (\"Diavoli neri\") per la propensione ad attaccare di notte con le facce annerite. Nel settore orientale l'8\u00aa Armata fu rinforzata dal II Corpo polacco, forte di circa uomini al comando del maggior generale W\u0142adys\u0142aw Anders; si articolava sulla 3\u00aa Divisione fucilieri \"Karpackich\" (\"dei Carpazi\") e sulla 5\u00aa Divisione \"Kresowa\". Altre due formazioni si unirono all'armata britannica entro la fine dell'anno: la 2\u00aa Divisione neozelandese arriv\u00f2 in linea i primi giorni di novembre dopo un lungo periodo di riposo a seguito della vittoria in Nordafrica; a dicembre fu seguita dalla veterana 4\u00aa Divisione indiana, ripresasi dai combattimenti a El Alamein e in Tunisia. Infine, anche agli italiani fu concesso di mettere insieme un contingente attingendo dalle poche unit\u00e0 al momento disponibili e il Regio Esercito cre\u00f2 il Primo Raggruppamento Motorizzato; a met\u00e0 novembre fu inviato ad Avellino sotto il comando della 5\u00aa Armata. Il disastroso battesimo del fuoco della formazione cobelligerante avvenne a dicembre 1943 con la battaglia di Montelungo e, pertanto, i comandi alleati decisero di concentrare le proprie risorse nell'equipaggiare prima di tutto le undici divisioni francesi in Africa settentrionale e poi i partigiani jugoslavi, le cui operazioni avevano imposto ai tedeschi di schierare forze crescenti nei Balcani. Una seconda divisione italiana sarebbe stata equipaggiata solo successivamente: nel frattempo le rimanenti forze del Regno del Sud sarebbero state impiegate per l'ordine pubblico e avrebbero fornito battaglioni di lavoro e di servizi nelle retrovie del fronte.\nQuando si present\u00f2 dinanzi alla Gustav, la 5\u00aa Armata era dunque un assembramento multinazionale, essendo formata dal II Corpo statunitense del maggior generale Geoffrey Keyes comprendente la 34\u00aa Divisione del maggior generale Ryder, la 36\u00aa Divisione del maggior generale Fred Walker, l'85\u00aa Divisione del maggior generale John Coulter, l'88\u00aa Divisione del maggior generale John Sloan, la 1\u00aa Divisione corazzata del maggior generale Harmon; e dal X Corpo britannico del tenente generale Richard McCreery, composto dalla 5\u00aa Divisione di fanteria del maggior generale Gerard Bucknall, dalla 46\u00aa Divisione del maggior generale John Hawkesworth e dalla 56\u00aa Divisione del maggior generale Gerald Templer. Clark poteva poi contare sul VI Corpo d'armata del maggior generale Lucas (designato per lo sbarco di Anzio), sul II Corpo d'armata neozelandese e sul Corpo di spedizione francese. In ultimo, nel corso della battaglia, si sarebbero aggiunte parte delle forze dell'8\u00aa Armata britannica.\nI tedeschi.\nNell'assetto del teatro di guerra italiano, ovvero nella gestione della difesa della penisola, i tedeschi si confrontarono inizialmente su due alternative, di cui i feldmarescialli Kesselring e Rommel erano i principali sostenitori. Secondo Rommel l'Italia avrebbe dovuto essere difesa sugli Appennini lungo quella che sarebbe divenuta la Linea Gotica; Kesselring invece intendeva resistere ovunque se ne fosse presentata l'occasione, una posizione preferita da Adolf Hitler in quanto a lui pi\u00f9 congeniale secondo alcune voci imprecise arrivate dall'Oberkommando der Wehrmacht. Il 21 novembre 1943, infatti, il F\u00fchrer esaud\u00ec le richieste di Kesselring e lo nomin\u00f2 \"comandante supremo del settore sudoccidentale - gruppo d'armate C\" (\"Oberbefehlshabers S\u00fcd - Heeresgruppe C\"), mentre Rommel fu inviato in Francia quale supervisore del Vallo Atlantico. Dopo esser riuscito a trasportare le forze d'occupazione di Sardegna e Corsica (circa uomini) verso l'isola d'Elba, Livorno e Piombino, il generale von Senger und Etterlin fu promosso l'8 ottobre a comandante del XIV Corpo corazzato e perci\u00f2 divenne il responsabile principale del cruciale settore occidentale della Linea Gustav, coincidente per estensione a quello della 5\u00aa Armata statunitense. Von Senger venne dunque a dipendere dalla 10\u00aa Armata, che riuniva tutte le divisioni tedesche schierate dietro la linea e che era sotto il comando del colonnello generale Heinrich von Vietinghoff, ufficiale colto e capace di adattarsi a ogni situazione, sebbene non godesse di fama particolarmente eccellente presso i soldati. Il suo capo di stato maggiore era il colonnello e poi maggior generale Fritz Wentzell, un tecnico di lunga esperienza che assieme al capo di stato maggiore di Kesselring, il maggior generale Siegfried Westphal, andava a completare una schiera di comandanti abili e con esperienza su molti fronti.\nLa 10\u00aa Armata era composta da due corpi: il XIV Corpo corazzato (generale von Senger) teneva la Gustav dal mare fino alle montagne della catena appenninica, ove si saldava al LXXVI Corpo corazzato del tenente generale Traugott Herr di presidio fino al mare Adriatico. Inoltre von Vietinghoff disponeva di una riserva mobile a sud di Roma, composta dalla 29\u00aa Divisione granatieri corazzati del maggior generale Walter Fries, dalla 90\u00aa Divisione granatieri corazzati del maggior generale Ernst-G\u00fcnther Baade e dalla Fallschirm-Panzer-Division 1 \"Hermann G\u00f6ring\" del maggior generale Paul Conrath. Sull'ala destra del XIV Corpo vi era la 94\u00aa Divisione di fanteria agli ordini del maggior generale Georg Pfeiffer (sostituito il 2 gennaio 1944 dal tenente generale Bernhard Steinmetz), che abbracciava anche un buon tratto di costa fino a Terracina per prevenire potenziali sbarchi dietro le linee tedesche. Sulla sinistra della 94\u00aa era schierata la 15\u00aa Divisione granatieri corazzati del maggior generale Eberhard Rodt con al fianco la 3\u00aa Divisione granatieri corazzati, comandata dal maggior generale Fritz-Hubert Gr\u00e4ser e formata da \"Volksdeutsche\", che durante il ripiegamento da Salerno aveva subito pesanti perdite.\nLa 305\u00aa Divisione di fanteria, schierata a nord della 3\u00aa, era una grande unit\u00e0 formata da elementi del Baden-W\u00fcrttemberg sotto il comando del maggior generale Friedrich-Wilhelm Hauck; seppur di grande esperienza e combattivit\u00e0, era una divisione che lamentava deficienze nella mobilit\u00e0, nella difesa anticarro e nell'esperienza di cooperazione con unit\u00e0 corazzate. Questa divisione era stata presa alla sprovvista dall'offensiva alleata contro la Linea Bernhardt e aveva consentito una prima penetrazione al centro dello schieramento tedesco: pertanto, fra la 3\u00aa e la 305\u00aa Divisione, fu inserita la ben pi\u00f9 efficiente 26\u00aa Divisione corazzata del maggior generale Smilo von L\u00fcttwitz. Essa per\u00f2, come tutte le unit\u00e0 corazzate, non disponeva di consistenti forze di fanteria e poteva quindi controllare un settore non molto ampio; nonostante il suo grosso contributo nel rafforzamento del fronte, tra novembre e dicembre fu sostituita con la 29\u00aa Divisione granatieri corazzati del generale Fries che assunse quindi la funzione di riserva mobile, mentre la 26\u00aa Divisione corazzata fu inviata nei dintorni di Roma. Lentamente i tedeschi operarono la sostituzione della 3\u00aa Divisione granatieri corazzati con la 44\u00aa Divisione fanteria del maggior generale di Fritz Franek; soprannominata \"Vienna\", era stata ricostituita dopo Stalingrado e si trovava al battesimo del fuoco. Dopo i duri scontri necessari a coprire il ripiegamento sulla Gustav anche la 305\u00aa fu lentamente sostituita con la 5\u00aa Divisione da montagna del maggior generale Julius Ringel: teoricamente adatta al terreno ma abituata alla pianura del fronte russo e a grandi manovre tattiche, trov\u00f2 non poche difficolt\u00e0 nelle aspre e scoscese zone di montagna e nel massiccio fuoco concentrato che caratterizzava i combattimenti in Italia. In totale, all'inizio delle battaglie di Cassino, von Senger poteva contare su otto divisioni, tre di fanteria (44\u00aa, 71\u00aa, 94\u00aa), due di granatieri corazzati (3\u00aa, 15\u00aa) e una da montagna (5\u00aa), mentre il LXXVI Corpo sul lato adriatico annoverava due divisioni di fanteria (305\u00aa, 334\u00aa), la 1\u00aa Divisione paracadutisti e la 26\u00aa Divisione corazzata.\nL'assalto alla Gustav.\nLa prima battaglia.\nL'attacco sul Garigliano.\nLa fase iniziale della prima battaglia di Cassino, collegata con l'attraversamento del Garigliano, prevedeva secondo i piani di Clark diversi attacchi coordinati: un assalto lungo il basso corso del fiume Rapido da parte della 36\u00aa Divisione, che avrebbe tentato di forzare frontalmente il passaggio nella valle del Liri nei pressi di Sant'Angelo a sud di Cassino, e l'attacco sferrato dalla 34\u00aa Divisione e dal Corpo di spedizione francese a nord di Cassino, per aggirare da destra lo schieramento tedesco. Il piano autorizzava puntate offensive anche sul basso corso del Garigliano, nella notte del 17-18 gennaio, con l'inclusione del X Corpo britannico nel settore costiero nel tentativo di creare una testa di ponte su pi\u00f9 punti con la 5\u00aa Divisione e la 56\u00aa Divisione, che avrebbero anticipato l'attacco principale del 20 gennaio. Il piano del generale McCreery prevedeva che la 5\u00aa Divisione conquistasse Minturno e prendesse posizione alla base della direttrice della valle dell'Ausente che conduceva ad Ausonia, una gola che minacciava l'accesso alla valle del Liri alle spalle delle principali difese tedesche. Al centro dello schieramento la 56\u00aa Divisione doveva conquistare il caposaldo di Castelforte e la 46\u00aa Divisione si sarebbe assicurata una testa di ponte sulla riva opposta del Garigliano, in direzione di Sant'Ambrogio, con l'ulteriore compito di proteggere il fianco sinistro della 36\u00aa Divisione \"Texas\" (che sarebbe passata all'attacco il 20).\nDal 15 gennaio il II Corpo statunitense era ormai sul fiume Rapido e stava preparandosi a irrompere nella valle del Liri, mentre le divisioni francesi stavano causando non pochi problemi sul fianco settentrionale tedesco. La situazione delle truppe tedesche di fronte al X Corpo non era brillante: la 94\u00aa Divisione di fanteria del generale Steinmetz adott\u00f2 l'ortodosso criterio di stabilire la linea di resistenza sul fiume, disponendo il grosso delle sue truppe sul terreno sopraelevato a poca distanza dalle rive del Garigliano e installando una forte linea di avamposti sul fiume stesso. Un reggimento fu posto sulle alture del Minturno e un altro sulle colline di Castelforte che, dalla valle dell'Ausente, si estendevano a nord fino alla linea di demarcazione con la 15\u00aa granatieri corazzati, sul bordo meridionale della valle del Liri; infine un terzo reggimento fu piazzato lungo la costa. Tutti i punti pi\u00f9 evidenti per l'attraversamento del fiume furono pesantemente minati e presidiati da solidi avamposti protetti da reticolati, ma a preoccupare i comandi tedeschi fu soprattutto la precaria situazione strategica della 94\u00aa Divisione la quale, priva di carri armati e artiglierie da montagna, era stata costretta a posizionare le sue batterie nella piana tra il Minturno e Gaeta oppure nella valle dell'Ausente: dato che la fanteria tende sempre a ripiegare verso le postazioni di artiglieria, una ritirata avrebbe assunto direzioni divergenti causando la rottura della divisione e del fronte.\nL'attacco britannico ebbe inizio senza particolari intoppi e colse di sorpresa la 94\u00aa Divisione tedesca; nonostante duri combattimenti e le difficolt\u00e0 incontrate a causa della forte corrente, il mattino seguente il X Corpo aveva portato dieci battaglioni sulla sponda opposta e i genieri si stavano adoperando per consentire il transito anche ad armi controcarro e mezzi pesanti. Durante il 18 gennaio entrambe le divisioni ampliarono la loro testa di ponte, nonostante la 5\u00aa Divisione venisse in parte rallentata da vasti campi minati ai lati della strada statale n\u00ba 7 e sulla spiaggia, i quali causarono gravi perdite. Al termine del secondo giorno di combattimenti la 56\u00aa si attest\u00f2 sul terreno sopraelevato ai due lati di Castelforte mentre il 19 la 5\u00aa riusc\u00ec a entrare a Minturno (ricorrendo per\u00f2 prima del previsto alla 15\u00aa Brigata di riserva). Tuttavia il consolidamento della testa di ponte si rivel\u00f2 lento a causa delle difficolt\u00e0 di far superare il Garigliano ai mezzi corazzati e ai veicoli, dato che l'artiglieria tedesca frustrava ogni tentativo dei genieri di rendere operativi i ponti Bailey. Potevano essere utilizzati solo di notte, perch\u00e9 di giorno le strade di accesso alle rive del fiume erano costantemente bersagliate dall'artiglieria tedesca; una situazione che perdur\u00f2 sino al maggio 1944, giacch\u00e9 l'osservazione tedesca sul Garigliano fu eliminata solo con il crollo della Gustav. Pertanto non si verific\u00f2 un incisivo sfondamento della 94\u00aa Divisione che, al contrario, resse bene all'urto e pot\u00e9 contare dopo pochi giorni sull'arrivo di riserve inviate dal feldmaresciallo Kesselring.\nQuest'ultimo era stato sollecitato direttamente dal generale von Senger che il 18 gennaio, dopo aver visitato personalmente il fronte minacciato, aveva notato la precaria situazione della 94\u00aa Divisione e garantito una certa probabilit\u00e0 di successo con l'impiego delle riserve mobili. Kesselring, deciso a resistere a oltranza e consapevole che la \"linea Senger\" che correva qualche chilometro dietro Cassino e bloccava l'accesso alla valle dell'Ausente non era ancora pronta, aveva approvato la richiesta e inviato la 29\u00aa e la 90\u00aa granatieri corazzati a sostegno del XIV Panzerkorps. Grazie ai rinforzi i tedeschi imbastirono alcuni contrattacchi: il 21 fu ripreso Castelforte e il 23 colle Damiano (un'altura a met\u00e0 strada fra Minturo e Castelforte, occupata la prima notte di combattimenti); allo stesso tempo i britannici reagirono con decisione e si verific\u00f2 un susseguirsi di scontri, continuati in modo altalenante fino al 9 febbraio. Quel giorno McCreery decise di passare sulla difensiva perch\u00e9, nonostante le sue truppe tenessero saldamente le colline appena oltre il Garigliano, comprese che la testa di ponte era ormai isolata dai tedeschi, che potevano martellare impunemente le linee di comunicazioni del X Corpo.\nI comandi alleati furono soddisfatti di aver attraversato in forze il fiume, creato una testa di ponte e attratto sul fronte di Cassino due divisioni tedesche che, altrimenti, avrebbero potuto contrastare lo sbarco ad Anzio. Rimasero per\u00f2 del tutto delusi dalla prova della 46\u00aa Divisione, che avrebbe dovuto superare il Garigliano e attaccare l'abitato di Sant'Ambrogio situato alla sutura tra la 94\u00aa Divisione fanteria e la 15\u00aa granatieri corazzati. Era partita all'attacco il 19 gennaio ma, poich\u00e9 i tedeschi avevano aperto le chiuse della diga a monte del Rapido, non era riuscita a valicare il fiume ora ingrossatosi. I difensori tedeschi furono affiancati dalla combattiva 29\u00aa Divisione granatieri corazzati e in un solo giorno procurarono tante e tali perdite e difficolt\u00e0 alla 46\u00aa Divisione che il comandante, generale Hawkesworth, sospese ogni attacco. Egli fu oggetto di accese recriminazioni da parte di Clark e del generale Fred Walker che, il giorno successivo, avrebbe dovuto attaccare lungo il Rapido con la 36\u00aa Divisione senza pi\u00f9 contare sul supporto britannico alla sua sinistra.\nIl massacro del fiume Rapido.\nI tedeschi, oltre ad avere il possesso delle alture ai lati della valle del Liri, potevano godere anche dell'eccellente punto di osservazione rappresentato dal paese di Sant'Angelo, posto su un promontorio di una quindicina di metri dall'altra parte del Rapido e al centro della valle. Fu quello l'obiettivo della 36\u00aa Divisione del generale Walker: nella notte tra il 20 e il 21 gennaio egli avvi\u00f2 l'assalto con due reggimenti a nord e a sud dell'abitato, nonostante fosse cosciente delle sfavorevoli previsioni sull'attacco.\nInfatti l'attacco di Hawkesworth era fallito e, inoltre, Walker aveva ricevuto un cupo rapporto del maggiore del genio Oran C. Stovall il quale, dopo aver ragguagliato il generale sulla mancanza di passerelle e DUKW (assegnati allo sbarco di Anzio), dichiar\u00f2: \u00abIn primo luogo, per noi sarebbe impossibile raggiungere il fiume. Secondo, non potremmo passare e, terzo, anche se lo attraversassimo in qualche modo non avremmo un posto in cui dirigerci\u00bb; era opinione comune che la valle del Liri attaccata frontalmente sarebbe diventata \u00abun collo di bottiglia fangoso\u00bb. Walker aveva anche altre ragioni per cui preoccuparsi: innanzitutto la divisione sotto il suo comando era formata in maggioranza da rimpiazzi, molti dei quali alla prima esperienza di combattimento; poi il fiume era incassato tra rive praticamente verticali e la sua esigua larghezza (circa 10 metri) sconsigli\u00f2 l'impiego dell'artiglieria per colpire la sponda opposta in concomitanza con l'attacco, il che costrinse Walker a incominciare l'operazione nottetempo con tutti i relativi problemi di visibilit\u00e0. Infine gli argini erano minati, protetti da ampi reticolati e i genieri statunitensi erano riusciti ad aprire e delimitare con nastro bianco solo pochi e stretti passaggi; nastro che, in alcuni casi, fu spostato nelle ore di buio da pattuglie tedesche.\nNonostante i grossi dubbi, il 18 gennaio Walker scrisse al generale Clark che la sua divisione sarebbe riuscita ad aprirsi un varco nella valle: alle 20:00 del 20 gennaio diede inizio alle operazioni. Gli uomini del 143\u00ba e del 141\u00ba Reggimento di fanteria avanzarono in mezzo a una densa nebbia fino alle rive del fiume ma, a causa dell'oscurit\u00e0, in molti incapparono nei campi minati; i tedeschi, ormai all'erta da giorni, ai primi segni di pericolo aprirono un fuoco d'infilata con le mitragliatrici pesanti. Gli statunitensi furono massacrati ancor prima di provare ad attraversare il fiume e l'artiglieria tedesca bersagli\u00f2 e distrusse buona parte delle imbarcazioni approntate. Piccoli gruppi isolati di soldati riuscirono ad attraversare il Rapido, ma i rabbiosi contrattacchi tedeschi costrinsero i pochi sopravvissuti a riattraversare il fiume per mettersi in salvo. Il 3\u00ba Battaglione del 143\u00ba non riusc\u00ec nemmeno ad avvicinarsi alle sponde del Rapido: i campi minati e il fuoco nemico scompaginarono la formazione e gli ufficiali persero il controllo della situazione. A nord di Sant'Angelo un battaglione del 141\u00ba riusc\u00ec a passare un ponte ma in generale i genieri, al buio e sotto il tiro nemico, non riuscirono a sminare le due rive, organizzare un servizio di traghetto o installare i ponti Bailey. Alle prime luci del giorno Walker non pot\u00e9 far altro che rilevare la portata del disastro e tent\u00f2 di annullare l'operazione; tuttavia il maggior generale Keyes gli impose di riprendere l'attacco nel primo pomeriggio.\nDopo un violento tiro d'artiglieria, alle 16:00 il 143\u00ba Reggimento rinnov\u00f2 l'offensiva e in effetti riusc\u00ec ad attraversare il fiume ma in nottata, senza l'appoggio delle armi pesanti, fu ricacciato sulla riva di partenza da un contrattacco tedesco. Il 141\u00ba, invece, si mosse solo alle 22:00 e il risultato fu la sanguinosa ripetizione di quanto accaduto la notte prima; la debole testa di ponte, coraggiosamente tenuta nella notte dagli statunitensi, fu spazzata via dai tedeschi alle prime luci del giorno. Solo allora intervenne lo stesso Clark che annull\u00f2 il terzo tentativo ordinato ostinatamente da Keyes.\nNelle quarantotto ore di battaglia la 36\u00aa Divisione perse circa uomini, ossia il 60% delle forze coinvolte. Tragicamente ironico fu che i tedeschi non si resero nemmeno conto che l'operazione sul Rapido fosse un attacco in forze per scardinare le loro posizioni, dandole dunque poca importanza. Peraltro la 15\u00aa Divisione granatieri corazzati era ben schierata a tergo del fiume in trincee a zig zag, a buona distanza dalla sponda, in modo tale da colpire l'avversario con un tremendo tiro incrociato appena questi vi avesse messo piede. N\u00e9 il comando di divisione n\u00e9 quello di corpo d'armata si resero subito conto dello scacco inflitto al nemico, e neppure ebbero bisogno di allertare le riserve offerte da Kesselring. Sulla riva tenuta dai tedeschi si contarono 430 statunitensi morti e 770 prigionieri, sulla riva tenuta dagli statunitensi giacevano altri 900 tra morti e feriti, mentre i tedeschi ebbero 64 morti e 179 feriti: l'attacco si era concluso con un completo fallimento, e due reggimenti di fanteria erano stati annientati in una delle peggiori disfatte statunitensi di tutta la guerra.\nIl massiccio di Cassino.\nIl 22 gennaio 1944 le truppe anglo-statunitensi del VI Corpo d'armata al comando del maggior generale John Lucas sbarcarono ad Anzio e Nettuno senza trovare resistenza. Per i tedeschi fu una sorpresa tattica pi\u00f9 che strategica; il feldmaresciallo Kesselring sapeva da mesi che gli Alleati stavano preparando uno sbarco oltre le sue linee, sebbene non dove e quando. Apprese che gli Alleati avevano preso terra dietro la Gustav solo alle 08:20, ossia sei ore dopo l'approdo delle prime truppe. Lucas per\u00f2 fu troppo prudente e, invece di avanzare in profondit\u00e0, decise di trincerarsi per aspettare il contrattacco tedesco; in questo modo la testa di sbarco di Anzio fu rapidamente accerchiata e isolata. Concepita per aiutare le forze a Cassino e tagliare le linee di comunicazioni tedesche, nella pratica le prime vere azioni offensive furono intraprese dai tedeschi stessi e il generale Clark fu costretto a sferrare nuovi attacchi a Cassino per alleggerire la pressione sulla testa di ponte. Gli anglo-statunitensi sbagliarono i tempi: gli sbarchi ad Anzio si verificarono proprio mentre gli attacchi del X e del II Corpo si stavano esaurendo e l'avanzata a nord del Corpo francese si era appena fermata. Tuttavia le pressioni politiche e dell'opinione pubblica costrinsero Clark a mantenere l'offensiva \u2013 \u00ababbiamo un gran bisogno di tenerli impegnati\u00bb. Sul concetto insist\u00e9 anche il primo ministro Churchill, che afferm\u00f2 \u00abanche una battaglia d'attrito \u00e8 meglio che stare fermi a guardare combattere i russi\u00bb.\nIl generale Clark decise quindi di riprendere gli attacchi il 25 gennaio, utilizzando la 34\u00aa Divisione \"Red Bull\" e invitando i riluttanti sottoposti Juin e McCreery a fare il possibile per lanciare offensive nei loro settori. Il piano prevedeva l'attacco della 34\u00aa Divisione contro la parte settentrionale dell'abitato di Cassino in contemporanea all'assalto diretto contro il massiccio di Cassino, affidato ai francesi, che avrebbe portato a un aggiramento da destra delle linee tedesche. La 34\u00aa Divisione, per\u00f2, avrebbe dovuto oltrepassare il Rapido, poi tutta la zona allagata dai tedeschi proprio a nord della citt\u00e0 e infine puntare a Quota 213 (che domina l'abitato di Caira) e a una vecchia caserma fortificata a 3 chilometri da Cassino. Il Corpo di spedizione francese avrebbe attaccato colle Abate e colle Belvedere a destra della 34\u00aa Divisione: in questo modo si sperava che i francesi avrebbero coperto il fianco destro degli statunitensi e distolto parte della guarnigione tedesca dalla stessa Cassino. Il generale Juin, tuttavia, non volle rinunciare alla progettata conquista di Atina, perch\u00e9 lo considerava il perno del suo aggiramento oltre la Gustav e, al contrario, riteneva il Belvedere uno degli accessi pi\u00f9 difficili, considerando che le sue truppe avrebbero dovuto attraversare i fiumi Rapido e Secco e arrampicarsi per circa 800 metri sulla nuda roccia (con tutti gli annessi problemi logistici e di rifornimento) in piena vista delle posizioni tedesche di monte Cifalco.\nIn quella zona i tedeschi avevano la 44\u00aa Divisione del generale Franek, unit\u00e0 che aveva subito pesanti perdite sul fronte di Stalingrado ed era numericamente ridotta, con giovani ufficiali che guidavano compagnie di appena 100 uomini come se fossero state compagnie d'assalto miste. Il 24 gennaio la 3\u00aa Divisione di fanteria algerina varc\u00f2 il Secco, super\u00f2 i campi minati e travolse le difese della 44\u00aa Divisione per poi scalare in mezzo a molte difficolt\u00e0 e grosse perdite colle Belvedere, occupato durante il secondo giorno di combattimenti; su colle Abate, invece, i battaglioni algerini furono praticamente annientati. Solo il 26 gennaio furono capaci di prendere colle Abate e ritrovarsi a ridosso di monte Cairo, ma lo slancio offensivo era ormai terminato mentre i tedeschi, rinforzati da un reggimento inviato dalla 71\u00aa Divisione di fanteria (di recente formazione e che, da l\u00ec a pochi giorni, avrebbe dovuto dare il cambio alla 15\u00aa Divisione granatieri corazzati) e da un reggimento della 90\u00aa Divisione granatieri corazzati, contrattaccarono e cacciarono i francesi da colle Abate. Non riuscirono per\u00f2 a respingerli oltre, perch\u00e9 si trattava di truppe di pianura non abituate al terreno montagnoso e senza l'equipaggiamento adatto; invece \u00able truppe coloniali si batterono qui, come altrove, con estremo accanimento e senza curarsi delle perdite\u00bb come scrisse il generale von Senger. Secondo lo storico Eddy Bauer, tutto sommato, il Corpo francese aveva raggiunto lo scopo di spostare forze tedesche nel settore montano sottraendole da Cassino: seppur al costo di grosse perdite, i francesi attirarono circa i due terzi dei 44 battaglioni che in quel momento si opponevano alla 5\u00aa Armata.\nPoco pi\u00f9 a sud, dopo un pesante martellamento di artiglieria, la 34\u00aa Divisione tent\u00f2 di stabilire alcune teste di ponte oltre il Rapido con due reggimenti, ma la prima notte entrambi i tentativi furono bloccati. Gli statunitensi insistettero nell'operazione finch\u00e9 nella notte del 30 gennaio il 168\u00ba Reggimento riusc\u00ec a passare, consolidando una piccola testa di ponte proprio mentre i francesi occupavano monte Cairo e le alture circostanti. Al contempo il 133\u00ba Reggimento era avanzato nella valle di Cassino. Queste due unit\u00e0 rinnovarono quindi gli attacchi alle colline dietro la cittadina e il generale Keyes invi\u00f2 di rinforzo il 142\u00ba Reggimento della 36\u00aa Divisione, in precedenza non utilizzato: si rec\u00f2 a destra delle forze del generale Ryder e si colleg\u00f2 al fianco sinistro del Corpo francese in una zona elevata facente parte di Montecassino; da qui i franco-statunitensi incominciarono a colpire le difese tedesche. A valle il 133\u00ba giunse alla periferia dell'abitato e intraprese furiosi combattimenti che si protrassero per giorni, appoggiato dai carri medi M4 Sherman della 1\u00aa Divisione corazzata del generale Harmon, che cercavano di attraversare il Rapido e di avanzare lungo la Statale 6 verso la valle del Liri.\nLa battaglia si trascin\u00f2 per diversi giorni tra pioggia e nebbia, con rapidi attacchi a livello di compagnia; consolidata una posizione appena conquistata, gli uomini si trinceravano in fretta per affrontare l'inevitabile contrattacco nemico, che spesso degenerava in rabbiosi scontri corpo a corpo combattuti con abbondanza di bombe a mano. Il 4 febbraio i battaglioni di Ryder si erano avvicinati all'abbazia: due posizioni molto importanti, colle Sant'Angelo e Quota 593 (denominata \"testa di Serpente\") furono conquistate e di nuovo perdute in virt\u00f9 del magistrale coordinamento delle difese attuato da von Senger: egli ritir\u00f2 inoltre la 44\u00aa Divisione e la rimpiazz\u00f2 con la 90\u00aa granatieri corazzati appena disimpegnata dal fronte meridionale, affidando al generale Baade il comando del settore. I combattimenti dettero evidente dimostrazione delle capacit\u00e0 di resistenza dei tedeschi, che pure si stavano dissanguando al ritmo di un battaglione al giorno. Nel frattempo il maresciallo Alexander era intervenuto direttamente a Cassino mediante l'invio del proprio capo di stato maggiore, allo scopo di sondare il morale dei soldati; scoperto che le truppe stavano \u00abquasi per ammutinarsi\u00bb, diede tempo al generale Clark fino al 12 febbraio per impegnare la 34\u00aa Divisione a Cassino: se a quel punto la divisione non avesse ancora preso Cassino e l'abbazia, l'intero II Corpo statunitense avrebbe passato il compito al neocostituito Corpo d'armata neozelandese al comando del tenente generale Bernard Freyberg, che poteva contare su truppe neozelandesi e indiane richiamate dal settore adriatico. Clark ordin\u00f2 quindi un ultimo tentativo per l'11 febbraio, ma l'offensiva si infranse alle prime battute dinanzi ai decisi contrattacchi tedeschi. Casualmente, il 12 febbraio, von Senger aveva proposto a Kesselring il disimpegno da Cassino e il ripiegamento sulla cosiddetta \"Linea C\", situata a tergo della testa di ponte di Anzio: anche i tedeschi erano allo stremo delle loro forze ma, ormai, gli Alleati avevano perso qualsiasi spunto offensivo. Il 13 una brigata della 4\u00aa Divisione indiana diede il cambio all'esausta 34\u00aa Divisione sulla \"testa di Serpente\" non per continuare l'attacco, bens\u00ec per consolidare le posizioni. L'offensiva fu sospesa e von Senger pot\u00e9 mantenere le sue posizioni.\nLe perdite alleate furono pesantissime. Tra il 17 gennaio e l'11 febbraio i britannici persero uomini tra morti e feriti e, pur avendo consolidato una testa di ponte nel basso corso del Garigliano, le loro divisioni erano allo stremo. La sconfitta della 36\u00aa Divisione sul Rapido cost\u00f2 perdite e la 34\u00aa Divisione, che aveva aperto una piccola breccia a nord di Cassino, conteggi\u00f2 220 tra morti e feriti. Il Corpo francese aveva compiuto l'avanzata pi\u00f9 riuscita incuneandosi fra le montagne, ma aveva perso circa uomini. In pratica cinque divisioni alleate erano state messe completamente fuori combattimento, gran parte dei reparti di fanteria era ridotta a un quarto dei suoi effettivi mentre i tedeschi, seppur provati, potevano reclamare una vittoria difensiva, facilitata dall'eccessiva rigidit\u00e0 tattica degli Alleati che permise a von Senger di spostare truppe ove necessario in virt\u00f9, anche, dell'inoperosit\u00e0 dell'8\u00aa Armata del generale Leese sul versante orientale.\nLa seconda battaglia.\nIl bombardamento dell'abbazia.\nIl campo di battaglia di Cassino era dominato dalla millenaria abbazia benedettina di Montecassino, la quale dominava la citt\u00e0 a circa 526 metri s.l.m., e rappresentava un punto di riferimento storico e culturale molto importante per la cristianit\u00e0 in Italia e nel mondo. Il monastero inoltre conservava al suo interno migliaia di opere d'arte provenienti da Napoli, Capodimonte, Siracusa e diverse altre localit\u00e0, spostate all'interno dell'abbazia per salvaguardarle dalla furia dei combattimenti in corso nel sud Italia fin dall'estate del 1943. E se inizialmente il monastero venne ritenuto un luogo sicuro, in quanto la sua importanza storica lo avrebbe tenuto fuori dai combattimenti, nell'ottobre dello stesso anno per iniziativa di due generali tedeschi i manufatti artistici dell'abbazia vennero portati nella capitale. Per decisione del generale tedesco Paul Conrath Montecassino si sarebbe trasformata in un centro di resistenza; nei primi giorni di febbraio sembr\u00f2 che la battaglia avrebbe potuto risparmiare l'abbazia di Montecassino; ancora il 5, i monaci benedettini poterono assistere ai combattimenti a diverse centinaia di metri dall'abbazia. Ma l'avanzata degli Alleati tolse ogni residua speranza agli abitanti di Cassino che dovettero constatare come, nonostante le rassicurazioni di entrambi i belligeranti, il monastero venisse colpito sempre pi\u00f9 spesso dall'artiglieria di entrambi gli schieramenti.\nAgli inizi del dicembre 1943 i tedeschi avevano dichiarato \"zona neutrale\" una fascia di 300 metri intorno a Montecassino e non vi avevano stanziato alcun soldato, ma ci\u00f2 non imped\u00ec loro di utilizzare le caverne vicino alle fondamenta come magazzini per le munizioni, distruggere le costruzioni attorno al monastero e a Cassino per migliorare il campo di tiro, posizionare tutt'attorno mitragliatrici, armi pesanti e punti d'osservazione per l'artiglieria: l'abbazia, di fatto, fu integrata nel fronte difensivo. Secondo i resoconti dei monaci la \"zona neutrale\" fu abolita gi\u00e0 il 5 gennaio 1944 e, durante la sua pur breve esistenza, l'abate Diamare ebbe diverse occasioni per lamentarsi delle violazioni tedesche; addirittura, il 26 dicembre, fu lo stesso generale von Senger (che il giorno precedente aveva presenziato con suoi ufficiali alla messa di Natale) a dare ordine di \u00aballestire difese fino alle mura dell'abbazia, se necessario\u00bb. A ogni modo furono evacuati anche gli sfollati presenti a Montecassino, fatta eccezione per tre famiglie troppo malate, Diamare e una mezza dozzina di monaci, tra cui l'abate Martino Matronola. Tuttavia l'intensificarsi della battaglia fece s\u00ec che diverse centinaia di civili si riversassero tra le mura del monastero, considerato l'unico luogo sicuro.\nIn campo alleato il maresciallo Alexander si dimostr\u00f2 deciso a non allentare la pressione offensiva sul fronte di Cassino a dispetto del sanguinoso scacco subito, anche perch\u00e9 oggetto di pressioni da parte di Londra e Washington preoccupate dalla lentezza e dagli insuccessi nella campagna d'Italia. Il 12 febbraio Alexander mise insieme il Corpo d'armata neozelandese al comando del tenente generale Freyberg e lo mise a disposizione della 5\u00aa Armata: la grande unit\u00e0 era formata dalla 2\u00aa Divisione neozelandese al comando del maggior generale Howard Kippenberger, dalla 4\u00aa Divisione indiana del maggior generale Francis Tucker (che il 6 febbraio, per questioni di salute, cedette il comando al pari grado Harry K. Dimoline), dalla 78\u00aa Divisione fanteria britannica al comando del maggior generale D.C. Butterworth (giunta al fronte solo il 17 a causa della neve che cadeva sul versante adriatico) e rimpiazz\u00f2 temporaneamente il II Corpo d'armata statunitense. La seconda offensiva ricalcava il piano di gennaio: la 4\u00aa Divisione indiana avrebbe assaltato il monastero, liberato l'altura e sarebbe discesa nella valle del Liri, mentre la 2\u00aa Divisione neozelandese avrebbe passato il Rapido appena a nord di Sant'Angelo, preso Cassino e aperto l'accesso alla valle alla 1\u00aa Divisione corazzata che si sarebbe precipitata alla testa di sbarco di Anzio. Era opinione comune che, con forze fresche, l'operazione avrebbe avuto successo.\nFin dai primi giorni di febbraio Freyberg aveva avvertito il generale Clark che forse sarebbe stato necessario \u00abbuttare gi\u00f9\u00bb il monastero e, il 12, present\u00f2 ufficialmente la richiesta dopo aver ricevuto diverse testimonianze circa la presenza di osservatori tedeschi nell'abbazia. Trovandosi ad Anzio, Clark fu avvertito dal suo vice, il maggior generale Alfred Gruenther, il quale gli trasmise il messaggio di Freyberg: \u00abVoglio che sia bombardato [...] Gli altri obiettivi non contano, ma questo \u00e8 di importanza vitale. Il comandante di divisione che conduce l'attacco lo ritiene un obiettivo essenziale e io sono completamente d'accordo con lui\u00bb. Gruenther contatt\u00f2 Clark e tutti i comandi di terra statunitensi, nessuno dei quali trovava giustificato quel bombardamento; il generale Keyes, anzi, ammon\u00ec a non procedere con il bombardamento perch\u00e9 il monastero distrutto avrebbe accresciuto il suo valore militare, in quanto i tedeschi si sarebbero sentiti liberi di farne una barricata. Clark, nelle sue memorie, scrisse che se Freyberg fosse stato un suo subordinato avrebbe semplicemente respinto la sua richiesta, ma che \u00aballa luce del desiderio degli inglesi di trattare i neozelandesi con molta diplomazia e con molto tatto\u00bb era stato costretto a rimandare la decisione chiedendo il parere di Alexander. Questi diede istintivamente ragione al neozelandese affermando che \u00abQuando i soldati stanno combattendo per una giusta causa e sono pronti ad affrontare anche la morte e la mutilazione, non si pu\u00f2 permettere che dei mattoni e dell'intonaco, per quanto venerandi, abbiano un peso di fronte a vite umane\u00bb. Clark rimaneva comunque l'unico a poter dare l'ordine esecutivo e, seppur contrario, cedette alle pressioni politiche e alla motivazione di Freyberg, che rincar\u00f2 con due argomentazioni. Gli fece notare che se avesse rifiutato il bombardamento del monastero si sarebbe dovuto accollare la responsabilit\u00e0 di un eventuale fallimento dell'attacco; poi si richiam\u00f2 alla \"necessit\u00e0 militare\" che il comandante supremo Eisenhower aveva postulato quale discrimine imprescindibile di fronte alla scelta se sacrificare i soldati alleati o salvaguardare l'eredit\u00e0 artistico-culturale italiana.\nL'accenno alla \"necessit\u00e0 militare\" tolse ogni possibilit\u00e0 a Clark di opporsi a Freyberg e, dopo aver ricevuto l'approvazione dai vertici, il bombardamento dell'abbazia fu fissato per il 13 febbraio. Il monastero era stato fondato nel VI secolo d.C. con spiccate funzioni difensivo-militari e perci\u00f2 possedeva mura di notevole spessore, che si ergevano sulla roccia presentando una facciata liscia e insormontabile. L'unico ingresso era il portone principale. Poich\u00e9 i bombardieri medi non potevano trasportare un quantitativo sufficiente di esplosivo a sbriciolare le massicce mura, si dovettero impiegare i quadrimotori Boeing B-17 Flying Fortress della forza aerea strategica; siccome erano apparecchi progettati per attacchi da alta quota, il bombardamento sarebbe dovuto avvenire in una giornata serena per mirare a un obiettivo tanto piccolo. Le difficolt\u00e0 di coordinamento tra forze di terra e aeree erano state valutate, ma le tecniche per un'operazione del genere non erano ancora state ben sperimentate appieno: quindi si scart\u00f2 l'idea di sincronizzare strettamente l'incursione aerea e l'offensiva terrestre.\nIl maltempo costrinse a rinviare il bombardamento alla mattina del 15 febbraio; intanto, il 14, si fecero esplodere sopra l'abbazia proiettili di artiglieria contenenti volantini che avvisavano l'imminente distruzione del monastero. Quando la notizia arriv\u00f2 agli sfollati alcuni fuggirono nelle grotte vicine, altri si ripararono nei sotterranei e altri furono rischiosamente evacuati nella notte dai tedeschi. Alle 09:45 dell'assolato 15 febbraio la prima ondata di 142 B-17 della Fifteenth Air Force sganci\u00f2 253 tonnellate di bombe ad alto potenziale e incendiarie, seguita da una seconda ondata di 47 bimotori North American B-25 Mitchell e 40 bimotori B-26 Marauder della Mediterranean Allied Air Forces che sganci\u00f2 altre 100 tonnellate di bombe a partire dalle 13:00. Gli attacchi aerei furono seguiti da un poderoso tiro di artiglieria. L'effetto sull'edificio fu drammatico: un tenente tedesco rifer\u00ec che fu come se \u00ab[...] la montagna si fosse disintegrata, scossa da una mano gigantesca\u00bb e lo stesso generale Clark scrisse che \u00abAvevo visto l'antica abbazia solo da lontano, ma quella mattina mentre le salve tuonanti delle esplosioni parevano spaccare il monte, fui certo che non l'avrei mai pi\u00f9 potuta vedere da vicino\u00bb. Verso le 12:00 il generale von Senger invi\u00f2 il seguente telegramma al generale von Vietinghoff: \u00abLa 90\u00aa Divisione granatieri corazzati riferisce che l'Abbazia di Monte Cassino \u00e8 stata bombardata il 15 febbraio alle 9:30 da 31 quadrimotori; alle 9:40 da 34; alle 10:00 da 18. I danni non sono stati ancora calcolati. L'attacco era stato preannunciato dal lancio di manifestini che asserivano, a giustificazione, che nell'interno dell'Abbazia vi erano armi automatiche. Il responsabile del settore di Cassino, colonnello Karl Lothar Schultz, comandante del 1\u00ba Reggimento di paracadutisti, a tal proposito riferisce che le truppe non avevano piazzato armi dentro il Monastero\u00bb. Nel pomeriggio monaci e civili incominciarono a lasciare i loro rifugi, ma altri rimasero nascosti fra le macerie. Non si seppe mai quanti tra i civili affluiti a Montecassino (tra i e i ) siano rimasti uccisi; nel 1977 uno storico locale sostenne che perirono circa 230 persone e altre valutazioni hanno alzato il numero di diverse centinaia. Eppure tutte le testimonianze di coloro che rimasero coinvolti nel bombardamento concordano nel dire che la maggior parte dei profughi sopravvisse. In ogni caso, le vittime furono unicamente civili e non fu mai raccolta prova di eventuali vittime tedesche.\nOvviamente i tedeschi utilizzarono il bombardamento a loro vantaggio sia militarmente sia in ambito propagandistico. Le rovine dell'abbazia e le spesse mura perimetrali ancora in piedi furono rapidamente occupate dagli uomini di von Senger, e gli operatori dell'esercito inviarono a Berlino le riprese delle macerie fumanti che il ministro della propaganda del Terzo Reich, Joseph Goebbels, non esit\u00f2 a utilizzare per dare credito al \"leit-motiv\" della barbarie alleata contro la missione civilizzatrice tedesca.\nL'attacco del Corpo neozelandese.\nConcluso il bombardamento emersero subito gravi falle nella pianificazione degli Alleati. In primo luogo le mura del monastero erano ancora intatte alla base, perci\u00f2 non si era creato nessun facile accesso. In secondo luogo si ravvis\u00f2 l'impreparazione delle truppe destinate a condurre l'assalto all'altura. Infatti il generale Dimoline, comandante della divisione indiana, aveva ripetutamente chiesto al generale Freyberg di rimandare l'attacco al 16 febbraio, perch\u00e9 pochi giorni prima i suoi uomini avevano avvisato che Quota 593 era saldamente in mani tedesche (e non statunitensi come si pensava): avevano perci\u00f2 bisogno di pi\u00f9 tempo per organizzarsi. Ma l'urgenza creata dal pericoloso contrattacco tedesco ad Anzio (operazione Fischfang), le favorevoli condizioni meteorologiche e il mancato coordinamento significarono l'accantonamento della richiesta. Il bombardamento, anzi, prese del tutto alla sprovvista gli indiani e alcune loro compagnie, ancora stanziate in vista del monastero, riportarono perdite a causa degli ordigni. Nel pomeriggio del 15 febbraio Freyberg ordin\u00f2 l'attacco all'abbazia, ma i comandanti al fronte si rifiutarono: spiegarono che, finch\u00e9 Quota 593 fosse stata presidiata dai tedeschi, qualsiasi movimento verso Montecassino sarebbe stato fermato dal fuoco di fiancheggiamento proveniente dall'altura. Fu dunque giocoforza affidare la conquista di Quota 593 agli uomini del battaglione \"Sussex\", programmato per l'imbrunire; fu preceduto da una seconda incursione sull'abbazia ma, dato che nessuno conosceva la reale consistenza dei difensori di Quota 593, gli indiani effettuarono un primo attacco alla cieca e furono respinti. Una seconda offensiva, scattata dopo aver ricevuto i rifornimenti portati dai muli lungo difficili mulattiere, si infranse contro i robusti capisaldi costruiti dai granatieri corazzati della 90\u00aa Divisione tedesca e cost\u00f2 grosse perdite. In quelle due notti pi\u00f9 del 50% degli uomini del \"Sussex\" impegnati rimase ucciso o ferito.\nIn quegli stessi giorni la situazione della testa di ponte ad Anzio era peggiorata e, dunque, il generale Clark sollecit\u00f2 Freyberg a rinnovare gli attacchi su Cassino pur di attirare riserve tedesche. Il generale neozelandese ordin\u00f2 un nuovo assalto al monastero e simultaneamente un attacco nella valle del Liri da parte della 2\u00aa Divisione neozelandese, a dispetto dei grossi problemi logistici: la divisione indiana doveva superare ripidi sentieri e scalare la roccia nuda, i neozelandesi furono ostacolati dall'inondazione artificiale della valle e dalla pioggia che, incessante dal 4 febbraio, aveva reso il terreno impraticabile; solo la direttrice del terrapieno ferroviario che portava alla stazione di Cassino era percorribile, seppur in parte distrutta e in larga parte minata. Perci\u00f2 il comandante Howard Kippenberger decise di tentare l'assalto alla stazione con un solo battaglione, lasciando successivamente ai genieri il compito di riparare la strada e consentire ai mezzi corazzati e al resto della divisione di avanzare. Il reparto scelto fu il tenace 28\u00ba Battaglione m\u0101ori che, alle 21:30 del 17 febbraio, incominci\u00f2 ad avanzare verso la stazione imbattendosi subito nei campi minati, nei reticolati e nel tiro delle mitragliatrici tedesche. Dopo circa un'ora i m\u0101ori raggiunsero il primo obiettivo, un edificio a sud della stazione, da cui avanzarono verso la stazione stessa: per un'ora vi infuriarono feroci scontri ravvicinati contro i paracadutisti tedeschi: \u00abQuella notte fu tutto un corpo a corpo [...] non sapr\u00f2 mai come abbiano fatto i miei soldati a riconoscere uomini e cose. Era una notte completamente buia [...]\u00bb raccont\u00f2 nel dopoguerra il capitano Monty Wikiriwhi, comandante di una compagnia. Le prime luci del giorno trovarono il battaglione attestato nella stazione ferroviaria e i genieri vicini al completamento del lavoro loro affidato che, tuttavia, non pot\u00e9 essere continuato durante il giorno sotto il tiro dell'artiglieria tedesca; i genieri dovettero ritirarsi e lasciarono i m\u0101ori isolati. Il generale Kippenberger si trov\u00f2 quindi di fronte a un dilemma: ordinare all'artiglieria di creare una cortina fumogena attorno alla stazione durante tutto il giorno (facilitando, per\u00f2, anche eventuali puntate offensive tedesche) oppure mantenere le posizioni raggiunte e sperare che l'artiglieria alleata fosse capace di sostenerli alla bisogna. Kippenberger scelse il male minore e ordin\u00f2 all'artiglieria di stendere una cortina fumogena, ma ci\u00f2 non imped\u00ec ai tedeschi di contrattaccare supportati dai carri armati (tra cui alcuni M4 Sherman appena catturati); i m\u0101ori furono sconfitti e costretti a ripiegare sui punti di partenza con gravi perdite: dei 200 uomini partiti all'attacco il 17 ben 130 erano rimasti uccisi o feriti.\nNel frattempo le truppe indiane si erano trovate in grosse difficolt\u00e0 sul colli dell'abbazia. Ai tre battaglioni dell'11\u00aa Brigata fu ordinato di passare le posizioni del \"Sussex\" e, nottetempo, attaccare di nuovo Quota 593 e avanzare verso l'abbazia, in modo tale da entrare a Cassino da settentrione e congiungersi con i m\u0101ori. Quota 593 fu conquistata solo parzialmente da un pugno di Gurkha, ma le postazioni rivolte al monastero erano ancora saldamente in mano dei tedeschi che, quindi, potevano battere il terreno percorso dai reparti indiani alla volta dell'abbazia. Sottoposti a un terribile tiro incrociato da Quota 593 e da quelle davanti a loro, i Gurkha furono costretti a ritirarsi e con la luce del giorno si decise di rinunciare definitivamente all'attacco. Le perdite furono molto gravi: il 1\u00ba Battaglione del 9\u00ba Reggimento Gurkha (1/9) aveva perso 100 uomini, il 1/2 cont\u00f2 149 vittime compresi quasi tutti gli ufficiali britannici; sorte peggiore tocc\u00f2 al 4/6 \"Rajputana\" con poco meno di 200 perdite, un duro colpo per una divisione considerata d'\u00e9lite. Il 18 febbraio la battaglia ebbe termine e i tedeschi rimasero i padroni del campo; per di pi\u00f9 il generale von Senger pot\u00e9 trasformare i resti dell'abbazia in una fortezza inespugnabile. Per i tedeschi si tratt\u00f2 di una netta vittoria difensiva, amplificata dai successi ottenuti ad Anzio dalla 14\u00aa Armata negli stessi giorni, le cui unit\u00e0 stavano penetrando pur a fatica verso la costa; per un momento sembr\u00f2 addirittura che gli Alleati dovessero evacuare la testa di ponte. Il bombardamento dell'abbazia \u00e8 considerato un peccato grave ma, secondo lo storico Morris, non si tratt\u00f2 in s\u00e9 di un grave errore tattico. La vera deficienza operativa fu la completa mancanza di coordinazione fra l'attacco aereo e quello terrestre.\nLa terza battaglia.\nIl bombardamento di Cassino.\nSu pressione dei vertici politici alleati e dello stesso generale Freyberg, il maresciallo Alexander si risolse a ordinare un nuovo attacco alla linea Gustav sempre allo scopo di alleggerire la pressione su Anzio. Freyberg mantenne come obiettivi il monastero e la statale n\u00ba 6 ma organizz\u00f2 l'offensiva perch\u00e9 calasse da nord, verso la citt\u00e0 di Cassino e la collina del Castello (Rocca Janula) che sorgeva tra il monastero e la citt\u00e0 stessa; difatti le sconfitte patite a Sant'Angelo, alla stazione e l'ancora inondata valle del Rapido forzarono la selezione di questa direttrice, l'unica percorribile per i mezzi corazzati. Dato che la citt\u00e0 era pesantemente fortificata, Freyberg ordin\u00f2 un bombardamento aereo e di artiglieria su larga scala che l'avrebbe distrutta e permesso ai neozelandesi di occuparla, aprendo l'accesso alla valle del Liri. Dalla collina del Castello unit\u00e0 della 4\u00aa Divisione indiana avrebbero investito i tornanti che conducevano all'abbazia e preso Quota 435 (\"Hangman's Hill\", \"Collina dell'impiccato\") a meno di 300 metri dalle rovine, da dove sarebbero partiti gli attacchi per la conquista di Montecassino. Il 22 febbraio gli ultimi elementi della 34\u00aa Divisione statunitense, rimasti nella parte nordorientale della citt\u00e0, ricevettero il cambio da unit\u00e0 neozelandesi che, a loro volta, cedettero alla 78\u00aa Divisione fanteria britannica le posizioni davanti a Sant'Angelo. Proprio questa unit\u00e0, secondo Freyberg, avrebbe dovuto sfruttare il successo dei neozelandesi e penetrare (assieme al Combat Command B della 1\u00aa Divisione corazzata) nella valle del Liri per ricongiungersi al VI Corpo d'armata statunitense ad Anzio.\nLa forza aerea sarebbe stata impiegata su una scala senza precedenti, nel tentativo di dimostrare che i bombardamenti strategici potevano non solo dare un contributo tattico, ma vincere addirittura una battaglia terrestre: lo scopo era fare strage dei difensori di Cassino e lasciare tramortiti i pochi sopravvissuti al punto tale di renderli incapaci di opporre resistenza. Alexander e Freyberg si lasciarono conquistare da tale prospettiva; soprattutto quest'ultimo vide nella proposta operazione il modo migliore per contenere al massimo le perdite tra i connazionali. Ma Clark espresse la propria perplessit\u00e0 e lo imit\u00f2 anche il tenente generale Ira C. Eaker dell'USAAF, comandante delle forze aeree nel Mediterraneo che, memore di quando avvenuto a Montecassino un mese prima, si dichiar\u00f2 non troppo ottimista circa il previsto bombardamento. In una lettera al capo di stato maggiore dell'aeronautica a Washington, generale Henry Arnold, scrisse: \u00abNon aspettarti una grande vittoria da questa operazione [...]\u00bb, i bombardamenti \u00abserviranno a poco se le forze terrestri non attaccheranno subito [...]\u00bb. Non esistendo alternative plausibili, il piano di Freyberg fu accettato e il destino di Cassino segnato.\nTutto fu predisposto per il 24 febbraio ma, per quasi tre settimane, la pioggia incessante costrinse gli Alleati a rimandare l'attacco. Durante questo stallo gli uomini furono tenuti nelle postazioni avanzate, esposti alle intemperie, al fango, al freddo e agli sporadici attacchi dell'artiglieria tedesca; entrambi gli schieramenti in attesa lamentarono problemi e perdite. La difficile situazione ebbe una clamorosa conferma il 2 marzo, quando il generale Kippenberger calpest\u00f2 una mina su monte Trocchio e perse entrambi i piedi; inoltre, il maltempo persistente contribu\u00ec a ostacolare la gi\u00e0 precaria distribuzione dei rifornimenti e, addirittura, i soldati appostati sulle linee pi\u00f9 elevate e pi\u00f9 esposte alla pioggia torrenziale non poterono godere n\u00e9 di ripari, n\u00e9 di pasti caldi per giorni interi. Anche il versante tedesco soffriva gravi carenze logistiche: molti degli uomini non erano abituati al terreno montagnoso, erano inesperti nel trattare i muli e avevano grossi problemi a portare in quota i viveri caldi, inoltre mancavano barellieri e soprattutto i rincalzi. Il generale von Senger fu costretto a creare diversi capisaldi piuttosto che una linea continua di posizioni e diminuire l'organico delle compagnie in prima linea, in modo tale da scaglionare in profondit\u00e0 gli uomini e mettere insieme riserve. Nonostante il fuoco continuo dell'artiglieria alleata, che di giorno batteva i tragitti per gli approvvigionamenti, i tedeschi continuarono a rafforzare le posizioni difensive nei dintorni e dentro l'abbazia; l'ormai distrutto monastero si rivel\u00f2 un formidabile punto d'osservazione per l'artiglieria tedesca. Nel frattempo, un battaglione alla volta, gli uomini dell'esperta 1\u00aa Divisione paracadutisti (soprannominati dagli Alleati i \"Green Devils\", \"Diavoli Verdi\") si affiancarono al 1\u00ba Reggimento paracadutisti che gi\u00e0 combatteva a Cassino, andando a sostituire la 90\u00aa Divisione granatieri corazzati, il cui settore fu affidato il 26 febbraio al maggior generale Richard Heidrich, comandante della 1\u00aa Divisione. I paracadutisti rappresentavano una forza d'\u00e9lite dell'esercito tedesco, una divisione ben addestrata, motivata e indottrinata; von Senger ne era consapevole e infatti le lasci\u00f2 ampia libert\u00e0 d'azione.\nIl 14 marzo il cielo si schiar\u00ec abbastanza da consentire l'attacco per il giorno seguente e, nella notte, le truppe alleate di prima linea furono ritirate senza che i tedeschi se ne accorgessero. Intorno alle 08:00, dopo che i pi\u00f9 alti gradi delle forze alleate si erano riuniti presso Cervaro per assistere all'operazione, giunsero sulla citt\u00e0 i primi apparecchi e per le successive quattro ore 575 bombardieri medi e pesanti e 200 cacciabombardieri, la pi\u00f9 imponente forza aerea mai raccolta nel teatro di guerra del Mediterraneo, sganciarono oltre tonnellate di esplosivo ad alto potenziale su circa 2,6 chilometri quadrati di campagna.\nLa cittadina aveva gi\u00e0 sofferto duramente i combattimenti precedenti, ma questa volta fu completamente demolita, anche se solo circa la met\u00e0 delle bombe colp\u00ec il bersaglio. Al termine del bombardamento 748 pezzi spararono sulla cittadina e sul monastero proietti di ogni calibro. A met\u00e0 pomeriggio molti cannoni tacquero, ma l'abbazia in rovina continu\u00f2 a essere colpita per il resto della giornata e fino alle prime ore del giorno successivo. Perfino Freyberg rimase colpito dalla \u00abterribile unilateralit\u00e0 dello spettacolo\u00bb, ma il giornalista statunitense Christopher Buckley, che il 1\u00ba settembre 1939 era a Varsavia, scrisse: \u00abRicordo, per averlo visto con i miei occhi, chi ha la responsabilit\u00e0 di avere sguinzagliato questa spaventosa arma\u00bb.\nDei circa 300 uomini del 3\u00ba Reggimento paracadutisti annidati a Cassino, almeno la met\u00e0 rimase uccisa o ferita e molti dei sopravvissuti approfittarono della pausa tra l'incursione aerea e il cannoneggiamento per rifugiarsi nelle fognature, imitando i pochi civili che ancora non avevano abbandonato la citt\u00e0. Anche in questo caso, per\u00f2, il fuoco amico fece registrare molte perdite tra le file alleate: qualche ordigno cadde sulla 4\u00aa Divisione indiana, sulla 3\u00aa Divisione marocchina e su un accampamento polacco, per complessivi circa 100 morti. Inoltre centinaia di bombe furono rilasciate per errore su Venafro, Isernia, Pozzilli, Montaquila e Cervaro causando decine di morti tra la popolazione civile. Intorno alle 14:00, seguendo il fuoco di sbarramento dell'artiglieria, due compagnie del 25\u00ba Battaglione neozelandese appoggiate da alcuni Sherman del 19\u00ba Reggimento corazzato incominciarono ad avanzare verso la collina del Castello. Imboccarono da nord via Caruso con l'intenzione di sgomberare la citt\u00e0, ma fin da subito si accorsero che l'avanzata sarebbe stata molto pi\u00f9 difficile del previsto: non appena concluso il bombardamento aereo, i paracadutisti della guarnigione emersero dai loro rifugi e offrirono una solida resistenza. Inoltre le immani devastazioni facilitarono i difensori, perch\u00e9 gli enormi crateri e i giganteschi ammassi di macerie costringevano gli attaccanti a passare attraverso stretti passaggi. La riuscita del piano di Freyberg aveva poggiato sulla rapidit\u00e0 delle prime puntate offensive terrestri, mentre i tedeschi erano ancora frastornati e confusi, ma fin da subito si cap\u00ec che le cose sarebbero andate diversamente.\nL'offensiva attraverso la citt\u00e0.\nI combattimenti tra tedeschi e neozelandesi si fecero subito accaniti. I primi fanti, protetti da una cortina fumogena, avanzarono per liberare gli edifici alla base della collina del castello, da dove avrebbero tentato di impadronirsi dell'Hotel Continental, un edificio leggermente sopraelevato che sorgeva alla svolta a sinistra della statale n. 6 attraverso Cassino; nel frattempo i genieri e i bulldozer cercavano di aprire vie percorribili per i carri armati. I movimenti e gli scontri, per\u00f2, andarono a rilento e a met\u00e0 pomeriggio i tedeschi incominciarono un pesante bombardamento d'artiglieria sui quartieri settentrionali, concentrando il tiro lungo proprio su via Caruso, dove i bersagli si ammucchiavano nel tentativo di accedere alla cittadina.\nVerso sera, a peggiorare la situazione, incominci\u00f2 una pioggia torrenziale non prevista dal servizio meteorologico che riemp\u00ec d'acqua le buche; arrivarono rinforzi, ma la resistenza tedesca non fu spezzata. Al calare della notte il centro di Cassino e la collina del Castello erano in mano alle forze neozelandesi, seppure ancora esposte al tiro dei tedeschi. Asserragliati all'interno di Rocca Janula, i neozelandesi furono raggiunti con circa due ore di ritardo rispetto a quanto preventivato dal battaglione \"Essex\" della 4\u00aa Divisione indiana, che avrebbe dovuto risalire la collina del Castello fino alla \"Collina dell'impiccato\" e quindi attaccare il monastero: il battaglione era stato gravemente ostacolato dalla pioggia, dall'oscurit\u00e0 e dai capisaldi tedeschi ancora attivi ai piedi della collina.\nPrima che gli elementi dell'\"Essex\" potessero raggiungere la vetta e dare il cambio ai neozelandesi, sopraggiunse la mezzanotte e i piani di attacco all'abbazia sfumarono; di conseguenza le compagnie di retroguardia si ritrovarono allo scoperto quando il bombardamento tedesco contro la collina del Castello ebbe inizio. I fucilieri del 1\u00ba/6\u00ba \"Rajputana\" furono messi fuori combattimento ancor prima di entrare in azione e dovettero attaccare di notte e con forze esigue Quota 235 (posizionata tra i tornanti che conducono al monastero). Gli indiani si lanciarono in avanti intorno alle 04:30 del 16 marzo e, dopo svariati attacchi infruttuosi durati tutta la notte, al mattino furono affiancati da alcune compagnie Gurkha che consentirono di continuare gli attacchi lungo i tornanti del monastero. Riuscirono cos\u00ec a distrarre i tedeschi dall'infiltrazione di alcuni plotoni del 1\u00ba/9\u00ba Gurkha verso la Collina dell'impiccato.\nLe conquiste del primo giorno si rivelarono modeste e incapaci di fornire una solida base per proseguire l'offensiva. Il generale Kippenberger fu rimpiazzato dal maggior generale Beresford Parkinson, che invi\u00f2 altre compagnie del 25\u00ba e 26\u00ba Battaglione della 5\u00aa Brigata. La citt\u00e0 dovette essere rastrellata strada per strada ma, in quel tipo di combattimento, i neozelandesi non poterono sfruttare la superiorit\u00e0 d'artiglieria di cui godevano; al contrario i paracadutisti tedeschi si giovarono del mare di rovine che era diventata Cassino: le vie erano sparite sotto le macerie, non esistevano punti di riferimento e le uniche costruzioni identificabili (la stazione, l'Hotel Continental e l'Hotel des Roses) erano saldamente occupati da loro. Nel frattempo era cominciata una intensa lotta che dur\u00f2 alcuni giorni per la posizione chiave di \"Hangman's Hill\" e lungo i tornanti del monastero. Trincerati nell'abbazia sventrata, i tedeschi segnalavano ogni movimento dei nemici alle sezioni mortai e i cecchini imponevano ai soldati attaccanti un vero e proprio stillicidio; anche di notte i tiratori scelti e le bombe colpivano i barellieri e rendevano difficili i rifornimenti.\nAi piedi della collina del Castello, i neozelandesi continuavano a combattere tra le rovine della citt\u00e0: il 16 marzo alcuni carri armati furono capaci di arrivare a breve distanza dalla statale n. 6 grazie anche al prodigioso lavoro dei genieri e, a fine giornata, i due terzi di Cassino erano in mano alleata; il giorno seguente fu occupato quello che rimaneva del giardino botanico e il 26\u00ba Battaglione riprese il possesso della stazione. A quel punto la resistenza tedesca era stata circoscritta all'Hotel Continental e all'Hotel des Roses ma, fintanto che fossero rimasti in mano ai paracadutisti, l'accesso alla statale e al monastero sarebbero stati preclusi. I combattimenti dunque proseguirono fino al 18 marzo ma ogni assalto fu contenuto dai tedeschi, costringendo il generale Freyberg a giocare la sua ultima carta la mattina seguente: il battaglione m\u0101ori. Il 19, mentre i Gurkha e gli uomini dell'\"Essex\" avrebbero condotto un nuovo assalto al monastero, il battaglione e 35 carri armati sarebbero avanzati lungo il percorso approntato dai genieri durante il periodo di stallo, che da Caira portava fin sotto il massiccio alla fattoria Albaneta.\nLa collina del Castello.\nAnche i tedeschi si resero conto del pericolo e dell'importanza cruciale della collina del Castello, che non solo sovrastava la parte settentrionale della citt\u00e0 ma era fondamentale per gli sforzi alleati contro le quote superiori. Il 18 marzo, anticipando le intenzioni di Freyberg, i tedeschi passarono al contrattacco sia verso la stazione sia verso Rocca Janula. L'attacco alla stazione fall\u00ec ma fu un duro colpo per i neozelandesi che, fino a quel momento, credevano i tedeschi ormai spacciati; anche quello contro la collina del Castello mise in seria difficolt\u00e0 le forze di Freyberg. Circa 300 uomini del 1\u00ba Battaglione paracadutisti, partendo dal monastero, si lanciarono gi\u00f9 per collina assaltando le posizioni dell'\"Essex\" e dei \"Rajputana\" nel vecchio castello. Di conseguenza il battaglione Gurkha a Quota 435, \"Hangman's Hill\", rimase isolato e nei giorni successivi dovette resistere da solo alla pressione dei paracadutisti. I combattimenti sulla collina Castello furono molto duri, tra violenti assalti e scontri corpo a corpo anche all'interno del cortile del Castello, dove in un paio di occasioni i tedeschi riuscirono a penetrare per poi essere sanguinosamente respinti dal fuoco delle armi automatiche dei difensori. La ferocia di questi combattimenti e la precaria situazione degli uomini sulla collina del Castello costrinsero a rinviare l'attacco alla fattoria Albaneta, ma non pervenne alcun contrordine al reparto di carristi. I mezzi corazzati mossero in avanti ma, senza il supporto della fanteria, per i tedeschi fu facile colpirli ripetutamente da posizioni vantaggiose; una dozzina di carri fu messa fuori combattimento e i rimanenti ricevettero l'ordine di ripiegare. Fu cos\u00ec messa a nudo, ancora una volta, la mancanza di coordinamento tra i comandi alleati inferiori e questa manchevolezza fu ben descritta nel diario storico della 4\u00aa Divisione indiana: \u00abaccadde ancora una volta che un pugno colpisse mentre l'altro braccio penzolava inerte\u00bb.\nIl 20 marzo la battaglia era ormai in stallo e il generale Clark, che fino a quel momento si era limitato a criticare l'operato di Freyberg, insistette perch\u00e9 il Corpo neozelandese compisse un ultimo sforzo. Il comandante della 5\u00aa Armata era da poco venuto a conoscenza che il maresciallo Alexander stava preparando un nuovo piano, che prevedeva il trasferimento dell'8\u00aa Armata britannica dal fronte adriatico per concentrare il peso combinato delle due armate in un'unica poderosa offensiva sul fronte di Cassino. Quando ci\u00f2 sarebbe avvenuto, Cassino non sarebbe pi\u00f9 stata una battaglia della sola 5\u00aa Armata. Gli scontri nel frattempo si trascinarono per altri due giorni e il 22 marzo Clark diede a Freyberg altre 36 ore per provare a conquistare l'abbazia. Diverse compagnie del 2\u00ba Battaglione fucilieri Gurkha e il 6\u00ba Battaglione \"Royal West Kent\" attaccarono i tornanti, ma furono nuovamente respinti; un'ennesima offensiva dei neozelandesi contro l'Hotel Continental fall\u00ec a sua volta; le due divisioni erano ormai allo stremo. Il 23 marzo fu deciso di ritirare le truppe isolate da giorni dalla Collina dell'Impiccato e fermare l'offensiva ma gli aspri combattimenti di Cassino avevano minato pesantemente anche il morale dei neozelandesi, tanto da portare la divisione sull'orlo della disgregazione. Le posizioni non abbandonate dagli indiani furono affidate alla 78\u00aa Divisione britannica e la grande unit\u00e0 indiana, ormai decimata, fu ritirata e spostata sull'Adriatico: \u00abla 4\u00aa Divisione ha perso pi\u00f9 di una battaglia\u00bb scrisse Tucker \u00ab[...] aveva perso parte della propria sostanza\u00bb. Il terzo attacco a Cassino in undici giorni caus\u00f2 circa perdite nel Corpo neozelandese, quasi il doppio di quelle tedesche; la pi\u00f9 martoriata fu la divisione indiana che da met\u00e0 febbraio, fra morti e feriti, aveva avuto circa vittime.\nAnche la terza battaglia si era conclusa con una sconfitta tattica per gli Alleati e con una vittoria difensiva dei tedeschi; questi ultimi, tuttavia, pagarono un prezzo terribile per contrastare gli Alleati e i loro battaglioni furono ridotti a una consistenza variabile fra i 40 e i 120 uomini. Questa battaglia, passata alla storia come episodio controverso, fu giudicata dal generale von Senger come \u00abdifficilmente comprensibile\u00bb. Dopo gli attacchi del dicembre 1943 del generale Juin e i tentativi del generale McCreery a gennaio contro l'ala destra del XIV Corpo corazzato, i comandi alleati avevano deciso di concentrare l'attacco contro il caposaldo di Cassino, l'unica zona che avrebbe teoricamente consentito l'utilizzo massiccio delle forze corazzate ma anche il punto ove le opere difensive tedesche erano pi\u00f9 dense. Il principale scopo dell'attacco, ossia alleviare la pressione su Anzio, non era neppure pi\u00f9 cos\u00ec rilevante quando fu lanciato l'assalto, dato che la situazione sulla testa di ponte era ormai stabilizzata: ci\u00f2 ha contribuito soltanto a moltiplicare le perplessit\u00e0 in merito alla terza battaglia di Cassino. Dopo il fallimento delle prime due offensive Freyberg, sempre assillato dal problema di contenere le perdite, continu\u00f2 a essere restio a impegnare le proprie riserve e decise di insistere con una manovra a tenaglia e ad affidarsi all'aeronautica, nonostante la distruzione dell'abbazia avesse gi\u00e0 evidenziato che i bombardamenti intensivi non avevano scardinato il fronte tedesco (oltre a generare cumuli di macerie che ostacolavano gli stessi attaccanti). La mancanza di fantasia operativa nei comandi alleati facilit\u00f2 il compito dei difensori, i quali potevano ora contare sulle truppe pi\u00f9 combattive dell'esercito tedesco plasmate nel fanatismo e nel credo nella causa hitleriana, ma anche da uno spirito di corpo e da un addestramento superiore alla media. I tedeschi dislocati a Cassino poterono sfruttare gli insegnamenti di Stalingrado circa i combattimenti a distanza ravvicinata e l'utilizzo di pochi e isolati carri armati, i quali venivano mimetizzati per colpire a distanza ravvicinata i mezzi nemici per poi ritirarsi dalla scena. Quale risultato della battaglia si ebbe un miglioramento del morale dei paracadutisti tedeschi, che si dissero orgogliosi della tenacia dimostrata durante i combattimenti contro un nemico pi\u00f9 potente; ma von Senger non si fece illusioni. Unita alla scarsit\u00e0 di mezzi, la completa assenza della Luftwaffe dal campo di battaglia era ancor pi\u00f9 grave per i tedeschi e il generale sapeva bene che, quando il nemico sarebbe riuscito a tornare alla guerra di movimento, lo spostamento notturno delle riserve non sarebbe stato pi\u00f9 sufficiente: i movimenti a quel punto sarebbero dovuti avvenire di giorno, sotto il totale e irresistibile dominio alleato dei cieli.\nCos\u00ec osserv\u00f2 A. C. Philipps nella sua \"Storia ufficiale della seconda guerra mondiale\" redatta per il governo neozelandese: \u00abNessun generale competente avrebbe scelto nel marzo 1944 la citt\u00e0 di Cassino come obiettivo d'attacco sulla scorta di considerazioni puramente militari. L'idea stessa di conquistare d'assalto in pieno inverno la pi\u00f9 salda fortezza esistente in Europa con un solo corpo d'armata e senza l'aiuto di operazioni in altri punti, destinate a distrarre l'avversario, gli sarebbe parsa poco conveniente\u00bb. Gli alti comandi alleati, a Cassino, si segnalarono per la mancanza di idee brillanti. Freyberg e gli altri generali del Commonwealth erano insofferenti nei confronti di Clark per la sua presunta noncuranza a riguardo delle perdite, ma la strategia della guerra di logoramento fu soprattutto frutto della volont\u00e0 di Alexander. Dal canto loro i comandanti britannici continuavano a considerare il carro armato l'arma decisiva, ma l'orografia dell'Italia creava solo congestione, caos e ritardi; la linea Gustav dimostr\u00f2 ancora una volta come l'antico principio, secondo il quale l'attaccante deve godere di un vantaggio numerico minimo di tre a uno, era ancora validissimo su un terreno montagnoso: il generale Freyberg al contrario non raggiunse mai nemmeno la proporzione di due a uno. Solo con la conclusione del terzo assalto Alexander prese in considerazione quello che i generali Juin e Keyes suggerivano da mesi, ossia compiere un'ampia manovra di aggiramento condotta su un terreno accessibile ad almeno due divisioni agili e ben equipaggiate.\nLa sospensione dei combattimenti e le retrovie.\nAlla fine di marzo a Cassino incominci\u00f2 una situazione di stallo: la linea del fronte dal Garigliano passava ora attraverso la citt\u00e0 distrutta, e il Castello era in mano agli Alleati; pi\u00f9 in alto il disagevole saliente che dalla Testa di Serpente passava verso monte Castellone e colle Abate era ancora in possesso delle forze alleate, nonostante in alcuni punti i capisaldi nemici si trovassero a poche decine di metri di distanza. Qui, a nord di Cassino, durante il periodo di stallo anche le truppe francesi furono rimpiazzate dai britannici della 4\u00aa Divisione dell'8\u00aa Armata e successivamente dai neozelandesi, che cos\u00ec ebbero modo di riposare dopo i duri scontri nella cittadina.\nLe retrovie alleate.\nDietro questa linea la popolazione di Cassino e delle immediate retrovie continuava a soffrire e a patire enormi disagi. Oltre alle numerose vittime causate dal fuoco di entrambi gli schieramenti, una delle cause di morte tra i civili di Cassino fu la malaria, malattia che si era propagata a causa dell'inondazione provocata dai tedeschi della vallata del Rapido, che con tutti i cadaveri di animali ed esseri umani si era riempita di zanzare. Se i soldati disponevano di alcune forme di protezione dalla malattia, i civili ne erano completamente in balia e accusarono diverse morti anche dopo la fine dei combattimenti. Nel frattempo, nelle retrovie alleate incominciarono a diffondersi tra la popolazione le prime notizie delle cosiddette \"marocchinate\", violenze e stupri di massa commessi dalle truppe nordafricane francesi, in particolare i \"goumier\" (le truppe da montagna marocchine irregolari, utilizzate sempre pi\u00f9 massicciamente dal corpo d'armata di Juin). Il generale Juin ricevette numerose proteste sul comportamento dei suoi uomini; successivamente persino il papa Pio XII intervenne, e nei giorni che seguirono lo sfondamento della Gustav fu impedito alle truppe alleate \u00abdi colore\u00bb l'ingresso a Roma. Norman Lewis, in qualit\u00e0 di ufficiale dell\"intelligence\" della 5\u00aa Armata, rifer\u00ec di numerose brutalit\u00e0 e stupri indiscriminati compiuti da soldati genericamente identificati come nordafricani, che dopo aver disertato si erano spinti in diverse zone delle retrovie del fronte, fino ad Afragola, aggiungendo nella popolazione altro terrore a quello dei combattimenti e delle privazioni.\nIl racconto di tali violenze \u00e8 per\u00f2, soprattutto, il risultato di una mediazione culturale, sociale e politica, in cui si intrecciarono credenze popolari, superstizioni e distorsioni della realt\u00e0. Una testimone raccont\u00f2 di \u00absoldati scuri di pelle che indossavano gonnellini come divisa\u00bb, e molto spesso nelle memorie delle donne abusate si tese a confondere soldati di diverse nazionalit\u00e0, come indiani e mongoli, definiti indistintamente tutti \u00abmarocchini\u00bb. Parallelamente nacque in quei territori un'immagine stereotipata del soldato tedesco: seppur nei mesi precedenti i tedeschi stessi avevano causato enormi stenti e privazioni alle popolazioni, ci\u00f2 fu in un certo senso giustificato a posteriori attribuendolo a esigenze militari, concetto che nelle popolazioni rurali era pi\u00f9 facilmente comprensibile rispetto alla violenza immotivata degli Alleati. Tali accuse assunsero nei mesi successivi una certa consistenza, al punto da dover essere analizzare con particolare attenzione e cautela: il corrispondente del \"Daily Telegraph\" Leonard Marsland Gander osserv\u00f2 che \u00abI \"goumiers\" sono diventati una leggenda, oggetto di aneddoti di cattivo gusto [...] non c'\u00e8 resoconto dei loro stupri o di altre malefatte che non sia troppo strampalato per essere riferito come vero\u00bb.\nPer le truppe alleate al fronte di Cassino, Napoli divenne una sorta di miraggio, che ai soldati anglo-statunitensi aveva molto da offrire nonostante la condizione alimentare della popolazione civile fosse critica. I ristoranti sul lungomare erano aperti, il Teatro di San Carlo rimasto indenne dalle distruzioni offriva spettacoli e si potevano fare gite fino a Capri. Per alcuni andare in licenza a Napoli era come \u00ab[...] passare dall'atmosfera di un incidente stradale direttamente dentro un cabaret volgare e rumoroso\u00bb. Ma la popolazione continuava a soffrire la fame: il giornalista Alan Moorehead fu scosso dalla povert\u00e0, dalla prostituzione e dalla criminalit\u00e0 sfacciata, Norman Lewis annot\u00f2 come \u00abdai pali del telegrafo alle fiale di penicillina, nulla sembrava troppo grande o troppo piccolo per sfuggire alla cleptomania dei napoletani\u00bb. Questo era dovuto soprattutto alla miseria e alla prostrazione portata dalla guerra, alla quale gli Alleati cercarono di porre rimedio, a Napoli e in altri centri urbani, con politiche d'emergenza a favore della popolazione nella misura in cui queste fossero compatibili con le proprie finalit\u00e0 militari. Con questa logica l'amministrazione militare si impegn\u00f2 a garantire alla popolazione civile l'indispensabile per la sopravvivenza e il mantenimento della sicurezza pubblica, concentrandosi quindi sul ripristino del porto, dell'impianto idrico, elettrico e della rete ferroviaria, ossia elementi vitali per sostenere lo sforzo bellico. Ma il soddisfacimento delle esigenze alimentari fu deludente, e il mercato nero fior\u00ec; nell'aprile del 1944, il bollettino dello \"Psychological Warfare Bureau\" stim\u00f2 che il 65% del reddito pro-capite dei napoletani provenisse dai traffici di forniture alleate rubate. Per i soldati stanchi e demoralizzati provenienti da Cassino, Napoli rimaneva comunque la meta pi\u00f9 ambita, dove le visite ai bordelli divenne l'occupazione principale. L'esercito dovette riempire la citt\u00e0 di \"stazioni di profilassi\", ma ci\u00f2 non imped\u00ec un'epidemia di gonorrea a marzo contenuta con difficolt\u00e0, cos\u00ec come con difficolt\u00e0 si dovette fronteggiare anche un'epidemia di tifo esantematico che invest\u00ec la citt\u00e0 a fine 1943 e si protrasse nei primi mesi del 1944. A questa emergenza le autorit\u00e0 alleate reagirono energicamente con l'impiego su vasta scala del DDT, grazie al quale si pot\u00e9 debellare l'epidemia e tenere al sicuro i soldati sottoponendoli a misure preventive.\nLe retrovie tedesche.\nSe le grandi e piccole citt\u00e0 del sud Italia si trovavano in condizioni forse pi\u00f9 difficili di quanto lo fossero sotto l'occupazione tedesca, le citt\u00e0 italiane nel territorio della Repubblica Sociale Italiana a nord della Gustav e dotate di qualche importanza commerciale, oltre a subire l'occupazione e la repressione tedesca, erano anche regolarmente bombardate dall'aviazione alleata. In particolare a Roma, situata nel cuore delle immediate retrovie tedesche, era finito il tempo degli entusiasmi che seguirono gli sbarchi di gennaio, quando per giorni migliaia di romani aspettarono speranzosi il celere arrivo delle truppe anglo-statunitensi. Gli scontri di Anzio e Cassino si erano arenati e la speranza di una imminente liberazione di Roma era svanita. Nel contempo l'occupazione della capitale da parte delle forze tedesche si radicalizz\u00f2, soprattutto per quanto riguardava la persecuzione degli ebrei. L'inverno fu \u00ablungo e fosco\u00bb per i romani non minacciati di sterminio; in citt\u00e0 si erano riversati centinaia di migliaia di sfollati, l'elettricit\u00e0 funzionava a singhiozzo e interi quartieri rimanevano al buio per giorni, la tubercolosi e la mortalit\u00e0 infantile crescevano vertiginosamente, mentre i combattimenti lungo la Gustav impedivano l'arrivo di grano dal sud Italia e la sistematica distruzione delle vie di comunicazione da parte dell'aviazione alleata rendeva difficoltoso l'arrivo di generi alimentari verso la capitale.\nI prezzi quadruplicarono in fretta e i romani incominciarono a patire pesantemente la fame: le razioni disponibili erano sempre pi\u00f9 esigue e i tumulti della popolazione vennero in alcuni casi soppressi nel sangue dai tedeschi. In quella fase della guerra la Germania era disperatamente a corto di manodopera e gli uomini incominciarono a venire rastrellati per essere mandati a lavorare nel Reich tedesco; nel mentre in via Tasso, sede della Gestapo, le SS torturavano i prigionieri catturati anche grazie all'azione delle milizie fasciste, soprattutto della Banda Koch, che catturava e interrogava sotto tortura partigiani, dissidenti politici o semplici sospettati. Parallelamente nel marzo 1944 i gruppi della Resistenza avevano cominciato a coordinare la loro attivit\u00e0 e, sotto la guida degli Alleati, incominciarono a bersagliare le linee di comunicazione tedesche che portavano ai fronti di Cassino e Anzio.\nUfficialmente Roma era \"citt\u00e0 aperta\", ma di fatto i tedeschi si servirono della citt\u00e0 come un ganglio vitale per le loro linee di comunicazione verso il fronte e vi installarono comandi e distaccamenti oltre che praticarvi una violenta repressione contro la popolazione. A loro volta gli Alleati bombardavano legittimi obiettivi militari, come i depositi delle stazioni e i magazzini dei rifornimenti, ma lo fecero con la precisione che gli strumenti dell'epoca consentivano, suscitando cos\u00ec anche indignazione tra la popolazione. I romani di sesso maschile passarono in buon numero alla clandestinit\u00e0 quando i rastrellamenti tedeschi si fecero pi\u00f9 intensi, e per le retrovie tedesche Roma divenne una vera e propria spina nel fianco. Gli episodi di resistenza all'occupante crebbero di numero e intensit\u00e0 fino a raggiungere il loro culmine il 23 marzo 1944 con un'azione contro un distaccamento di polizia tedesca che marciava verso il Viminale lungo via Rasella, nel cuore della citt\u00e0. A tale azione segu\u00ec la feroce rappresaglia delle Fosse Ardeatine, figlia della rabbia e della paura di un'insurrezione generale della citt\u00e0 contro l'occupante da reprimere immediatamente nel sangue: 335 persone, molte delle quali prelevate da via Tasso e dal carcere di Regina Coeli con la collaborazione attiva del funzionario di polizia Pietro Caruso, furono assassinate dai tedeschi.\nLa circostanza che l'attentato di via Rasella fu compiuto nello stesso giorno in cui sul fronte di Cassino, dopo giorni di stallo, furono sospesi i combattimenti \u00e8 indicativa della mancanza di coordinamento dell'offensiva partigiana a Roma con lo sviluppo delle operazioni militari alleate. L'eccidio della Fosse Ardeatine segn\u00f2 una forte battuta d'arresto della Resistenza romana, che \u2013 anche a causa di un'efficace azione repressiva condotta dagli occupanti nei mesi successivi \u2013 avrebbe poi fallito nell'organizzare l'insurrezione popolare all'arrivo degli Alleati. Inoltre, nello stesso mese i tedeschi approfittarono della sospensione dei combattimenti per destinare forze a una violenta ed efficace operazione antipartigiana nelle province di Terni, Perugia e Rieti, che port\u00f2 alla ritirata delle formazioni partigiane, tra cui la Brigata Garibaldi \"Antonio Gramsci\". Nell'ambito di tali operazioni i tedeschi commisero diversi massacri, tra cui la strage di Leonessa (2-7 aprile) e l'eccidio delle Fosse Reatine (9 aprile).\nL'ostilit\u00e0 dei romani all'occupazione tedesca peraltro rispecchiava quella del resto della popolazione del nord Italia, dove nella primavera del 1944 crebbero gli episodi di resistenza e azioni di sabotaggio lungo le linee tedesche, che impegnarono sempre pi\u00f9 uomini della Wehrmacht e della RSI. A maggio i partigiani erano pi\u00f9 di 70 000 (in confronto dei 10 000 di inizio anno) che operavano in una trentina di zone del nord; secondo Alexander, il 22 maggio i patrioti \u00abtenevano ormai in scacco\u00bb sei divisioni tedesche. Lo stesso Kesselring dovette ammettere che durante la lotta anti-partigiana in Italia \u00abla quota di perdite da parte tedesca \u00e8 stata assai pi\u00f9 elevata di quella delle bande\u00bb, e che il grande pericolo che i partigiani rappresentavano per un'eventuale ritirata delle due armate tedesche dalla Gustav dovesse porre la lotta contro le formazioni partigiane \u00absullo stesso piano della guerra al fronte\u00bb, con l'impiego di ogni mezzo bellico. A ci\u00f2 si un\u00ec la poderosa offensiva aerea alleata contro le linee di comunicazione nel nord Italia (Operazione Strangle), durante la quale furono effettuate oltre 50 000 missioni sganciando 26 000 tonnellate di bombe. A met\u00e0 aprile erano stati distrutti ventisette ponti, mentre la linea ferroviaria Firenze-Roma era stata colpita in ventidue punti. Ogni stazione, ponte, officina per riparazione delle locomotive e treno parcheggiato erano obiettivi, e a met\u00e0 aprile gli Alleati avevano ormai bloccato tutte le linee per Roma, sicch\u00e9 i rifornimenti dovevano proseguire da Firenze a Roma su camion. Ai primi di aprile Kesselring ordin\u00f2 che i convogli viaggiassero solo di notte, ma l'allungarsi delle ore di luce non consentiva di percorrere la tratta in una sola volta, e in molte occasioni un viaggio di trecento chilometri fra andata e ritorno veniva svolto in una settimana. La guerra aerea complic\u00f2 il sistema logistico tedesco e intacc\u00f2 la sua capacit\u00e0 di resistere a un'offensiva terrestre di lunga durata, ma gli stessi comandi alleati dovettero constatare come i bombardamenti, da soli, non erano in grado di sconfiggere un esercito ordinato e disciplinato seppur privo di supporto aereo.\nTutto ci\u00f2 si riflett\u00e9 sotto il profilo dei rifornimenti che i soldati tedeschi potevano avere sul fronte di Cassino. Qui la situazione dei tedeschi era ben peggiore, per quanto possibile, rispetto a quella degli Alleati, i quali potevano disporre di munizioni di artiglieria in abbondanza per tempestare di proiettili lo stretto passaggio noto come \"Death Valley\", che dalle retrovie tedesche portava all'abbazia. Durante il giorno la continua ricognizione aerea della 5\u00aa Armata scatenava bombardamenti su chiunque si arrischiasse a percorrere quel sentiero durante il giorno. Il paracadutista Werner Eggert ricord\u00f2 come \u00abla nostra situazione per quanto riguarda l'acqua potabile era precaria\u00bb e di come \u00ab[...] molti dei nostri uomini morirono nel corso di quella salita di un'ora o della discesa, che ne richiedeva mezza\u00bb. I furieri tedeschi lamentavano mancanza di disinfettanti, sapone, insulina, cerotti, insetticidi nonch\u00e9 penuria di foraggio, ferri e chiodi per i cavalli. Verso la fine dell'inverno erano incominciati a scarseggiare prima i fusti per il carburante, poi il carburante stesso si era dimezzato, tanto che i meccanici cercarono di ricavarlo dalle vinacce e dall'acetone delle fabbriche di vernici; la velocit\u00e0 degli automezzi fu ridotta da sessanta a quaranta chilometri orari e si sperimentarono addirittura ruote di legno per risparmiare gli pneumatici.\nRiorganizzazione e preparazione.\nIn aprile il generale Clark fu convocato a Washington dove apprese la data dell'operazione Overlord: intu\u00ec subito che, dopo lo sbarco alleato in Francia, la campagna d'Italia sarebbe passata in secondo piano. Questa prospettiva preoccupava anche il maresciallo Alexander, il quale approfitt\u00f2 della pausa primaverile per recarsi a Londra e convincere il \"War Office\" a opporsi a qualunque tentativo di sbarco nella Francia meridionale o in qualunque altra parte del Mediterraneo occidentale e a favorire la prosecuzione della campagna d'Italia fino alla conquista dell'intera penisola.\nIn campo strategico, per\u00f2, esistevano divergenze di opinioni. La principale causa di attriti tra gli alti comandi alleati verteva sulla necessit\u00e0 di dare al generale d'armata Maitland Wilson precise direttive sul piano Anvil, lo sbarco nel sud della Francia. La decisione era stata rimandata al 20 marzo dallo stesso generale Eisenhower, giorno in cui si sarebbe deciso se attuare uno sbarco nel Mediterraneo con lo scopo di \u00abaiutare Overlord\u00bb, oppure concentrarsi unicamente sul teatro italiano e spedire in Gran Bretagna, in vista dello sbarco in Normandia, i mezzi anfibi fino ad allora tenuti nel Mediterraneo. Il 22 marzo Wilson invi\u00f2 la sua valutazione a Londra indicando la necessit\u00e0 di concentrare gli sforzi sulla campagna in Italia, dove a maggio era prevista una potente offensiva contro la linea Gustav, e allo stesso tempo annullare Anvil o relegarla a semplice manovra diversiva. Sia Churchill e gli stati maggiori britannici sia Eisenhower approvarono la valutazione di Wilson, ma lo stato maggiore statunitense, dopo aver approvato l'invio del naviglio in Gran Bretagna, sugger\u00ec di rinviare Anvil al 10 luglio e di procedere con l'offensiva primaverile, convenzionalmente nominata operazione Diadem. Il generale Marshall fu incrollabile su un altro punto: dopo la caduta di Roma la campagna d'Italia sarebbe passata in secondo piano.\nAlla fine di duri e seccanti botta e risposta, Diadem ricevette un riluttante segnale unilaterale di via libera e Anvil fu ridotto, nonostante le obiezioni statunitensi, allo status di un piano di copertura dell'offensiva in Italia. Sul fronte italiano, quindi, i preparativi per l'offensiva primaverile proseguirono con difficolt\u00e0 dato che, nonostante l'ottimismo, il trasferimento dell'8\u00aa Armata a ovest degli Appennini si rivel\u00f2 molto complicato e la scarsit\u00e0 di navi ritard\u00f2 l'arrivo di nuove divisioni dal Nordafrica e dal Medio Oriente; pertanto lo stato maggiore britannico concluse che il dispiegamento non sarebbe potuto avvenire prima della met\u00e0 di aprile, inducendo Alexander a rinviare il D-Day all'11 maggio 1944. Oltre all'operazione Strangle, gli Alleati programmarono altri tre piani sussidiari per camuffare i preparativi e creare confusione tra i comandi tedeschi: l'impiego di unit\u00e0 di sabotaggio dietro le linee nemiche (ad esempio l'Operazione Ginny); la dislocazione arretrata fino all'ultimo delle nuove unit\u00e0, per nascondere ai tedeschi l'entit\u00e0 delle forze raggruppate sulla linea di Cassino; la conduzione di esercitazioni anfibie nella zona di Napoli-Salerno che ricadeva nel raggio d'azione della ricognizione della Luftwaffe, in modo da far credere al feldmaresciallo Kesselring l'imminenza di un altro sbarco.\nL'operazione Diadem era stata progettata da Alexander per sconfiggere le forze del generale von Vietinghoff, determinando indirettamente la caduta della citt\u00e0. Tale intenzione fu espressa nell'ordine operativo n. 1 del 5 maggio: \u00abdistruggere l'ala destra della 10\u00aa Armata tedesca; ricacciare ci\u00f2 che resta di essa e della 14\u00aa Armata a nord di Roma; e incalzare il nemico fino alla linea Pisa-Rimini infliggendogli nel contempo le massime perdite\u00bb. Compito dell'armata britannica fu quello di operare lo sfondamento su Cassino e avanzare lungo la Statale n. 6 passando a est di Roma, quindi puntare su Ancona e Firenze (e successivamente, a seconda della decisione dello stato maggiore combinato, dirigersi a nord-ovest verso la Francia o a nord-est verso l'Austria, come i britannici speravano); la 5\u00aa Armata di Clark avrebbe espugnato la gola di Ausonia e sarebbe avanzata parallelamente ai britannici per ricongiugersi al VI Corpo d'armata statunitense che, a sua volta, da Anzio avrebbe puntato verso Valmontone, tagliando cos\u00ec la ritirata alla 10\u00aa Armata di von Vietinghoff. La 5\u00aa Armata avrebbe quindi marciato su Roma per occupare gli aeroporti di Viterbo e i porti di Civitavecchia e Livorno. Lo sfondamento di Anzio sarebbe dovuto avvenire solo su ordine di Alexander, e comunque con 24 ore di preavviso sul giorno D+4 (ovvero il 16 maggio). Le forze lasciate sulla costa adriatica sarebbero state poste sotto il comando diretto dal 15\u00ba Gruppo d'armate e avrebbero incalzato qualsiasi ritirata tedesca.\nDurante la fase di preparazione i britannici ricevettero un quantitativo imponente di mezzi corazzati, riuniti in tre divisioni (1\u00aa e 6\u00aa Divisione corazzata britannica, 6\u00aa Divisione sudafricana) e tre brigate corazzate (21\u00aa e 25\u00aa Brigata carri, 7\u00aa Brigata corazzata); anche la fanteria fu aumentata con l'arrivo della 4\u00aa Divisione britannica, dell'8\u00aa Divisione indiana, della Brigata Ebraica dalla Palestina e della 3\u00aa Brigata da montagna greca. Gli statunitensi furono affiancati dall'85\u00aa e dall'88\u00aa Divisione di fanteria, le prime due grandi unit\u00e0 giunte in Italia formate da militari di leva. Si verificarono infine importanti spostamenti. Il II Corpo polacco and\u00f2 a sostituire il Corpo di spedizione francese a nord di Cassino; il XIII Corpo d'armata britannico prese in consegna Cassino dal Corpo neozelandese, quando quest'ultimo fu sciolto. La linea di demarcazione della 5\u00aa Armata fu spostata pi\u00f9 a sud, sul limite meridionale della valle del Liri; il X Corpo britannico fu rilasciato dalla 5\u00aa Armata e sostituito lungo il Garigliano dal II Corpo statunitense lungo la costa e dal Corpo di spedizione francese nel settore collinoso di Ausonia; il X Corpo britannico e il I Corpo d'armata canadese del tenente generale Eedson L. M. Burns furono messi a disposizione dell'8\u00aa Armata. Il settore adriatico fu lasciato al V Corpo d'armata britannico.\nAl momento dell'attacco dell'11 maggio gli Alleati potevano cos\u00ec schierare nel settore della 5\u00aa Armata il II Corpo statunitense (85\u00aa e 88\u00aa Divisione) che avrebbe attaccato lungo la costa verso Minturno; il Corpo di spedizione francese, cresciuto da due a quattro divisioni con l'apporto della 1\u00aa Divisione motorizzata francese e della 4\u00aa Divisione da montagna marocchina (aggiuntesi alla 3\u00aa Divisione algerina e alla 2\u00aa Divisione marocchina), che avrebbe attaccato le colline in direzione di Ausonia e quindi avanzato lungo il difficile terreno dei monti Aurunci. Ad Anzio il VI Corpo pass\u00f2 da quattro a sei divisioni (le britanniche 1\u00aa e 5\u00aa, le statunitensi 3\u00aa, 34\u00aa, 45\u00aa e la 1\u00aa corazzata) e costitu\u00ec una riserva d'armata con la 36\u00aa Divisione. Alla destra delle forze coloniali francesi, lungo la linea del Rapido, incominciava lo schieramento dell'8\u00aa Armata del generale Oliver Leese che, da sinistra a destra, allineava il XIII Corpo d'armata e il II Corpo polacco. Il XIII Corpo, al comando del tenente generale Sidney Kirkman, si articolava sulla 4\u00aa Divisione britannica e sull'8\u00aa Divisione indiana, che avrebbero attaccato in direzione Sant'Angelo (ricalcando la fallita offensiva della 36\u00aa Divisione nel febbraio 1944) e disponeva inoltre della 78\u00aa Divisione e della 6\u00aa Divisione corazzata britannica, posizionate nelle retrovie pronte a sfruttare l'eventuale successo. In appoggio, per proseguire l'assalto, erano pronte anche la 1\u00aa Divisione di fanteria e la 5\u00aa Divisione corazzata del I Corpo d'armata canadese. Queste sei divisioni avrebbero sostenuto il peso dell'attacco sia contro la linea Gustav, sia contro la successiva linea Hitler/linea Senger: una serie di difese in costruzione, che si snodava attraverso la valle del Liri da Pontecorvo ad Aquino, per poi risalire verso Piedimonte e ricongiungersi alla Gustav a monte Cairo. Era fondamentale sfondare questo secondo ostacolo prima che i tedeschi potessero adeguatamente presidiarlo e rinforzarlo, aprendo cos\u00ec la strada per Roma. Sulla destra del XIII Corpo, sui monti attorno a Cassino, si trovava il II Corpo d'armata polacco del tenente generale W\u0142adys\u0142aw Anders con la 3\u00aa Divisione di fanteria \"Karpackich\" e la 5\u00aa Divisione \"Kresowa\" appoggiate da una brigata corazzata, che avrebbero avuto il difficile compito di conquistare l'abbazia e quindi ricongiungersi con il XIII Corpo. Infine sulle montagne a destra dei polacchi, nella zona in cui i francesi avevano combattuto a lungo, fu posizionato il X Corpo d'armata britannico con la 2\u00aa Divisione neozelandese, la 24\u00aa Brigata corazzata e il Corpo Italiano di Liberazione.\nAnche i tedeschi avevano provveduto a riorganizzarsi. Il settore del XIV Corpo corazzato del generale von Senger era stato ridotto dal mare fino alla statale n. 6, mentre il settore da Cassino fino ai monti appenninici era stato affidato al LI Corpo da montagna del generale Valentin Feurstein, che Kesselring aveva trasferito dopo essersi accorto del rischieramento dell'8\u00aa Armata verso ovest. Il LI Corpo prese il comando delle posizioni tenute dalla 5\u00aa Divisione da montagna, dalla 44\u00aa Divisione di fanteria e dalla 1\u00aa Divisione paracadutisti, che presidiava ancora Cassino: von Senger fu quindi escluso, con sua grande irritazione, dalla difesa della cittadina. La 15\u00aa Divisione granatieri corazzati, che per tre mesi aveva sorvegliato Sant'Angelo e il Rapido, fu finalmente sostituita dal \"Gruppo Bode\" (parte della 305\u00aa Divisione di fanteria) ma poich\u00e9 questo reparto fu ritenuto troppo debole, la 15\u00aa Divisione granatieri corazzati dovette lasciare sul posto un distaccamento. La 71\u00aa Divisione, che aveva dato buona prova nei combattimenti a Cassino di gennaio e febbraio, fu posta a presidio del settore superiore del Garigliano, dinanzi al Corpo di spedizione di Juin, e la 94\u00aa Divisione continu\u00f2 a controllarne il basso corso davanti alle posizioni del II Corpo del generale Keyes. Kesselring affid\u00f2 il settore adriatico al tenente generale Friedrich-Wilhelm Hauck, comandante della 305\u00aa Divisione, che oltre a quanto restava della sua unit\u00e0 disponeva della 334\u00aa Divisione di fanteria e della 114\u00aa Divisione J\u00e4ger \u2013 truppe di second'ordine \u2013 con le quali dovette tenere circa 95 chilometri di fronte.\nIl feldmaresciallo Kesselring ipotizz\u00f2 che Alexander non avrebbe nuovamente provato uno sfondamento frontale contro la Gustav; considerata la prevalenza navale alleata, credette molto pi\u00f9 plausibile un nuovo tentativo di sbarco a nord di Roma. Per questo dispose le sue divisioni mobili di conseguenza: la \"Hermann G\u00f6ring\" fu schierata tra Livorno e Genova, la 29\u00aa granatieri corazzati fu spostata a Civitavecchia, la 26\u00aa Divisione corazzata si schier\u00f2 sui colli Albani poco a nord-ovest della testa di sbarco di Anzio; la 90\u00aa granatieri corazzati fu divisa in due met\u00e0, una schierata alla foce del Tevere e l'altra lungo la statale n. 6, nei pressi di Valmontone. Una parte della 15\u00aa Divisione granatieri corazzati rimase dietro lo schieramento delle divisioni 94\u00aa e 71\u00aa, sulla costa di Terracina, sempre con l'idea di contrastare un eventuale sbarco. Secondo lo storico Jackson l'analisi di queste disposizioni confermerebbe che il piano di copertura del maresciallo Alexander funzion\u00f2 a dovere, sia nel nascondere le forze in campo sia nel depistare i tedeschi. La Luftwaffe era in netta difficolt\u00e0 e, a dimostrazione di quanto incerta fosse la visione tedesca delle intenzioni tattiche dell'avversario, alla fine di aprile Hitler indisse una riunione all'Obersalzberg convocando diversi ufficiali superiori tra cui von Vietinghoff, von Senger e Baade, che pertanto dovettero rientrare in Germania; quando scatt\u00f2 l'operazione Diadem diversi tra costoro erano ancora in licenza. Alexander dal canto suo aveva finalmente raggiunto una superiorit\u00e0 di uomini nella proporzione di tre a uno nel settore di Cassino e di due a uno nel settore del Garigliano. I tedeschi poterono schierare 57 battaglioni contro i 108 alleati e un decimo dei velivoli a disposizione degli attaccanti. Lungo il fronte di 30 chilometri gli Alleati ammassarono cannoni, carri armati e aerei.\nLa quarta battaglia.\nL'attacco generale.\nPer tutta la sera dell'11 maggio, l'artiglieria alleata continu\u00f2 con il suo solito bombardamento delle postazioni tedesche per non far sospettare alcunch\u00e9. Verso le ore 10:00 il cannoneggiamento si dirad\u00f2 e cess\u00f2 anche il tiro dei tedeschi, che nella notte avevano programmato un avvicendamento di truppe e non volevano provocare i cannoni alleati. Poi alle 11:00 il silenzio fu sconquassato dal ruggito dei 1 600 cannoni che aprirono il fuoco contemporaneamente, e per quaranta minuti le artiglierie martellarono le postazioni tedesche con un fuoco di sbarramento imponente.\nSulla costa il II Corpo d'armata di Keyes fu risolutamente contrastato dalla 94\u00aa Divisione tedesca, che resistette agli attacchi delle nuove divisioni statunitensi molto meglio di quanto Kesselring e Von Senger si aspettassero. Nella valle del Liri, il XIII Corpo dovette sostenere duri combattimenti per ogni metro di terreno conquistato: l'8\u00aa Divisione indiana costitu\u00ec a sud di Sant'Angelo una precaria testa di ponte oltre il Rapido, ma nella notte, grazie al lavoro dei genieri che misero in opera due ponti per carri da trenta tonnellate prima dell'alba, essa riusc\u00ec ad ampliare e consolidare il suo punto d'appoggio nonostante i contrattacchi del Gruppo Bode. A nord della cittadina, pi\u00f9 vicino alle pendici di Montecassino, la 4\u00aa Divisione britannica non ebbe altrettanta fortuna: essa costitu\u00ec due piccole teste di ponte, ma dietro non avevano ponti perch\u00e9 i punti dove costruirli erano strettamente sorvegliati dalle postazioni tedesche nel monastero, e i genieri erano tenuti lontani dal Rapido dal tiro dell'artiglieria. Occorse tutta la seconda notte per poter costruire un ponte nel settore della 4\u00aa Divisione, ma anche allora l'unit\u00e0 fu duramente contrastata da distaccamenti dei paracadutisti attestati a Cassino e da unit\u00e0 della 44\u00aa e della 5\u00aa Divisione fatte affluire da nord. Alla sera del 13 maggio il XIII Corpo aveva stabilito due teste di ponte oltre il Rapido e le due divisioni si erano ricongiunte dietro Sant'Angelo, ma erano ben lontane dallo sfondamento: il campo di battaglia era ancora dominato dal monastero di Montecassino, e gli artiglieri tedeschi erano ancora in grado di seminare distruzione nella valle sottostante.\nIl corpo d'armata che soffr\u00ec di pi\u00f9 durante i primi giorni fu sicuramente il Corpo d'armata polacco di Anders. Il generale decise che per schiacciare i difensori avrebbe dovuto compiere un attacco simultaneo contro tutti i capisaldi tedeschi, per evitare che questi potessero appoggiarsi reciprocamente come era accaduto negli attacchi dei mesi precedenti. Anders decise di non attaccare il monastero stesso ma, irrompendo oltre i crinali situati alle sue spalle e avanzando su un ampio fronte con le sue divisioni, avrebbe tagliato la sottostante statale n. 6, stringendo il presidio di Cassino e il monastero fra s\u00e9 e la 4\u00aa Divisione attestata nella valle del Liri. A differenza degli indiani che li avevano preceduti, i polacchi ebbero tutto il tempo di rifornire le loro posizioni, e le strade di accesso al massiccio di Cassino furono migliorate consentendo ad alcuni carri armati di raggiungere posizioni d'appoggio. I polacchi non poterono per\u00f2 pattugliare tutto il settore per non rivelare interamente la loro forza, e sfortunatamente per loro i tedeschi nella notte stavano compiendo una sostituzione dei reparti, per cui quando l'attacco part\u00ec i soldati tedeschi nel settore erano numericamente superiori alle aspettative. L'attacco dei polacchi incominci\u00f2 bene, ma le mitragliatrici dei paracadutisti non tardarono a far sentire il loro peso come avevano fatto nei precedenti attacchi degli statunitensi e degli indiani. Le postazioni tedesche espugnate furono molte, ma quando spunt\u00f2 il giorno i polacchi si trovarono su pendii esposti impossibilitati a proseguire o indietreggiare, a ricevere rinforzi o rifornimenti e a evitare il fuoco dei tedeschi. Nel corso del pomeriggio il generale Anders fu costretto a ordinare la ritirata sui punti di partenza; i polacchi avevano perso quasi met\u00e0 degli effettivi partiti all'attacco senza aver conseguito alcun risultato apprezzabile, se non quello di aver impegnato parte delle forze di Heidrich che altrimenti avrebbero ostacolato molto pi\u00f9 duramente la 4\u00aa Divisione. Due giovani ufficiali polacchi catturati furono crocifissi dai tedeschi con filo spinato e chiodi arrugginiti. Da quel momento non ci fu pi\u00f9 misericordia da nessuna delle due parti.\nL'unico successo apprezzabile fu raggiunto nel settore francese, dove le truppe coloniali, adatte e a loro agio sul terreno montagnoso, crearono molti problemi ai tedeschi che dal canto loro non si aspettavano un attacco importante contro la 71\u00aa Divisione, colta quindi di sorpresa. Operando con trasporti someggiati e muovendosi su terreno ritenuto invalicabile, il Corpo di spedizione di Juin oper\u00f2 il 13 maggio lo sfondamento desiderato espugnando Monte Maio, il bastione meridionale della linea Gustav nella valle del Liri. Il comando tedesco non era riuscito ad avere informazioni sicure sulla composizione della 5\u00aa Armata e del Corpo di spedizione francese, e le due divisioni sull'ala sinistra del XIV Corpo, seppur valorose, si rivelarono troppo deboli di fronte a forze avversarie preponderanti; ben presto si rese evidente che anche le posizioni occupate erano meno resistenti di quanto i tedeschi pensavano. La 90\u00aa Divisione granatieri corazzati cominci\u00f2 a muoversi lungo la statale n. 6 solo il 13 maggio, ma nei giorni 14 e 15 nel settore dell'armata di Clark si registrarono giorni drammatici: il generale Juin irruppe nella valle dell'Ausente e occup\u00f2 Ausonia mentre il II Corpo di Keyes avanz\u00f2 nella sua scia ricacciando verso est, lungo la strada costiera che portava a Formia e Gaeta, la 94\u00aa Divisione, il cui fianco sinistro era rimasto scoperto a causa dell'avanzata francese. I resti della 71\u00aa Divisione tedesca, anch'essi in piena ritirata, si stavano ritirando verso Esperia. Le due divisioni tedesche nel settore meridionale furono cos\u00ec divise dalla massa priva di sentieri dei monti Aurunci, e Juin colse l'occasione al volo inviando circa 12 000 \"Goumiers\" nel varco apertosi attraverso le montagne per tagliare ai tedeschi la strada laterale che portava da Pico a Formia dietro la linea Hitler. Soltanto gli sforzi delle unit\u00e0 sparpagliate della 15\u00aa granatieri corazzati evitarono al XIV Corpo dell'assente Von Senger la completa disfatta. La sorpresa del comando tedesco fu totale, e la puntata offensiva del corpo di Juin si rivel\u00f2 inarrestabile. Considerando il gruppo degli Aurunci impraticabili, Von Senger si era limitato a farlo presidiare da alcuni distaccamenti che avrebbero dovuto sbarrare le gole, ma questi vennero agilmente aggirati, accerchiati e fatti prigionieri dalle agili truppe coloniali francesi, che con il loro successo contribuirono non poco al crollo di tutto il fronte tedesco. I timori espressi da Kesselring durante la stasi operativa riguardo alla disposizione del temuto corpo francese, si rivelarono fondate.\nLa conquista di Montecassino.\nNella valle del Liri la \"d\u00e9b\u00e2cle\" del XIV Corpo non ebbe grossi effetti sulla combattivit\u00e0 del LI Corpo tedesco, deciso pi\u00f9 che mai a non cedere Cassino. L'8\u00aa Divisione indiana, aiutata dal successo francese, riusc\u00ec a sfruttare la situazione e avanzare dalla testa di ponte oltre il Rapido, ma la 4\u00aa Divisione britannica stava ancora trovando grosse difficolt\u00e0 e Kirkman ordin\u00f2 alla 78\u00aa Divisione di passare lungo la direttrice della 4\u00aa Divisione e irrompere verso la statale n. 6, in concomitanza con un rinnovato attacco portato dai polacchi dietro Montecassino previsto per il 15 maggio.\nLe difficolt\u00e0 che incontr\u00f2 la 78\u00aa Divisione ad attraversare i ponti ancora sotto il tiro dell'artiglieria tedesca indussero i comandi britannici a rinviare l'attacco al 18 maggio. Nel frattempo Leese ordin\u00f2 al I Corpo canadese di spostarsi in avanti, e il 15 maggio incominci\u00f2 anch'esso ad attraversare il Rapido nel settore dell'8\u00aa Divisione. Il 16 maggio la 78\u00aa Divisione, appoggiata dalla brigata corazzata della 6\u00aa Divisione corazzata britannica, incominci\u00f2 un metodico attacco avvolgente per tagliare la strada statale a ovest di Cassino, mentre la 4\u00aa Divisione collabor\u00f2 con un'azione simile ma in un arco pi\u00f9 interno a quello della 78\u00aa per tagliare la strada pi\u00f9 vicino a Cassino. Poich\u00e9 entrambi gli attacchi fecero costanti progressi, Leese autorizz\u00f2 Anders a incominciare il secondo attacco contro Montecassino nella mattinata del 17 maggio.\nNei giorni fra i due attacchi i polacchi fecero di tutto per colmare i vuoti nei ranghi, e mentre tale riorganizzazione era in atto essi non concessero alcuna tregua ai nemici. I paracadutisti tedeschi furono inchiodati sul terreno da costanti attacchi di artiglieria, mortai e aerei, mentre estese e aggressive azioni di pattuglia consentirono ai polacchi di conoscere meglio il terreno e la dislocazione delle postazioni nemiche. La battaglia intrapresa il 17 fu comunque cruenta: gli uomini di Heidrich reagirono in modo determinato, ma la forza del numero cominci\u00f2 ad avere il suo peso. I polacchi riuscirono a conquistare l'ambita Quota 593 la notte prima dell'attacco grazie agli enormi sforzi delle unit\u00e0 della Divisione \"Karpackich\", e tale successo consent\u00ec loro di corrodere le postazioni tedesche che avevano offerto una tenace resistenza alle tante unit\u00e0 che prima di loro le avevano sfidate. I polacchi, affardellati da un carico supplementare di munizioni, si aprirono il cammino lungo i pendii di Quota 593 e impegnarono i difensori con un fitto attacco di bombe a mano e fuoco di armi leggere. Ben presto i soldati si trovarono separati nei rispettivi plotoni, ma ci\u00f2 non imped\u00ec loro di continuare a combattere avanzando verso il monastero. Le forze tedesche si assottigliarono notevolmente a causa delle perdite, ma anche i polacchi verso tarda mattinata incominciarono a soffrire mancanza di uomini, soprattutto a causa del fuoco prodotto dai mortai sfuggiti all'attenzione dei cacciabombardieri. Dietro le linee polacche vennero formati nuovi reparti in tutta fretta, raccogliendo autisti, cuochi e altri non combattenti, per essere mandati avanti. In serata questi ripristinarono il contatto con le linee avanzate e gli uomini ripresero a procedere verso la vetta, ma a quel punto entrambi gli schieramenti erano ormai esausti. Nel frattempo la minaccia portata dalle divisioni 4\u00aa e 78\u00aa significava che sul massiccio di Cassino i paracadutisti a breve non avrebbero avuto abbastanza uomini per continuare a resistere, e Heidrich per non essere sopraffatto ordin\u00f2 alle sue truppe di ripiegare durante la notte. Il mattino successivo solo poche retroguardie occupavano ancora alcuni capisaldi a ovest del monastero per impedire alle truppe di Kirkman di chiudere la sacca attorno a Cassino, mentre una pattuglia del 12\u00ba Lancieri Podolski si arrampic\u00f2 verso il monastero trovando solo alcuni tedeschi feriti o morenti abbandonati dai compagni. Dopodich\u00e9 penetrarono in quel che restava del monastero issando sulle sue rovine la bandiera polacca, e un trombettiere suon\u00f2 le note dell\"Hejna\u0142\", una melodia militare polacca medievale, suscitando una grande commozione tra i soldati. La battaglia per Cassino si era finalmente conclusa: i sei mesi di combattimenti avevano ridotto il campo di battaglia in un tetro mucchio di macerie, e gli italiani sopravvissuti nei rifugi e nelle caverne sulle montagne avrebbero impiegato anni a ricostruire una citt\u00e0 ridotta ormai a \u00abun'orrenda fossa comune\u00bb in cui imperversavano malaria e altre malattie e dove restavano da disinnescare circa mezzo milione di mine\nLo sfondamento della Gustav.\nNel frattempo, l'attacco di Juin aveva compiuto rapidi progressi. Quando Cassino fu espugnata la sua 1\u00aa Divisione motorizzata stava avanzando lungo la sponda meridionale del Liri e aveva raggiunto la linea Hitler a sud di Pontecorvo. La 3\u00aa Divisione algerina aveva occupato Sant'Oliva sull'estremit\u00e0 meridionale della linea, e i contingenti di \"goumiers\" e la 4\u00aa Divisione marocchina avevano superato la prima met\u00e0 dei monti Aurunci, dominando quindi la strada laterale Pico-Formia. Anche il II Corpo d'armata, dopo le incertezze iniziali, stava muovendosi con altrettanta velocit\u00e0: Formia fu conquistata dall'85\u00aa Divisione il 17 maggio e Gaeta due giorni dopo, mentre l'88\u00aa Divisione, combattendo fra i monti, stava minacciando Itri sulla strada Pico-Formia, che occup\u00f2 il 19.\nLa battaglia per la linea Hitler fu quindi vinta prima di essere incominciata, ma non nel settore dove Alexander si aspettava. L'intero settore meridionale era stato espugnato prima che i tedeschi potessero adeguatamente presidiarlo, e prima che il I Corpo d'armata canadese, cui era stato affidato il compito di assaltare la linea, potesse avvistarla. Kesselring d'altro canto non si rese conto del disastro che si era abbattuto sul XIV Corpo corazzato fino al 17 maggio. Quasi contemporaneamente le intercettazioni radio tedesche localizzarono i canadesi, che si riteneva si stessero imbarcando nel porto di Napoli per lanciare un attacco anfibio a nord di Roma, nella valle del Liri. Kesselring si decise quindi a fare tutto il possibile per bloccare l'avanzata francese intorno all'estremit\u00e0 meridionale della linea Hitler e salvare quindi la 10\u00aa Armata, ordinando alla 26\u00aa Divisione panzer di abbandonare la sua posizione di blocco sui colli Albani e dirigersi verso la zona di Pico-Pontecorvo alla massima velocit\u00e0.\nKesselring ordin\u00f2 altres\u00ec alle divisioni 305\u00aa e 334\u00aa di accorrere dalla costa adriatica, sostituendole con la 237\u00aa Divisione fatta affluire dall'Istria. La 305\u00aa si sarebbe dovuta congiungere alla 26\u00aa Panzer per costringere i francesi a fermarsi, ma quando i combattimenti sulla linea Hitler incominciarono il 18 maggio tre delle cinque divisioni mobili della Wehrmacht in Italia era state impegnate. Data la riluttanza di Kesselring di credere che l'attacco contro la Gustav fosse qualcosa di pi\u00f9 di un'operazione diversiva, egli non aveva fatto nulla per approntare piani per un contrattacco coordinato e tali divisioni entrarono in battaglia in modo scoordinato, ben presto divorate nel tentativo di tamponare gli spazi creati dal cedimento delle divisioni 71\u00aa e 94\u00aa. Poche volte le forze tedesche si erano fatte ingannare cos\u00ec totalmente e cogliere tanto sbilanciate da un piano di mascheramento.\nNon appena Cassino cadde, i polacchi attaccarono lungo gli speroni meridionali di monte Cairo per aggirare e, se possibile, espugnare il cardine settentrionale della linea Hitler: il paese fortificato di Piedimonte. Parallelamente Alexander ordin\u00f2 a Juin di continuare a premere verso Pico per aggirare la linea da sud, mentre al centro il XIII Corpo si diresse su Aquino e il I Corpo canadese su Pontecorvo. Mentre al centro le forze britanniche si preparavano ad attaccare, i francesi sferrarono il colpo su Pico; nonostante l'arrivo dei rinforzi tedeschi, il 22 maggio Pico cadde, ma l'opposizione della 26\u00aa Divisione panzer e della 305\u00aa Divisione di fanteria costrinse Juin ad abbandonare il tentativo di aggiramento e dirigersi su Ceprano. Sull'altro lato i polacchi il 25 entrarono a Piedimonte, mentre i canadesi, partiti all'attacco il 23 maggio, in due giorni sfondarono la linea Hitler aprendo finalmente la strada all'8\u00aa Armata.\nIronicamente solo a quel punto i comandi alleati si resero conto che la valle del Liri non era affatto il facile accesso che si credeva: l'8\u00aa Armata faticava a far avanzare i suoi mezzi corazzati a causa della strozzatura dei ponti sul Rapido, e perch\u00e9 i tedeschi che continuavano a occupare le alture lungo la valle colpivano ripetutamente la statale n. 6, in pratica l'unica strada percorribile. Si formarono enormi ingorghi; in media una divisione corazzata a pieno organico comprendeva 700 carri armati medi, 300 mezzi blindati, 50 cannoni semoventi, 2 000 semicingolati e 10 000 tra camion e trattori pesanti, e le divisioni che dovevano passare nel ristretto spazio della valle del Liri erano tre. In questo contesto i cannoni anticarro avversari, ben piazzati e mimetizzati, causarono grosse perdite agli avversari. Nelle montagne di fronte al X Corpo inoltre, i tedeschi incominciarono il loro programma di ritirata combattuta tra il 24 e il 25 maggio, e il 26 sia gli italiani sia i neozelandesi ripresero l'avanzata lungo l'asse Atina-Sora-Avezzano. Questa avanzata avvenne per\u00f2 molto lentamente a causa del terreno, ma anche perch\u00e9 davanti a loro vi erano numerosi campi minati, estese demolizioni e azioni di retroguardia.\nKesselring gi\u00e0 alcuni giorni prima dell'attacco canadese perse interesse per la linea Hitler concentrando le sue preoccupazioni sull'ala destra del suo schieramento, ma prima la 15\u00aa e poi la 29\u00aa granatieri corazzati non poterono offrire una resistenza adeguata all'avanzata degli Alleati. Quest'ultima soffr\u00ec inoltre della decisione di Von Mackensen di non eseguire l'ordine di Kesselring, il quale il 19 maggio diede istruzioni affinch\u00e9 la 29\u00aa Divisione fosse spostata dalla testa di ponte di Anzio. Von Mackensen, convinto invece di un imminente attacco nel settore di Anzio, tard\u00f2 a inviare la divisione, e tale disaccordo costrinse i granatieri corazzati tedeschi a entrare in combattimento quando gli statunitensi erano gi\u00e0 alla gola di Terracina; nella notte tra il 23 e il 24 gli statunitensi entrarono a Terracina, mentre la 29\u00aa Divisione assieme ai resti della 71\u00aa e della 94\u00aa Divisione si ritir\u00f2 sui monti Lepini verso la statale n. 6 per evitare di essere tagliata fuori. Quello stesso 23 maggio ad Anzio fu lanciata l'azione di rottura dell'accerchiamento: l'attacco del VI Corpo statunitense ad Anzio ebbe successo, ma il 25 maggio il generale Clark, con una mossa controversa, devi\u00f2 le sue truppe rinunciando all'accerchiamento della 10\u00aa Armata tedesca per far s\u00ec che i suoi uomini entrassero a Roma per primi, e soprattutto prima del previsto sbarco in Normandia che soltanto lui sapeva fissato per il 5 giugno.\nL'avanzata finale e la conquista di Roma.\nLo sfondamento alleato a Cassino e Anzio rischi\u00f2 di tagliare la via di ripiegamento della 10\u00aa Armata presso Valmontone, e il 26 maggio von Senger propose a von Vietinghoff di togliere rapidamente dal fronte le divisioni mobili per impegnarle a protezione del profondo fianco destro, dove le truppe del II Corpo statunitense si erano congiunte con quelle del VI Corpo ad Anzio. Von Senger ricevette libert\u00e0 d'azione solo il 3 giugno, quando ormai le truppe di Clark si apprestavano a entrare a Roma, ma riusc\u00ec ugualmente a far ripiegare i suoi uomini lungo la rotabile per Subiaco, mantenendo il contatto con il LI Corpo e allo stesso tempo difendendosi dagli Alleati.\nQuello stesso 3 giugno Hitler autorizz\u00f2 Kesselring ad abbandonare la capitale, ma era gi\u00e0 in atto un disimpegno generale con poche interferenze da parte della popolazione. Secondo lo storico Basil Liddell Hart, fu proprio l'ordine tardivo di ripiegamento concesso da Hitler a pregiudicare la strategia difensiva tedesca. Se fosse stato accordato a von Vietinghoff il permesso di ripiegare, che questi richiese quando ormai era chiaro che i francesi stavano sfondando nei giorni che coincisero con l'attacco ad Anzio, avrebbe potuto ritirarsi ordinatamente su Valmontone, ove si sarebbe ricongiunto prima alla 14\u00aa Armata e in tal modo tenere ancora una linea difensiva a sud di Roma. Invece della ritirata ordinata, con lo sfondamento ci fu un collasso delle difese, che si propag\u00f2 sempre di pi\u00f9 e impose l'abbandono della capitale e il ritiro fino alla linea Gotica. Durante i giorni precedenti l'ordine di abbandono della capitale fu intrapresa una sorta di gara tra il II Corpo di Keyes sulla statale n. 6 (Via Casilina) e il VI Corpo di Truscott sulla statale n. 7 (Via Appia) per arrivare per primi in citt\u00e0. A un incrocio di periferia ci fu il ricongiungimento tra le due forze, una colonna di corazzati della 1\u00aa Divisione si incontr\u00f2 con un reggimento dell'85\u00aa Divisione di fanteria proveniente da sud. I carri della 1\u00aa Divisione sono ritenuti in genere i primi che arrivarono in centro: dopo essersi fermati sotto il cartello azzurro con la scritta \"Roma\", aspettarono l'arrivo di Clark che prima si fece fotografare e subito dopo fece togliere il cartello per prenderlo come trofeo. Clark era convinto di aver battuto di un giorno la data fissata per l'operazione Overlord; in realt\u00e0 il maltempo, che aveva fatto cos\u00ec tanto sentire la sua influenza durante i mesi precedenti in Italia, costrinse Eisenhower a ritardare di un giorno lo sbarco in Normandia, che quindi ebbe inizio il 6 giugno.\nClark aveva ottenuto con la sua 5\u00aa Armata la vittoria tanto attesa e un esaltante trionfo, offuscato solo dal suo desiderio di impedire a chiunque di condividere con lui tale onore. In quel frangente l'anglofobia di Clark aveva assunto toni esagerati, ed egli si era persuaso che c'era il rischio di vedersi soffiare quell'ambito trofeo insieme alla pubblicit\u00e0 che ne sarebbe derivata e al \"credito\" che ne avrebbero ricavato i suoi soldati.\nAnalisi e critiche.\nIl giudizio degli storici sulle battaglie di Cassino, e in generale sulla campagna d'Italia a esse strettamente correlata, non \u00e8 stato clemente. Lo storico John Ellis, nel suo resoconto particolareggiato dei combattimenti di Cassino, l'ha definita \u00abuna vittoria vuota\u00bb; il generale John Harding, capo di stato maggiore di Alexander, intervistato nel dopoguerra difese il suo superiore dichiarando: \u00abC'era chi riteneva che la campagna non avrebbe mai dovuto cominciare. C'erano altri che pensavano che a un certo punto avrebbe dovuto essere abbreviata. Ad altri premeva riavere varie delle proprie risorse sotto forma di truppe, materiali, ecc. Questo provoc\u00f2 incertezza, malintesi, il ritiro delle risorse e indecisione. Tutte queste cose crearono una situazione che influ\u00ec in maniera molto negativa sui problemi e sulle difficolt\u00e0 che incontrava il generale Alexander nel condurre la campagna\u00bb.\nSecondo lo storico ed ex generale dell'esercito britannico William G.F. Jackson, l'incertezza e la drammatica situazione strategica degli Alleati in Italia fu in parte una conseguenza di quella che defin\u00ec \u00abla tirannia di Overlord\u00bb. Con l'avvicinarsi della prevista invasione della Francia settentrionale, divent\u00f2 sempre pi\u00f9 impellente risolvere il conflitto fra la determinazione statunitense di mantenere \u00abl'integrit\u00e0 di Overlord\u00bb e il desiderio britannico \u00abdi tenere il Mediterraneo in fiamme\u00bb. I punti in discussione durante le conferenze interalleate di fine 1943 riguardavano soprattutto la data dell'operazione oltre la Manica e la direzione che le operazioni nel Mediterraneo avrebbero dovuto prendere dopo che la linea Pisa-Rimini fosse stata raggiunta: i britannici preferivano lasciare la data di Overlord pi\u00f9 elastica possibile in modo tale da continuare a logorare le forze tedesche nei Balcani, mentre gli statunitensi preferivano stabilire una data fissa per impedire che il teatro mediterraneo avesse infine la meglio. Essi ritenevano altres\u00ec che le forze lasciate nel Mediterraneo dovessero concentrarsi su una sola linea d'attacco principale, e non disperdersi in una serie di operazioni minori. Fu Iosif Stalin ad appoggiare le argomentazioni americane di dare una data e la priorit\u00e0 massima a Overlord, mentre Churchill fu costretto a lasciare in disparte le sue mire nel Mediterraneo, ottenendo il mantenimento fino al 15 gennaio 1944 di un certo numero di Landing Ship Tank destinati a un eventuale sbarco nel teatro e la nomina del generale britannico Maitland Wilson come responsabile dell'intera zona del Mediterraneo e del Medio Oriente. Purtroppo per\u00f2 le previsioni alleate relative alla presa di Roma per l'inizio gennaio furono smentite dalla dura realt\u00e0 del teatro operativo italiano e dalle inesatte valutazioni del settore mediterraneo: il primo colpo a Cassino e lo sbarco ad Anzio furono infatti frustrati dalle riserve mobili di Kesselring, e i ruoli di Anzio e Cassino si invertirono. Da parte alleata Cassino divenne il soccorritore di Anzio, invece di essere Anzio a contribuire a creare le condizioni per uno sfondamento a Cassino. Ma, parallelamente, anche da parte tedesca la sconfitta del loro contrattacco ad Anzio min\u00f2 il morale in modo tale che la vittoria difensiva di Cassino non riusc\u00ec a controbilanciare. Nessuno dei due contendenti riusc\u00ec a sopraffare l'altro: i tedeschi rimasero aggrappati alla Gustav nonostante la minaccia portata nelle retrovie, e gli Alleati neutralizzarono il grosso concentramento di forze ad Anzio dando inizio a un periodo di guerra di logoramento che impose l'invio in Italia di sempre maggiori risorse per raggiungere obiettivi, definiti da Jackson \u00abillusori\u00bb, che peraltro ritardavano ad arrivare. Gli Alleati furono attratti dal miraggio politico della conquista di Roma e dal criterio militare di continuare a premere sui tedeschi, mentre questi ultimi furono attirati dalla sfuggevole occasione politica di una vittoria e dalla necessit\u00e0 militare di difendere la pi\u00f9 breve e forte linea difensiva in Italia. Inconsapevolmente i tedeschi in questo modo aiutarono Alexander a conseguire il primario obiettivo di sottrarre le loro truppe in previsione di Overlord, mentre gli Alleati distrussero le loro possibilit\u00e0 di approntare per tempo Anvil in concomitanza con Overlord. Ma lo sbarco in Normandia, come da accordi e nonostante i fallimenti in Italia, dovette avere la precedenza, e sebbene sia stato affermato che i combattimenti in Italia avessero distolto truppe scelte tedesche e i pi\u00f9 brillanti generali del Reich, \u00e8 difficile giustificare lo \u00abspaventoso prezzo di questo diversivo\u00bb.\nAnche lo storico britannico Basil Liddell Hart espresse scetticismo sulla strategia alleata: nel suo \"Storia di una sconfitta\", pur ammettendo che sia Anzio sia Cassino tolsero a Hitler la possibilit\u00e0 di trasferire cinque delle sue migliori divisioni mobili dall'Italia alla Francia, scrisse come lo scacco subito dagli Alleati ad Anzio e nella prima battaglia di Cassino, oltre a determinare un lungo ritardo nella loro avanzata, li mise di fronte alla necessit\u00e0 di dover utilizzare nel teatro secondario dell'Italia un numero di risorse inaspettato, con irritazione di Washington. Solo dopo altri due infruttuosi e sanguinosi attacchi gli Alleati capirono la necessit\u00e0 di ammassare mezzi e uomini per un'offensiva in grande stile da lanciare in primavera, ma questo ritardo ebbe la conseguenza di sottrarre ingenti mezzi che avrebbero potuto essere impiegati in Normandia. E, sempre secondo Liddell Hart, il complesso di questi mezzi fu molto superiore alle risorse impegnate dai tedeschi nella campagna d'Italia. Questo concetto fu confermato dallo studioso Correlli Barnett che defin\u00ec la strategia alleata in Italia \u00abun vicolo cieco, un'azione secondaria di una guerra vinta in battaglie di grandi masse sui fronti orientale e occidentale\u00bb, evidenziando come durante lo sfondamento di Cassino in Italia c'erano 22 divisioni tedesche mentre nello stesso momento 157 combattevano a est e 60 erano schierate a ovest.\nTali interpretazioni vengono in parte confermate dallo storico John Keegan, il quale spiega come il grave ritardo acquisito dagli Alleati durante i combattimenti sulla Gustav ebbe effetti deleteri sul prosieguo della campagna d'Italia: le armate alleate, oltre a trovarsi a dover combattere in un teatro di secondo piano rispetto alla Francia, tra luglio e agosto dovettero subire il prelievo di ben sette divisioni (le quattro francesi e la 3\u00aa, 36\u00aa e 45\u00aa statunitensi, sostituite poi da unit\u00e0 di brasiliani, greci, ebrei palestinesi, afro-americani e nisei) destinate all'operazione Anvil (poi rinominata \"Dragoon\"), operazione che secondo Eisenhower sarebbe stata pi\u00f9 utile di uno sfondamento della Gotica e di una penetrazione in Austria. Clark non pot\u00e9 cos\u00ec effettuare da vicino l'inseguimento delle forze tedesche, e Kesselring nei primi giorni di agosto riusc\u00ec a schierarsi al sicuro sulla linea Gotica. A livello strategico Churchill e Alexander dovettero deporre le ultime speranze di \"svoltare a destra\" una volta raggiunta la pianura Padana per puntare su Vienna e anticipare i sovietici.\nIl terreno dell'Italia cre\u00f2 enormi difficolt\u00e0 alle forze alleate: \u00abnessuna campagna in occidente cost\u00f2 pi\u00f9 vittime di quella dell'Italia alle truppe di fanteria [...] nel corso di brevi e violentissimi scontri attorno ai capisaldi nella linea Gustav, nel perimetro di Anzio e sulla linea Gotica\u00bb scrisse Keegan nel suo \"Uomini e battaglie della seconda guerra mondiale\", confermando come queste perdite furono difficili da sopportare e spiegare per gli Alleati, dato che si trattava di un fronte secondario. I soldati alleati in Italia, dopo lo sbarco in Normandia, non provarono mai la sensazione di combattere una campagna decisiva: nel migliore dei casi pensavano di continuare a minacciare \u00abil ventre molle dell'Europa\u00bb come lo defin\u00ec Churchill, e nel peggiore stavano semplicemente tenendo impegnate alcune divisioni tedesche. Non fu cos\u00ec per i tedeschi, i quali sapevano di combattere per tenere a distanza il nemico dai confini meridionali del Reich. Secondo Keegan, i duri combattimenti a Cassino e poi sulla Gotica furono affrontati con grande coraggio ma non con la stessa \u00abvisione di vittoria\u00bb che contraddistinse coloro che sbarcarono in Francia. La guerra in Italia fu percepita dagli anglo-statunitensi come \u00abuna visione vecchio stile di una manovra diversiva sul fianco marittimo di un nemico continentale\u00bb, una specie di versione moderna della \"guerra peninsulare\" del 1808.\nL'accanita resistenza opposta dai tedeschi - scrisse il generale tedesco Fridolin von Senger und Etterlin - permise agli Alleati di avanzare nel terreno antistante Cassino per soli 15 chilometri nei primi tre mesi, e di venire ricacciati nelle posizioni di partenza durante i successivi tentativi di sfondamento a Cassino. Questo fronte aveva attirato l'opinione pubblica di tutto il mondo su questo teatro, tanto pi\u00f9 che era l'unico teatro di guerra aperto dagli Alleati in Europa, ma furono i tedeschi a sfruttare meglio questa situazione. La propaganda nazista sfrutt\u00f2 i successi difensivi per alimentare un \u00abinopportuno ottimismo della popolazione\u00bb, mentre i comandi alleati furono indotti a trarre conclusioni sbagliate dalle difficolt\u00e0 incontrate a Cassino, viziate anche da considerazioni politiche. Secondo von Senger gli Alleati non seppero sfruttare la loro enorme superiorit\u00e0 logistico-militare, e nel tentativo di sorprendere i tedeschi si impegnarono in attacchi di piccola portata, sempre nei medesimi punti e impiegando malamente l'arma aerea, come accadde sia a Montecassino sia a Cassino. Ma l'aver scelto Cassino come unica via per aprirsi la strada verso Roma fece s\u00ec che gli Alleati si auto-preclusero la possibilit\u00e0 di attuare qualsiasi sorpresa operativa. I bombardieri strategici furono utilizzati per assolvere un compito a loro estraneo, quello di dare appoggio tattico alla fanteria e spianargli la strada, ma al contrario i mezzi corazzati si trovarono impossibilitati a percorrere le strade di Cassino sconvolte dai bombardamenti, mentre l'artiglieria ebbe notevoli difficolt\u00e0 ad accompagnare la fanteria che procedeva lentamente; molti soldati alleati furono vittima del fuoco amico. Nonostante ci\u00f2 la resistenza dei tedeschi era segnata dalle gravi manchevolezze esistenti nella condotta di guerra dell'Asse. La scarsit\u00e0 di mezzi e la mancanza di aerei da ricognizione fecero subito sentire il loro peso ai difensori tedeschi, e - sempre secondo von Senger - solo la lentezza e la rigidezza dei piani alleati permise ai tedeschi di resistere e far affluire durante la notte le riserve che occorrevano per i contrattacchi. \"Rigidezza\" ravvisata criticamente anche dal feldmaresciallo Kesselring, il quale nel suo libro di memorie osserv\u00f2 come \u00abi comandi anglo-americani sembravano prigionieri dei loro piani rigidi; che non videro, o ignorarono, le occasioni per colpire i nemici ai fianchi; infine che, sebbene in Italia fossero bloccate alcune divisioni tedesche con la pi\u00f9 elevata capacit\u00e0 combattente, in un momento in cui erano richieste con urgenza nelle zone costiere della Francia, gli Alleati non seppero affatto approfittare dell'occasione\u00bb.\nTutte queste numerose critiche corrispondono al vero, ma secondo lo storico e giornalista Rick Atkinson \u00abnon \u00e8 tutta la verit\u00e0\u00bb. Gli Alleati avevano continuato, anche se lentamente, ad avanzare nel Mediterraneo, e sta di fatto che dopo la conquista di Roma nel teatro rimasero a operare solo undici U-Boot tedeschi: per il resto della guerra non fu affondata pi\u00f9 nessuna nave mercantile alleata nel Mediterraneo. Il controllo di questo mare fu di vitale importanza per l'invasione dell'Europa e per garantire un'altra rotta di comunicazione con l'Unione Sovietica. L'offensiva dei bombardieri, che decollavano dai campi d'aviazione italiani, prosegu\u00ec di pari passo con le conquiste, dando un notevole contributo alla campagna aerea sopra i cieli del Reich. L'estate del 1944 la 15\u00aa Forza aerea statunitense (Fifteenth Air Force) condusse 6 000 missioni distruggendo gli impianti petroliferi tedeschi nell'area di Ploie\u0219ti: \u00abNon dobbiamo dimenticare l'importanza che il Mediterraneo ha rivestito nel piegare le armi tedesche\u00bb ha affermato lo storico statunitense Douglas Porch. Le maggiori critiche alla strategia alleata nella penisola italiana sono state affrontate da altri storici da un'altra ottica, ricordando come l'Italia fosse l'unico posto possibile in cui dare avvio all'invasione dell'Europa continentale: \u00abSiamo andati in Sicilia e in Italia perch\u00e9 eravamo in Nordafrica\u00bb scrisse lo storico Martin Blumenson \u00abperch\u00e9 non esisteva nessuna flotta oceanica in grado di spostare mezzo milione di uomini dal litorale africano fino in Inghilterra o altrove, n\u00e9 i porti, le ferrovie e gli altri servizi britannici, gi\u00e0 pieni di materiali e truppe americane che si preparavano per Overlord, potevano gestire una forza del genere\u00bb. Lo storico della marina Samuel Eliot Morison concluse inoltre che Mosca non avrebbe tollerato che le armate alleate rimanessero inoperative durante i dieci mesi che separarono l'invasione della Sicilia dallo sbarco in Normandia: una pausa del genere avrebbe permesso ai tedeschi di spostare molte truppe a est. E anzi, secondo lo stesso Kesselring, ci\u00f2 che gli Alleati avevano imparato durante i combattimenti in Italia meridionale, in particolare l'esperienza acquisita nelle operazioni anfibie, nella conduzione di truppe di nazionalit\u00e0 diversa e nel colpire le vie di comunicazione nemiche, si dimostr\u00f2 molto utile nei mesi successivi; tanto da arrivare a dire che senza quell'esperienza l'invasione della Francia \u00absarebbe stata sicuramente un fallimento\u00bb."}
{"id": "11223", "revid": "640277", "url": "https://it.wikipedia.org/wiki?curid=11223", "title": "Vettore (astronautica)", "text": "In astronautica, il vettore o lanciatore \u00e8 un missile, cio\u00e8 un veicolo propulso da un particolare tipo di motori detti razzi o endoreattori.\nQuesto tipo di missile \u00e8 il mezzo usato per inviare nello spazio un certo carico utile che pu\u00f2 consistere in astronauti, satelliti, sonde interplanetarie, moduli di rifornimento per le basi spaziali orbitanti.\nDescrizione.\nUn lanciatore \u00e8 costituito da pi\u00f9 \"stadi\" (2-4), ciascuno propulso da uno o pi\u00f9 razzi per fornire la spinta soltanto per una parte del viaggio complessivo.\nDi tutto il missile che si vede sulla rampa di lancio, il carico utile occupa soltanto la punta (propriamente detta \"ogiva\"); tutto il resto, in sostanza, \u00e8 costituito dai sistemi propulsivi a razzo dei vari stadi nei quali la gran parte del volume \u00e8 occupato dalle grandi quantit\u00e0 di combustibile ed ossidante che servono per mandare nello spazio il carico utile.\nLa \"stadiazione\" del lanciatore pu\u00f2 essere in serie (stadi uno sopra l'altro) o in parallelo (cio\u00e8 affiancati). Esempi di stadiazione in parallelo si vedono sullo Space Shuttle della NASA e su Ariane 5 dell'ESA; entrambi hanno lateralmente due booster, razzi ausiliari che, una volta esaurito il loro propellente, si staccano mentre il corpo centrale del vettore costituito dagli altri stadi in serie continua la sua ascesa.\nClassificazione.\nI veicoli di lancio non riutilizzabili sono progettati per essere usati solo una volta. In genere si separano dal loro carico utile e vengono disintegrati dal rientro atmosferico. Al contrario, i veicoli riutilizzabili sono progettati per essere recuperati e riutilizzati. Le alternative a questi sistemi sono chiamate Non-rocket Spacelaunch.\nI razzi vettori sono classificati anche a seconda della massa che possono portare in orbita. Per esempio un razzo della famiglia Proton pu\u00f2 portare in orbita terrestre bassa (LEO) e viene classificato come lanciatore pesante. Inoltre i vettori sono anche classificati in base al numero degli stadi. Sono stati lanciati con successo razzi con cinque stadi e sono in progettazione razzi che possono portare il loro carico con un unico stadio (Single Stage To Orbit, SSTO). Molto spesso i razzi vettore possiedono dei razzi ausiliari che forniscono grandi quantit\u00e0 di energia nei primi minuti di volo. I razzi ausiliari (booster) fanno s\u00ec che i motori principali siano pi\u00f9 piccoli ed efficienti, permettendo carichi utili pi\u00f9 pesanti.\nA seconda della massa che un lanciatore riesce a portare in LEO viene classificato come:\nCi sono molti lanciatori di classe leggero e medio, come ad esempio il lanciatore Vega, con un carico massimo di 1,5 tonnellate o il lanciatore Sojuz, dalla capacit\u00e0 di circa 7 tonnellate in LEO. Al 2019 esistono solamente due lanciatori operativi di classe pesante che hanno gi\u00e0 effettuato un volo con un carico superiore alle 20 tonnellate, Ariane 5 e Delta IV Heavy, e non c'\u00e8 pi\u00f9 nessun lanciatore super-pesante in servizio che abbia mai effettuato un volo in LEO con pi\u00f9 di 50 tonnellate di carico."}
{"id": "11226", "revid": "124656527", "url": "https://it.wikipedia.org/wiki?curid=11226", "title": "Cratere Gusev", "text": "Gusev \u00e8 un cratere d'impatto marziano largo circa 160 chilometri e situato a 15\u00b0 di latitudine sud rispetto all'equatore del pianeta. La sua formazione risale a circa 4 o 5 miliardi di anni fa, ed il suo nome deriva da quello dell'astronomo russo Matvej Gusev (1826-1866).\nGli scienziati suppongono che un tempo fosse un lago, come dimostrerebbe la presenza di quello che sembra il letto asciutto di un affluente nella parte meridionale del cratere.\nProprio per questo motivo \u00e8 stato designato come luogo d'atterraggio su Marte del rover Spirit, lanciato dalla NASA nel giugno 2003 e giunto a destinazione il 4 gennaio 2004.\nL'area prevista per l'atterraggio era quella racchiusa all'interno dell'ellisse, centrato in pieno dalla sonda, che si \u00e8 fermata approssimativamente nella zona scura a destra, in un punto le cui coordinate sono state stimate essere latitudine 14,5718\u00b0 S \u00b1 30 metri, longitudine 175,4785\u00b0 E \u00b1 0,5 metri."}
{"id": "11227", "revid": "125451182", "url": "https://it.wikipedia.org/wiki?curid=11227", "title": "Spirit (rover)", "text": "Spirit (Mars Exploration Rover-A, MER-A, MER-2) \u00e8 stato il primo dei due rover gemelli della NASA (l'altro \u00e8 MER-B o MER-1 \"Opportunity\") giunti su Marte nel mese di gennaio 2004 nell'ambito della missione Mars Exploration Rover.\nLe specifiche del rover prevedevano che esso avrebbe funzionato per almeno novanta giorni. Tali specifiche vennero ampiamente superate e Spirit continu\u00f2 a marciare sul suolo marziano per tutto il 2006. In data 4 gennaio 2010 il rover Spirit festeggi\u00f2 i 6 anni di lavoro sulla superficie marziana, dimostrando un'incredibile resistenza alle intemperie climatiche che si verificano sul pianeta.\nDal 22 marzo 2010 si interruppero i contatti con il rover. Il team della NASA continu\u00f2 a cercare di ristabilire le comunicazioni, fino al 25 maggio 2011, data in cui la missione venne dichiarata ufficialmente conclusa.\nIl rover ha percorso durante la sua missione un totale di .\nPanoramica della missione.\nLancio.\nIl lancio della sonda contenente il rover \"Spirit\" avvenne il 10 giugno 2003 tramite il lanciatore Boeing Delta II, dal Complesso di lancio 17 di Cape Canaveral.\nAtterraggio.\nSpirit giunse sul pianeta Marte alle ore 04:35 GMT del 4 gennaio 2004 (23:35 del 3 gennaio 2004, orario della costa est degli Stati Uniti) nel cratere Gusev (coordinate 14.57 S, 175.47\u00a0E), seguito alcuni giorni dopo, il 25 gennaio 2004 alle 05:05 GMT, dal rover gemello Opportunity, atterrato dalla parte opposta del pianeta (coordinate 1,95S, 5,53\u00a0W), nel Meridiani Planum.\nSu Internet vennero diffuse \"telecronache minuto per minuto\" dell'arrivo di Spirit e Opportunity in tempo reale mentre le due sonde giungevano sul pianeta.\n\"Nota: i giorni su Marte vengono definiti sol; il giorno dell'atterraggio viene chiamato 'Sol 1', il giorno successivo 'Sol 2', e cos\u00ec via. Un \"giorno marziano\" non dura esattamente ventiquattr'ore come sulla Terra, ma quasi: la sua durata \u00e8 infatti di circa 24 ore e 37 minuti.\".\n\"Spirit\" atterr\u00f2 a circa 10 chilometri di distanza dal centro dell'ellisse-bersaglio, ad una latitudine di 14.5718\u00b0 S \u00b1 30 metri, longitudine 175.4785\u00b0 E \u00b1 0.5 metri.\nIl rover, il paracadute, lo scudo termico e alcuni segni dei numerosi rimbalzi effettuati dalla sonda sulla superficie marziana vennero ripresi dal Mars Global Surveyor (MGS). Nell'immagine si pu\u00f2 osservare la complessa sequenza che ha portato all'atterraggio. Questo tipo di approccio permette di atterrare su un pianeta riducendo i costi e i requisiti tecnici rispetto a un atterraggio morbido \"classico\".\nDopo aver iniziato le operazioni, il rover riprese diverse immagini panoramiche, che permisero agli scienziati di individuare punti interessanti da analizzare. Il team della missione battezz\u00f2 il sito di atterraggio \"\"Columbia Memorial Station\", in onore dei sette astronauti che persero la vita nel disastro dello Space Shuttle Columbia. Dal punto di atterraggio, le colline \"Columbia Hills\"\" distavano circa .\n2004.\nPrima foto a colori.\nLa prima foto a colori inviata da \"Spirit\", pur essendo larga 4000 pixel e alta 3000, \u00e8 solo una piccola parte (un ottavo) del panorama completo a 360 gradi ripreso dalle camere fotografiche di Spirit chiamate \"PanCam\". Questa foto non \u00e8 tridimensionale, ma sul sito della NASA \u00e8 possibile scaricare anche versioni 3D delle foto, visibili con gli appositi occhialini rosso-blu. \nLa foto panoramica mostra un paesaggio tipicamente marziano (cf. missioni Viking), col terreno cosparso di sassi di varie dimensioni e una dominante di colore rosso dovuto alle grandi quantit\u00e0 di ossido di ferro presenti nei minerali del pianeta.\nLe \"PanCam\" erano camere fotografiche monocromatiche, ma dotate di filtri a diverse lunghezze d'onda. Le fotografie a colori sono state ricostruite a Terra a partire da diverse immagini riprese a lunghezze d'onda differenti.\nDispiegamento del rover.\nPrima di poter abbandonare il lander, per\u00f2, il \"rover\" dovette \"dispiegarsi\", in quanto - per resistere alle fortissime sollecitazioni del lancio e dell'atterraggio - tutte le sue parti mobili erano state saldamente ripiegate, ancorate e fissate al corpo del robot. La procedura di dispiegamento richiedette diversi Sol: apertura dei pannelli solari, innalzamento della telecamera panoramica, dispiegamento delle ruote anteriori, arretramento delle ruote posteriori, e infine taglio dei cavi di sicurezza.\nAlla fine, dopo la rotazione necessaria a evitare gli airbag, il \"rover\", ricevuto un apposito comando dalla Terra, inizi\u00f2 la sua prima passeggiata marziana, muovendosi autonomamente per 3 metri e abbandonando l'ormai inutile modulo di atterraggio, ad una velocit\u00e0 massima di 2 centimetri al secondo.\nTecnica di movimento del rover.\nA differenza di quello usato nella missioni Mars Pathfinder del 1997, il lander che port\u00f2 \"Spirit\"' su Marte non conteneva alcun carico utile ai fini della missione, ma costituiva solo un guscio di protezione per il rover, sul quale erano raggruppati tutti gli strumenti che nel caso del Pathfinder erano suddivisi tra il lander e il rover Sojourner. Per questo motivo, non esistono, a differenza del Sojourner, immagini di Spirit che si muove sul suolo marziano, viste \"dall'esterno\": quelle disponibili in rete sono frutto di elaborazioni al computer.\nCaratteristica interessante del rover \"Spirit\" (e del gemello Opportunity) era la totale autonomia di navigazione: i tecnici dalla Terra stabilivano quale punto del suolo marziano il \"rover\" avrebbe dovuto raggiungere, dopodich\u00e9 era il \"rover\" stesso a stabilire quale fosse il percorso migliore per evitare gli ostacoli pi\u00f9 grandi, pur essendo progettato per poter marciare, in caso di necessit\u00e0, sopra gli ostacoli pi\u00f9 piccoli. \nNel sol 9 il rover utilizz\u00f2 per la prima volta il suo braccio meccanico, che conteneva diversi strumenti scientifici, tra cui uno strumento abrasivo chiamato \"Rock Abrasion Tool\", uno microscopio ottico e due spettrometri.\nSol 17 - anomalia della memoria.\nNei sol seguenti Spirit continu\u00f2 a inviare decine di megabyte di informazioni al team della NASA, sotto forma di immagini, ma anche di dati prettamente tecnici (temperatura, pressione, immagini a infrarossi ecc). Il 21 gennaio (sol 17), il rover cess\u00f2 bruscamente le comunicazioni con il controllo di missione. Il giorno successivo venne inviato un segnale che confemava la ricezione delle trasmissioni da Terra, ma indicava che la sonda era in modalit\u00e0 guasto. \nDopo aver inviato diversi messaggi a basso bitrate, il team ricevette i dati diagnostici della sonda, attraverso l'orbiter \"Mars Odyssey\". Le analisi dei dati mostravano che \"Spirit\" era bloccato in un ciclo continuo di riavvii. Il rover era programmato per riavviarsi in caso di guasto, e l'anomalia doveva essere generata nella memoria flash, nella EEPROM o in un componente hardware. Quest'ultima possibilit\u00e0 avrebbe sicuramente comportato la fine della missione per il rover. I progettisti, sperando che il guasto fosse nella memoria flash, inviarono al rover il comando di riavvio escludendo la memoria flash. Fortunatamente il comando sblocc\u00f2 il sistema operativo dal ciclo di riavvii.\nIl 24 gennaio il team di controllo annunci\u00f2 che il problema era nella memoria flash del rover, causato da un bug nel software. Dopo aver riformattato la memoria flash, il 6 febbraio \"Spirit\" riprese le attivit\u00e0 scientifiche operando normalmente.\nIl percorso.\nRisolti i problemi al computer di bordo, Spirit venne diretto verso un cratere denominato Bonneville distante circa 300 metri. Durante il percorso vennero esaminate svariate rocce e analizzato il terreno. Gli spettrometri indicarono una presenza quasi esclusiva di roccia di origine vulcanica. Immagini panoramiche ad alta risoluzione dal bordo del cratere convinsero gli scienziati a non effettuare ulteriori analisi vista la mancanza di affioramenti. Queste infatti sarebbero utili per comprendere se in passato nel cratere Gusev vi fu la presenza di acqua. Spirit giunto oltre il Sol 100, si \u00e8 diretto verso le colline Columbia distanti circa 2\u00a0km. La missione che ufficialmente doveva terminare con il 90\u00b0 Sol \u00e8 stata estesa fino a settembre 2004; in seguito, anche grazie all'incredibile ciclo vitale dei rover (vedi sotto) la missione \u00e8 stata prolungata a data da destinarsi (pi\u00f9 probabilmente fino a quando essi continueranno a funzionare entro i parametri operativi).\nNell'immagine a fianco il percorso completo coperto da Spirit nella prima fase della missione (90 sol):\nPrimo scavo in una roccia marziana.\nLa prima abrasione di una roccia marziana venne effettuata su una roccia battezzata \"Adirondack\", impiegando lo strumento abrasivo \"Rock Abrasion Tool\" (\"RAT\").\nLo strumento pratic\u00f2 un foro di di diametro e di profondit\u00e0, portando alla luce la parte interna. Le analisi con il microscopio e altri strumenti indicarono che la roccia era basalto vulcanico.\nMimi.\nQuesta immagine a colori ripresa dalla camera panoramica durante il Sol 40 \u00e8 centrata su una curiosa roccia chiamata \"Mimi\". Essa era solo una delle tante peculiarit\u00e0 dell'area nota come \"Stone Council\", ma appare diversa da ogni altra roccia vista dagli scienziati nel cratere Gusev. Le caratteristiche di \"Mimi\" hanno generato molte ipotesi, tra cui la presenza di una forte pressione a causa di un impatto o del terreno, oppure potrebbe essere stata una duna che si \u00e8 cementificata in strati. Quest'ultimo processo a volte richiede l'azione dell'acqua.\nHumphrey e gli indizi di acqua.\nIl 5 marzo 2004, la NASA annunci\u00f2 che \"Spirit\" aveva trovato indizi sulla storia dell'acqua su Marte analizzando una roccia soprannominata \"Humphrey\". Ray Arvinson della Washington University in St. Louis annunci\u00f2 durante una conferenza stampa che: \"Se avessimo trovato questa roccia sulla Terra, avremmo potuto affermare che \u00e8 una roccia vulcanica che ha avuto dei piccoli movimenti fluidi attorno ad essa\". A differenza delle rocce trovate dal rover gemello \"Opportunity\", questa si \u00e8 formata dal magma e successivamente ha acquisito materiali pi\u00f9 chiari in piccole fessure, che assomigliano a minerali cristallizzati. Se questa interpretazione fosse corretta, ne seguirebbe che probabilmente i minerali erano dissolti in acqua e furono in seguito trasportati all'interno della roccia oppure interagirono con essa in tempi successivi alla sua formazione.\nCratere Bonneville.\nL'11 marzo 2004 (sol 65) \"Spirit\" raggiunse il cratere Bonneville, dopo un percorso di . \"Bonneville\" ha un diametro di e profondo . \"Spirit\" si mosse lungo il bordo meridionale, attravers\u00f2 alcune dune di sabbia e continu\u00f2 in direzione sudovest verso le Columbia Hills.\nDurante il sol 105 il rover raggiunse il cratere \"Missoula\", che misura circa di diametro, con una depressione a forma di conca profonda . Non essendo considerato un obiettivo ad alta priorit\u00e0, venne indicato a \"Spirit\" di fiancheggiare il bordo settentrionale e continuare a sudest.\n\"Spirit\" raggiunse il cratere Lahontan durante il sol 118, e costeggi\u00f2 il suo bordo fino al sol 120. Il cratere misura di diametro ed \u00e8 profondo , con dune che si estendono dal bordo di sudovest. Il rover venne guidato in modo da evitare l'area, e il rischio di perdere aderenza sul suolo sabbioso.\nColumbia Hills.\nDal cratere \"Bonneville\" il viaggio del rover fu una linea diretta verso le \"Columbia Hills\", che venne percorso quasi completamente in modalit\u00e0 autonoma. I tecnici assunsero il controllo manuale solo salutuariamente. Nel sol 159 \"Spirit\" raggiunse il primo di molti obiettivi situati alle pendici del gruppo di colline. In particolare, una strana roccia soprannominata \"Pot of Gold\" venne analizzata con gli spettrometri Mossbauer e Alpha Particle X-Ray, che rilevarono la presenza di ematite. Questo minerale si forma in presenza di acqua.\nPoich\u00e9 l'energia prodotta dai pannelli solari era in diminuzione, il percorso di \"Spirit\" venne selezionato in modo da tenere i pannelli inclinati il pi\u00f9 possibile in direzione del sole. Il rover venne tenuto alle pendici delle colline lungo il versante nord, analizzando diverse rocce: \"Clovis\" dal sol 210 al 225, \"Ebenezer\" dal sol 226 al sol 235, \"Tetl\" nel sol 270, \"Ichben\" e \"Palinque\" dal sol 281 al 295 e \"lutefisk\" dal sol 296 al 203. Dal sol 239 al 262 \"Spirit\" venne tenuto inattivo perch\u00e9 le comunicazioni con la Terra erano interrotte dalla congiunzione solare. Lentamente il rover si fece strada verso la sommit\u00e0 la \"Husband Hill\", raggiungendo un punto panoramico chiamato \"Larry Lookout\" e procedendo verso una zona pianeggiante chiamata \"Tennessee Valley\".\nVennero condotti test di comunicazione con l'orbiter Mars Express.\nLentamente \"Spirit\" viaggi\u00f2 verso la sommit\u00e0 della collina \"Husband\" e nel sol 344 fu pronto per scalare la cosiddetta \"Cumberland Ridge\".\n2005.\nSalita sulla Husband Hill.\n\"Spirit\" inizi\u00f2, dopo un anno terrestre di attivit\u00e0, la lenta salita verso la sommit\u00e0 della \"Husband Hill\". Le difficolt\u00e0 furono rappresentate da molti ostacoli rocciosi e zone sabbiose, che facevano frequentemente slittare le ruote e costringevano a modificare il percorso. Nel febbraio 2005, il computer di bordo ricevette un aggiornamento software che aument\u00f2 le sue capacit\u00e0 di navigazione autonoma. Nel sol 371, il rover giunse nei pressi di una roccia soprannominata \"Peace\" che si trovava sul \"Cumberalnd ridge\". \nOltre alle analisi delle rocce vennero effettuate osservazioni del terreno, trovando alte concentrazioni di sale e fosforo.\nDiavoli di sabbia.\nIl 9 marzo 2005 (probabilmente durante la notte marziana) l'efficienza dei pannelli solari balz\u00f2 dal 60% al valore del 93%. Il giorno successivo vennero avvistati dei diavoli di sabbia. L'ipotesi formulata dal team NASA fu che un diavolo di sabbia poteva aver ripulito i pannelli solari, aumentando le performance del rover e quindi la sua longevit\u00e0. I diavoli di sabbia erano stati fotografati in precedenza solo dal rover Pathfinder.\nSommit\u00e0 della Husband Hill.\nIl rover, venne dunque diretto verso la sommit\u00e0 della collina Husband, studiando durante il percorso varie rocce tra cui \"Keystone\", \"Pittsburgh\", \"Reef\", \"Backstay\", \"Methuselah\". Per ogni obiettivo il rover utilizz\u00f2 lo strumento di abrasione \"RAT\", gli spettrometri e la camera microscopica. Una roccia stratificata, chiamata \"Independence\", interess\u00f2 gli scienziati a causa del suo scarso contenuto di ferro. Nelle vicinanze sono state trovate le rocce (\"Descartes\", \"Bourgeoisie\", \"Hausmann\", \"Assembl\u00e9e\").\nLa sommit\u00e0 era piatta, e da essa il rover riprese una foto panoramica a 360\u00b0 che comprendeva anche il cratere Gusev. \nDurante il sol 656, il rover effettu\u00f2 misurazioni dell'opacit\u00e0 atmosferica con le camere \"PanCam\", che venner\u00f2 utilizzati in una campagna di osservazioni assieme al telescopio Spaziale Hubble.\nGli obiettivi del team scientifico comprendevano l'accesso al bacino interno e la ripresa di immagini dei potenziali percorsi, della cresta \"Cumberland\", l'osservazione dell'atmosfera durante il giorno, la struttura geologica della collina, lo studio delle rocce e degli affioramenti, la ripresa delle immagini panoramiche dalla sommit\u00e0.\nPer individuare l'uscita migliore dalla sommit\u00e0 della collina vennero riprese varie immagini, che evidenziarono un passaggio sicuro per la discesa che attraversava alcune creste chiamate \"Haskin upper ridge\" e \"Haskin east ridge\".\nDurante la discesa, il rover raggiunse una formazione rocciosa chiamata \"\"Comanche\" (sol 690). Gli spettrometri rilevarono la presenza di carbonato di ferro e magnesio, in concentrazioni 10 volte superiori a quelle misurate nelle rocce precedenti. I carbonati si formano in ambienti umidi e neutri, ma si dissolvono con gli acidi. La roccia \"Comanche\"\"\" rappresent\u00f2 la prima forte evidenza che l'ambiente marziano del passato poteva essere pi\u00f9 favorevole alla vita rispetto a quello che si pensava fino ad allora.\nDurante le notti vennero effettuate osservazioni delle lune Fobos e Deimos per migliorare il calcolo delle loro orbite.\n2006.\nVerso la McCool Hill.\nNel 2006 \"Spirit\" si diresse verso un'area soprannominata \"Home Plate\", che venne raggiunta a febbraio.\nLa pianificazione delle esplorazioni prevedeva che raggiungesse il versante nord della collina McCool Hill, dove avrebbe ricevuto una quantit\u00e0 di luce adeguata durante l'inverno marziano. Tuttavia il 16 marzo il team del JPL annunci\u00f2 che una ruota del rover, gi\u00e0 problematica, non funzionava pi\u00f9. Nonostante il guasto, \"Spirit\" continu\u00f2 a muoversi verso la collina McCool spostandosi alla rovescia e trascinando la ruota danneggiata.\nA marzo il rover venne rallentato da un terreno sabbioso e poco compatto, quindi venne deciso di interrompere i tentativi di raggiungere la McCool Hill e portare il rover in una cresta che si trovava nelle vicinanze e soprannominata \"Low Ridge Haven\".\nCollina McCool.\nInizialmente, l'obiettivo successivo di \"Spirit\" era posizionato sul lato nord della collina McCool, dove il rover avrebbe ricevuto un'adeguata quantit\u00e0 di luce solare durante l'inverno marziano. Il 16 marzo 2006 il JPL annunci\u00f2 che una delle ruote anteriori (gi\u00e0 problematica in passato) aveva completamente smesso di funzionare. Venne trovata una soluzione per aggirare il problema, facendo procedere il rover \"in retromarcia\", in modo da trascinare la ruota difettosa. Durante l'avvicinamento alla collina, tra gli affioramenti rocciosi chiamati \"Oberth\" e \"Korolev\", il rover venne rallentato in un terreno sabbioso e impraticabile, venne quindi deciso di annullare i tentativi di raggiungere la collina, procedendo invece verso una vicina zona detta \"Low Ridge Haven\".\nLow Ridge Haven.\nLa zona venne raggiunta il 9 aprile 2006 e in essa il rover trascorse otto mesi effettuando analisi e misurazioni. Non vennero tentati spostamenti a causa dei bassi livelli di energia presenti nel corso dell'inverno marziano. All'inizio di novembre 2006, dopo le brevi giornate invernali e la congiunzione solare, le comunicazioni con la Terra furono pesantemente limitate.\nDurante la permanenza furono riprese due rocce con composizione chimica simile a quella dello Heat Shield Rock, un meteorite trovato dal rover Opportunity. Chiamate \"Zhong Shan\" e \"Allan Hills\", si trovano su altre rocce sullo sfondo, e appaiono di colore pi\u00f9 scuro. Sono state effettuate altre analisi spettrografiche per determinare la composizione esatta di tali rocce, che potrebbero anche rivelarsi di origine meteoritica.\nNella cosiddetta \"Campagna invernale di esplorazioni\", Spirit inizi\u00f2 uno studio fotometrico dei cambiamenti stagionali della superficie (misurazioni durate 5 mesi). Il rover ha procedette nelle analisi degli strati del terreno scavati dal \"RAT\", compiendo delle riprese video e immagini microscopiche del terreno sottostante. La procedura venne ripetuta per i successivi strati.\nLe condizioni invernali continuarono a peggiorare, e i dispositivi di riscaldamento delle batterie vennero attivati, poich\u00e9 la temperatura interna si aggirava a . Le operazioni di manutenzione compiute dal team NASA compresero la ricalibrazione del sistema di navigazione inerziale e l'aggiornamento del software. Durante il Sol 915, dopo 5 mesi di riprese, il rover complet\u00f2 un'immagine a 360\u00b0 del panorama, chiamata \"Panorama McMurdo\" e composta da 1449 immagini. La quantit\u00e0 di dati di questa immagine \u00e8 pari a 500 Mb e il rover ne trasmise a Terra alcune porzioni alla volta. Era la visuale panoramica pi\u00f9 dettagliata mai ottenuta fino a quel momento sul pianeta rosso.\n2007.\nAggiornamento software.\nIl 4 gennaio 2007 (sol 1067), entrambi i rover ricevettero una nuova versione del software per i computer di bordo. L'aggiornamento permetteva al computer di decidere se trasmettere o meno una immagine e se estendere o meno il braccio robotico per esaminare le rocce. Queste modifiche fecero risparmiare tempo agli scienziati che non avrebbero pi\u00f9 dovuto setacciare centinaia di immagini per trovare quella desiderata, e decidere se era necessario estendere il braccio robotico ed esaminare le rocce..\nSilica Valley.\nLa ruota bloccata del rover ebbe comunque un lato positivo: mentre \"Spirit\" si spostava all'indietro trascinando la ruota bloccata, essa strisci\u00f2 nello strato superiore del terreno portando alla luce degli strati pi\u00f9 profondi. Le analisi mostrarono indizi di un ambiente passato favorevole alla vita microbica. Sulla Terra tali condizioni si trovavano nei pressi di sorgenti termali dove l'acqua o il vapore acqueo era entrata a contatto con rocce vulcaniche e pullulano di batteri. \nSu Marte, il materiale chiaro presente sotto lo strato superficiale, era estremamente ricco di silice, e poteva essere stato prodotto in due modi: attraverso il discioglimento in acqua della silice e il suo trasporto in un altro luogo, come avveniva presso le sorgenti termali, oppure attraverso vapori acidi provenienti dalle fratture delle rocce, analogamente alle fumarole acide.\nTempeste di sabbia e l'altopiano Home Plate.\nDurante il 2007 i progressi scientifici vennero rallentati a causa della stagione delle tempeste di sabbia. Gli scienziati si concentrarono su un affioramento roccioso chiamato \"Troll\". Il 9 febbraio 2007, il Sol 1097, con l'inizio della primavera marziana. Il rover venne inviato indietro verso l'\"\"Home Plate\", per riprendere le analisi.\nA marzo, il rover riprese gli studi nella parte ovest del plateau \"Home Plate\", usando la strumentazione di bordo per osservare varie rocce e affioramenti. In particolare venne studiata una roccia, chiamata \"Gertrude Weise\"\", di colore chiaro e ricca di silicio. Successivamente sono state studiate una moltitudine di rocce nelle vicinanze.\nTempeste di sabbia.\nVerso la fine di giugno 2007, una serie di tempeste di sabbia iniziarono a riempire l'atmosfera marziana di polvere. Le tempeste si intensificarono e il 20 luglio entrambi i rover (Spirit e Opportunity) dovettero fronteggiare la possibilit\u00e0 di una perdita di potenza. I responsabili della NASA comunicarono che stavano \"facendo il tifo per la sopravvivenza dei rover, ma essi non sono stati progettati per queste condizioni cos\u00ec intense\". Il problema principale era rappresentato dalla drastica riduzione dell'energia.\nNormalmente i pannelli solari dei rover erano in grado di generare di energia al giorno. Durante queste tempeste, la quantit\u00e0 di energia generata scese fino a , sotto alla soglia di oltre alla quale i rover dovevano prelevare energia dalle batterie per mantenere in funzione i riscaldatori. Questi erano fondamentali per evitare guasti agli elementi elettrici ed elettronici causati al freddo intenso. I rover vennero impostati sul pi\u00f9 basso livello di consumo energetico, in attesa che le tempeste passassero. \nAll'inizio di agosto la situazione miglior\u00f2 leggermente, e i rover poterono ricaricare le batterie.\nSommit\u00e0 dell'Home Plate.\nIl 10 settembre 2007 Spirit giunse sulla sommit\u00e0 dell'\"Home Plate\" e inizi\u00f2 le analisi scientifiche nella nuova posizione. In previsione del successivo inverno, il team NASA cerc\u00f2 un luogo sicuro dove inviare il rover. In una corsa contro il tempo, a fine novembre venne diretto verso una localit\u00e0 chiamata \"Winter Haven 3\", sul lato nord di \"\"Home Plate\", dove giunse il 17 dicembre (Sol 1398). Il rover continu\u00f2 a compiere varie analisi delle rocce e del suolo.\n2008.\nIbernazione.\nI livelli di energia di \"Spirit\" destavano preoccupazione, quindi per aumentare la quantit\u00e0 di luce che raggiungeva i pannelli solari, venne posizionato nel lato nord dell'altopiano \"Home Plate\", su un terreno pi\u00f9 inclinato possibile. A febbraio \"Spirit\" venne posizionato su un pendio di quasi 30 gradi. Quando era disponibile maggiore energia, venivano effettuate delle riprese panoramiche, mentre nei momenti di scarsa energia, le comunicazioni con la Terra venivano minimizzate e tutti gli strumenti non essenziali venivano tenuti spenti. Nel solstizio d'inverno la produzione di energia scese fino a al giorno.\nTempeste di sabbia invernali.\nIl 10 novembre 2008 si verific\u00f2 una vasta tempesta di sabbia, che ridusse l'energia raccolta dai pannelli a al giorno, un livello critico.\nDal 14 al 20 novembre (sol 1728 - 1734), l'energia era in media , e vennero spenti i riscaldatori relativi al \"Thermal emission spectrometer\", che consumavano al giorno. Alcuni test mostrarono che lo strumento non era stato danneggiato e venne deciso di riattivare i suoi riscaldatori quando sarebbe stata disponibile maggiore energia.\nUna congiunzione solare, dal 29 novembre al 13 dicembre imped\u00ec temporaneamente le comunicazioni con la Terra.\n2009.\nEnergia incrementata.\nIl 6 febbraio 2009, del vento rimosse parte della polvere che si era accumulata sui pannelli, portando l'energia generata a , sufficiente per spostare il rover. Altri eventi atmosferici, il 18 e il 28 aprile, pulirono ulteriormente i pannelli, aumentando l'energia disponibile a al giorno.\nTrappola di sabbia.\nIl 1 maggio 2009 (sol 1892), il rover rimase bloccato su una zona di sabbia soffice, formata da jarosite e nascosta sotto uno strato di terreno dall'aspetto normale. Il minerale ha una bassa coesione, ed imped\u00ec al rover di far presa con le ruote.\nIl team del JPL simul\u00f2 la situazione del rover con un modello in laboratorio e conducendo simulazioni al computer per cercare di rimettere in movimento \"Spirit\". Per riprodurre la stessa meccanica del suolo con le condizioni di bassa gravit\u00e0 e bassa pressione atmosferica, venne impiegato un modello del rover pi\u00f9 leggero, in un laboratorio dove era simulato il comportamento del terreno e la sua coesione. I primi tentativi di far sbloccare il rover avvennero il 17 novembre 2009.\n2010.\nInverno marziano a Troy.\nIl 26 gennaio 2010 (sol 2155), dopo diversi mesi passati a cercare di sbloccare il rover, la NASA decise di ridefinire il tipo di missione, considerando il rover una piattaforma stazionaria di ricerca.\nIl rover Spirit venne parcheggiato in un cratere chiamato Troy e fu opportunamente posizionato per orientarlo il pi\u00f9 possibile verso il sole e ottenere una ricarica delle batterie pi\u00f9 efficiente durante il nuovo inverno marziano. Nel Sol 2170 (9 febbraio 2010), la produzione di corrente elettrica generata dai suoi pannelli solari era di . Il 30 marzo 2010, il rover salt\u00f2 una sessione di comunicazione, probabilmente a causa dell'attivazione di una modalit\u00e0 di ibernazione a bassa potenza\nL'ultima comunicazione avvenne il 22 marzo 2010 (sol 2208) e molto probabilmente le batterie persero cos\u00ec tanta energia da non riuscire pi\u00f9 ad alimentare il clock di missione. Mentre durante gli inverni precedenti era stato possibile posizionare su un terreno inclinato verso il sole e mantenere cos\u00ec la temperatura sopra i , questa volta il rover si trov\u00f2 bloccato su un terreno pianeggiante, e venne stimato che la sua temperatura scese a .\nPrima di restare bloccato, \"Spirit\" percorse sul suolo marziano.\nTentativi di comunicazione.\nIl rover \"Spirit\" rimase silente nella sua posizione, soprannominata \"Troy\"\" sul versante occidentale dell\"Home Plate\", e non ci furono ulteriori contatti.\nProbabilmente il rover entr\u00f2 in avaria a causa dei bassi livelli di energia, e spense tutti i sottosistemi, tra cui le comunicazioni, per entrare in una fase di ibernazione e cercare di ricaricare le batterie. \u00c8 possibile che si verific\u00f2 un'avaria al clock di missione. In questo caso il rover avrebbe perso il conteggio del tempo.\nTermine della missione.\nIl team del JPL continu\u00f2 a cercare di ripristinare i contatti con il rover, fino al 25 maggio 2011, quando la NASA annunci\u00f2 il termine delle operazioni e il completamento della missione.\nLe risorse che erano stato impiegate per supportare il rover \"Spirit\" vennero trasferite al supporto di \"Opportunity\" che era ancora operativo e al rover \"Curiosity\", che sarebbe stato lanciato a novembre 2011."}
{"id": "11228", "revid": "640469", "url": "https://it.wikipedia.org/wiki?curid=11228", "title": "NASA", "text": "La NASA (), acronimo di National Aeronautics and Space Administration (in italiano: \"Ente Nazionale per le attivit\u00e0 Spaziali e Aeronautiche\"), \u00e8 l'agenzia governativa civile responsabile del programma spaziale e della ricerca aerospaziale degli Stati Uniti d'America.\nNei suoi primi dieci anni di attivit\u00e0 la NASA costru\u00ec nuovi centri per la ricerca e sviluppo e per la gestione delle attivit\u00e0 aerospaziali: il Goddard Space Flight Center, il Manned Spacecraft Center, il Kennedy Space Center e l'Electronics Research Center.\nDopo il Programma Apollo per l'esplorazione della Luna, l'attivit\u00e0 spaziale si \u00e8 sviluppata attraverso il programma della stazione orbitale statunitense SkyLab, il lancio di numerose missioni di esplorazione del sistema solare con sonde automatiche e lo sfruttamento dello spazio orbitale terrestre con le navette Space Shuttle e supportando la costruzione della ISS (Stazione Spaziale Internazionale).\nLa perdita di due Space Shuttle con i relativi equipaggi e i tagli di bilancio hanno indotto l'agenzia ad accantonare i progetti per nuove esplorazioni lunari con equipaggio umano e per l'invio di astronauti su Marte, la cui esplorazione continuer\u00e0 a essere demandata a sistemi robotizzati. Il 14 settembre 2011 ha annunciato di aver selezionato il progetto per un nuovo sistema di trasporto con equipaggio umano, denominato Space Launch System, destinato a prendere il posto degli Space Shuttle.\nFondazione.\nDal 1946, il National Advisory Committee for Aeronautics (NACA) aveva sperimentato aerei a razzo come il supersonico Bell X-1. All'inizio degli anni '50, fu lanciata una sfida per il lancio di un satellite artificiale per l'Anno Geofisico Internazionale (1957-1958), che port\u00f2, tra gli altri, al progetto statunitense Vanguard. Dopo il lancio sovietico del primo satellite artificiale al mondo (Sputnik 1) il 4 ottobre 1957, l'attenzione degli Stati Uniti d'America si rivolse ai propri sforzi spaziali ancora in erba. Il Congresso degli Stati Uniti d'America, allarmato dalla minaccia percepita alla sicurezza nazionale e alla leadership tecnologica dell'Unione Sovietica (nota come \"crisi dello Sputnik\"), ha sollecitato un'azione immediata e rapida; Il presidente Dwight D. Eisenhower e i suoi consiglieri hanno consigliato misure pi\u00f9 deliberate. Il 12 gennaio 1958, il NACA organizz\u00f2 un \"Comitato speciale per la tecnologia spaziale\", guidato da Guyford Stever. Il 14 gennaio 1958, il direttore della NACA Hugh Dryden pubblic\u00f2 \"Un programma di ricerca nazionale per la tecnologia spaziale\" affermando:\nIl 29 luglio 1958, Eisenhower firm\u00f2 il National Aeronautics and Space Act, istituendo la NASA. Quando inizi\u00f2 le operazioni il 1 \u00b0 ottobre 1958, la NASA assorb\u00ec intatto il NACA, i suoi 8.000 dipendenti, un budget annuale di 100 milioni di dollari, tre importanti laboratori di ricerca (Langley Aeronautical Laboratory, Ames Aeronautical Laboratory e Lewis Flight Propulsion Laboratory) e due piccole strutture di prova.\nElementi della Army Balistic Missile Agency e del laboratorio di ricerca navale degli Stati Uniti d'America sono stati incorporati nella NASA. Un contributo significativo nei programmi della NASA nella corsa allo spazio con l'Unione Sovietica fu la tecnologia del programma missilistico tedesco guidato da Wernher von Braun, che ora lavorava per l'Agenzia dell'esercito balistico missilistico (ABMA). Precedenti sforzi di ricerca all'interno della US Air Force e molti dei primi programmi spaziali dell'ARPA furono trasferiti anche alla NASA. Nel dicembre del 1958, la NASA ottenne il controllo del Jet Propulsion Laboratory, una struttura di appaltatori gestita dal California Institute of Technology.\nProgrammi Spaziali.\nLa NASA ha condotto molti programmi di volo spaziale con equipaggio e senza equipaggio nel corso della sua storia. I programmi Uncrewed lanciarono i primi satelliti artificiali americani nell'orbita terrestre per scopi scientifici e di comunicazione e inviarono sonde scientifiche per esplorare i pianeti del sistema solare, a partire da Venere e Marte. I programmi dell'equipaggio mandarono i primi americani in orbita terrestre bassa, vinsero la Corsa allo spazio con l'Unione Sovietica facendo sbarcare dodici uomini sulla Luna dal 1969 al 1972 nel programma Apollo, svilupparono lo Space Shuttle un veicolo semi-riutilizzabile e svilupparono la stazione spaziale internazionale con la cooperazione di diverse altre nazioni tra cui la Russia post-sovietica. Alcune missioni includono aspetti sia con equipaggio che senza equipaggio, come la sonda Galileo, che \u00e8 stata dispiegata dagli astronauti nell'orbita terrestre prima di essere inviata senza equipaggio a Giove.\nProgrammi con equipaggio.\nI programmi sperimentali di aeromobili a propulsione avviati dalla NACA sono stati estesi dalla NASA come supporto per i voli spaziali con equipaggio. Questo \u00e8 stato seguito da un programma di capsule spaziali per un solo uomo e, a sua volta, da un programma per capsule per due uomini. Reagendo alla perdita del prestigio nazionale e ai timori per la sicurezza causati dai primi indizi nell'esplorazione spaziale da parte dell'Unione Sovietica, nel 1961 il presidente John F. Kennedy propose l'ambizioso obiettivo \"di far sbarcare un uomo sulla Luna entro la fine degli anni '60, e riportandolo in salvo sulla Terra\". Questo obiettivo \u00e8 stato raggiunto nel 1969 dal programma Apollo e la NASA ha pianificato attivit\u00e0 ancora pi\u00f9 ambiziose che dovrebbero portare a una missione umana su Marte. La riduzione della minaccia percepita e il cambiamento delle priorit\u00e0 politiche hanno causato quasi immediatamente la conclusione della maggior parte di questi piani. La NASA rivolse la sua attenzione a un laboratorio spaziale temporaneo e ad una navetta orbitale terrestre semi riutilizzabile. Negli anni '90 furono approvati finanziamenti per la NASA per lo sviluppo di una stazione spaziale orbitale terrestre permanente in collaborazione con la comunit\u00e0 internazionale, che ora includeva l'ex rivale, la Russia post-sovietica.\nVelivolo X-15.\nIl North American X-15 era un velivolo di ricerca ipersonico sperimentale alimentato a razzo, sviluppato dalla NACA in collaborazione con la US Air Force e la Marina. Il design presentava una sottile fusoliera con carenature laterali contenenti carburante e primi sistemi di controllo computerizzati. Dodici piloti sono stati selezionati per il programma dalla Air Force, Navy e NACA. Un totale di 199 voli furono effettuati tra il 1959 e il 1968, risultando il record mondiale ufficiale per la massima velocit\u00e0 mai raggiunta da un aereo a motore con equipaggio con una velocit\u00e0 massima di 7,273\u00a0km / h. Il record di altitudine per X-15 \u00e8 stato di 107,96\u00a0km.\nProgramma Mercury (1958\u20131963).\nPoco dopo l'inizio della corsa allo spazio, uno degli obiettivi iniziale era quello di portare una persona in orbita terrestre il pi\u00f9 presto possibile: il veicolo pi\u00f9 adatto allo scopo era il missile pi\u00f9 semplice che poteva essere lanciato. \nIl programma Man in Space Soonest della US Air Force prese in considerazione molti progetti di veicoli spaziali con equipaggio, che spaziavano da aerei a razzo come l'X-15 a piccole capsule spaziali balistiche. Nel 1958, i concetti del piano spaziale furono eliminati a favore della capsula balistica. Quando la NASA fu creata lo stesso anno, vi fu il trasferimento del programma dell'aeronautica con il passaggio del nome a programma Mercury. I primi sette astronauti furono selezionati tra i candidati dei programmi pilota di test della Marina e dell'Aeronautica. Il 5 maggio 1961, l'astronauta Alan Shepard divenne il primo americano nello spazio a bordo del Freedom 7, lanciato da un booster Redstone su un volo balistico suborbitale di 15 minuti.\nSuccessivamente John Glenn divenne il primo americano ad essere lanciato in orbita: il 20 febbraio 1962 a bordo di Friendship 7, lanciata tramite un razzo Atlas, complet\u00f2 tre orbite, cui seguirono altri tre voli orbitali.\nProgramma Gemini (1961\u20131966).\nBasato su studi per accrescere le capacit\u00e0 dei veicoli spaziali Mercury su voli di lunga durata, sviluppando tecniche di incontro spaziale e atterraggi di precisione sulla Terra, il programma Gemini fu avviato come programma per due persone nel 1962 per superare il vantaggio dei sovietici e sostenere il programma lunare con equipaggio Apollo. Il primo volo Gemini con equipaggio, Gemini 3, fu pilotato da Gus Grissom e John Young il 23 marzo 1965. Seguirono 9 missioni nel 1965 e nel 1966, dimostrando una capacit\u00e0 di resistenza di quasi quattordici giorni, con lo svolgimento di un'attivit\u00e0 extraveicolare (EVA) e la raccolta di dati medici sugli effetti dell'assenza di gravit\u00e0 sull'uomo.\nProgramma Apollo (1961\u20131972).\nIl 25 maggio del 1961 il presidente statunitense John F. Kennedy annunci\u00f2 al Congresso che gli Stati Uniti sarebbero riusciti a mandare i propri astronauti sulla Luna entro la fine di quel decennio. Sebbene ufficializzato in concomitanza con l'annuncio del presidente Kennedy, il programma Apollo era gi\u00e0 stato teorizzato dal 1959.Il programma fu articolato in una serie di test e missioni con e senza equipaggio umano e fu segnato da un tragico incidente che il 27 gennaio 1967 cost\u00f2 la vita a tre astronauti, uccisi da un incendio scoppiato durante una prova a terra in vista della missione Apollo 1.\nLa NASA invest\u00ec nel programma fino al 60% delle proprie risorse.\nNel 1967 la NASA contava addetti (un aumento del 450% rispetto al momento della sua nascita nel 1958) e disponeva di un budget pari a 5 miliardi di dollari (% superiore rispetto a quello del 1958) e faceva ampio ricorso a contratti e appalti esterni, al punto che nel 1965 le aziende esterne impiegavano lavoratori nei programmi dell'ente.\nIl programma Apollo raggiunse la sua meta il 20 luglio 1969, con l'allunaggio dell'Apollo 11. Neil Armstrong, primo uomo a toccare il suolo lunare, nella circostanza pronunci\u00f2 la celebre frase \"un piccolo passo per un uomo, un enorme salto per l'umanit\u00e0\".\nAltri dieci astronauti allunarono nelle successive missioni Apollo, l'ultima delle quali ebbe luogo nel dicembre 1972.\nSkylab (1965\u20131979).\nSkylab \u00e8 stata la prima e unica stazione spaziale costruita indipendentemente dagli Stati Uniti. \nConcepita nel 1965 come base da costruire nello spazio da uno stadio superiore di un Saturno IB esaurito, la stazione di 77.088\u00a0kg fu costruita sulla Terra e lanciata il 14 maggio 1973, in cima ai primi due stadi di un Saturno V, in un'orbita di 435\u00a0km inclinata di 50 \u00b0 rispetto all'equatore. Vi fu un danneggiamento durante il lancio a causa della perdita della protezione termica e di un pannello solare che genera elettricit\u00e0, \u00e8 stato riparato alla funzionalit\u00e0 dal suo primo equipaggio.\nFu occupata per un totale di 171 giorni da 3 equipaggi successivi nel 1973 e nel 1974. Comprendeva un laboratorio per studiare gli effetti della microgravit\u00e0 e un osservatorio solare. La NASA progett\u00f2 di avere un dock per lo Space Shuttle e di elevare Skylab a un'altitudine di sicurezza pi\u00f9 elevata, ma lo Shuttle non era pronto per il volo prima del rientro di Skylab l'11 luglio 1979. Per risparmiare sui costi, la NASA ha usato uno dei razzi Saturno V originariamente destinato a una missione Apollo annullata per lanciare lo Skylab. I veicoli spaziali Apollo venivano usati per trasportare gli astronauti da e verso la stazione. Tre equipaggi di tre uomini rimasero a bordo della stazione per periodi di 28, 59 e 84 giorni. Il volume abitabile di Skylab era di 320 mformula_1, 30,7 volte pi\u00f9 grande di quello del modulo di comando Apollo.\nProgramma Space Shuttle (1972\u20132011).\nNel 1981 l'ente spaziale statunitense entr\u00f2 in una nuova era con il lancio dello Space Shuttle Columbia avvenuto il 12 aprile di quell'anno.\nLo Space Shuttle era un sistema basato su due componenti principali: il complesso di lancio basato su due razzi recuperabili e su un serbatoio a perdere, e una capiente navetta spaziale riutilizzabile in grado di trasportare astronauti, specialisti ed equipaggiamenti in orbita terrestre.\nLa flessibilit\u00e0 e adattabilit\u00e0 delle navette spaziali (di cui sono stati realizzati un prototipo e cinque esemplari operativi) si \u00e8 tradotta in un elevato numero di missioni: 135 nell'arco di 30 anni.\nIl programma Space Shuttle ha subito due battute d'arresto in conseguenza di due tragici incidenti che hanno provocato la distruzione delle navette Challenger nel 1986 e Columbia nel 2003, con la perdita dei relativi equipaggi. Il programma ha avuto termine l'8 luglio del 2011 con l'ultimo volo dell'ultima navetta operativa, l'Atlantis.\nStazione Spaziale Internazionale (1993\u2013presente).\nLa Stazione Spaziale Internazionale (ISS) combina il progetto Freedom della Stazione Spaziale della NASA con la stazione Mir-2 sovietica/russa, la stazione europea Columbus e il modulo di laboratorio giapponese Kib\u014d. La NASA aveva originariamente progettato negli anni '80 di sviluppare da sola la stazione Freedom, ma i vincoli di bilancio statunitensi hanno portato alla fusione di questi progetti in un unico programma multinazionale nel 1993, gestito dalla NASA, dall'agenzia spaziale federale russa (RKA), dall'agenzia di esplorazione aerospaziale giapponese (JAXA), dall'agenzia spaziale europea (ESA) e dall'agenzia spaziale canadese (CSA). La stazione \u00e8 composta da moduli pressurizzati, capriate esterne, pannelli solari e altri componenti che sono stati prodotti in varie fabbriche in tutto il mondo e sono stati lanciati dai razzi russi Proton e Soyuz e dalle navette spaziali statunitensi.I membri dell'equipaggio della spedizione in genere trascorrono circa sei mesi sulla ISS. Le dimensioni iniziali dell'equipaggio della spedizione erano tre, temporaneamente ridotte a due in seguito al disastro del Columbia, mentre dal maggio 2009, il numero di componenti \u00e8 stato di sei membri. La ISS \u00e8 stata continuamente occupata negli ultimi 20 anni, superando il precedente record detenuto dalla Mir ed \u00e8 stata visitata da astronauti e cosmonauti di 15 nazioni diverse.\nIl programma ISS dovrebbe continuare fino al 2030. Il 29 marzo 2019, si \u00e8 svolta la prima passeggiata spaziale tutta al femminile, con protagoniste Anne McClain e Christina Koch.\nProgrammi commerciali (2006\u2013presente).\nIl 23 dicembre 2008, la NASA ha assegnato contratti di servizi di fornitura commerciale a SpaceX e Orbital Sciences Corporation. SpaceX utilizza il razzo Falcon 9 e la navicella spaziale Dragon, mentre Orbital Sciences il razzo Antares e la navicella spaziale Cygnus. La prima missione di rifornimento di Dragon si \u00e8 svolta nel maggio 2012, mentre la prima di Cygnus nel settembre 2013. Il programma CRS provvede a tutte le esigenze americane di trasporto merci verso la ISS, ad eccezione di alcuni carichi utili specifici per i veicoli che vengono consegnati sull'ATV europeo e sull'HTV giapponese.\nNel 2010, quando la NASA ha annunciato i vincitori della prima fase del programma, un totale di 50 milioni di dollari \u00e8 stato diviso tra cinque societ\u00e0 americane per favorire la ricerca e lo sviluppo di concetti e tecnologie di volo spaziale umano nel settore privato. Nel 2011 sono stati annunciati i vincitori della seconda fase del programma e 270 milioni di dollari sono stati suddivisi in quattro societ\u00e0. Nel 2012 sono stati annunciati i vincitori della terza fase del programma: NASA ha fornito 1,1 miliardi di dollari suddivisi tra tre societ\u00e0 per sviluppare ulteriormente i loro sistemi di trasporto dell'equipaggio. Nel 2014 sono stati annunciati i vincitori del round finale, ovvero Dragon V2 di SpaceX (previsto per essere lanciata su Falcon 9 v1.1) ha ricevuto un contratto valutato fino a 2,6 miliardi di dollari, e CST-100 di Boeing (che sar\u00e0 lanciata su un Atlas V) fino a 4,2 miliardi di dollari.\nSabato 30 maggio 2020 \u00e8 avvenuto con successo il primo decollo di con una Crew Dragon di SpaceX con umani a bordo, gli astronauti Doug Hurley e Bob Behnken. Il giorno seguente, domenica 31 maggio, ha attraccato alla Stazione Spaziale Internazionale.\nProgramma Constellation (2005\u20132009).\nMentre il programma Space Shuttle era sospeso dopo la perdita della Columbia, il presidente George W. Bush annunci\u00f2 la Vision for Space Exploration: una strategia di esplorazione spaziale per riaccendere l'interesse dell'opinione pubblica dopo il disastro delle Space Shuttle Columbia. Il documento prevedeva inoltre il ritiro dello Space Shuttle dopo aver completato la Stazione Spaziale Internazionale. La NASA venne cos\u00ec incaricata di sviluppare e lanciare il Crew Exploration Vehicle (in seguito chiamato Orion) entro il 2010, per riportare gli americani sulla Luna entro il 2020 e in seguito andare su Marte. Il progetto venne nominato programma Constellation.\nNel 2009, l'allora neoeletto presidente Barack Obama istitu\u00ec il comitato per la revisione dei voli umani nello spazio degli Stati Uniti per determinare se fosse possibile un atterraggio sulla Luna entro il 2020 con il budget stanziato. Il comitato concluse che il programma era massicciamente sottofinanziato e che un atterraggio sulla Luna del 2020 sarebbe stato impossibile. Per questo motivo, il 15 aprile 2010 il presidente Obama annunci\u00f2 al Kennedy Space Center i piani dell'amministrazione per la NAS, cancellando gli elementi non Orion di Costellation, per motivi di sottofinanziamento. Furono inoltre promessi 6 miliardi di dollari in finanziamenti aggiuntivi e venne richiesto lo sviluppo di un nuovo programma di missili pronto per la costruzione entro il 2015, con missioni con equipaggio in orbita su Marte entro la met\u00e0 degli anni 2030.\nProgramma Artemis (2017\u2013presente).\nIl programma Artemis \u00e8 un programma di volo spaziale con equipaggio in corso portato avanti principalmente dalla NASA, dalle aziende di voli spaziali commerciali statunitensi e da partner internazionali come l'Agenzia spaziale europea (ESA), la JAXA e la Canadian Space Agency (CSA) con l'obiettivo di far sbarcare \"la prima donna e il prossimo uomo\" sulla Luna, in particolare nella regione del polo sud lunare, entro il 2024. La NASA vede Artemis come il prossimo passo verso l'obiettivo a lungo termine di stabilire una presenza autosufficiente sulla Luna, gettare le basi per le societ\u00e0 private per costruire un'economia lunare e infine mandare gli umani su Marte.\nL'attuale programma Artemis incorpora diversi componenti principali di altri programmi e missioni NASA cancellati, come il programma Constellation e la missione di reindirizzamento degli asteroidi. \nIl 30 giugno 2017, il presidente Donald Trump ha firmato un ordine esecutivo per ristabilire il National Space Council, presieduto dal vicepresidente Mike Pence. La prima richiesta di bilancio dell'amministrazione Trump ha mantenuto i programmi di voli spaziali umani dell'era Obama: sviluppo dell'equipaggio commerciale, Space Launch System e la capsula dell'equipaggio Orion per le missioni nello spazio profondo, riducendo al contempo la ricerca scientifica sulla Terra e chiedendo l'eliminazione dell'ufficio di istruzione della NASA.\nNel febbraio 2020, la Casa Bianca ha richiesto un aumento del finanziamento del 12% per coprire il programma Artemis nell'ambito del bilancio dell'esercizio 2021. Il budget totale sarebbe ora di 25,2 miliardi di dollari all'anno con 3,7 miliardi dedicati a un sistema di sbarco umano. Jeff DeWit, Chief Financial Officer della NASA, ha dichiarato di ritenere che l'agenzia abbia fatto un ottimo lavoro ottenendo questo budget attraverso il Congresso, nonostante le preoccupazioni democratiche riguardo al programma.\nProgrammi senza equipaggio.\nPi\u00f9 di 1000 missioni senza equipaggio sono state progettate per esplorare la Terra e il sistema solare. Oltre all'esplorazione, la NASA ha lanciato anche satelliti per le comunicazioni. Le missioni sono state lanciate direttamente dalla Terra o da navette spaziali, che possono posizionare il satellite direttamente in orbita.\nIl primo satellite senza equipaggio negli Stati Uniti fu l'Explorer 1, che inizi\u00f2 come progetto ABMA / JPL durante la prima parte della Corsa allo Spazio. Fu lanciato nel gennaio del 1958, due mesi dopo lo Sputnik. Alla creazione della NASA, il progetto Explorer \u00e8 stato trasferito all'agenzia e continua ancora oggi. Le sue missioni si sono concentrate sulla Terra e sul Sole, misurando i campi magnetici e il vento solare, tra gli altri aspetti. \nNel 1965 la NASA avvi\u00f2 anche il programma Pioneer (il cui nome richiamava quello di una serie di sonde lanciate verso la Luna tra il 1958 e il 1960). Le missioni Pioneer 10 (lanciata nel 1972) e Pioneer 11 (lanciata nel 1973) furono dedicate all'esplorazione di Giove e Saturno e quindi indirizzate verso lo spazio interstellare. Nel 1978 furono lanciate due sonde Pioneer Venus per l'esplorazione di Venere.\nTra il 1966 e il 1968 furono lanciate sette sonde lunari nell'ambito del programma Surveyor che aveva lo scopo di verificare la fattibilit\u00e0 di allunaggi morbidi in previsione delle missioni con equipaggio umano. Due missioni Surveyor fallirono ma le altre cinque (compresa la prima) andarono a buon fine.Nel 1968 part\u00ec il programma Viking destinato all'esplorazione di Marte e nel 1975 furono lanciate alla volta del pianeta rosso le sonde Viking 1 e Viking 2, ciascuna composta da un modulo orbitante (orbiter) e un modulo di atterraggio (lander). La superficie marziana fu raggiunta l'anno seguente, il 1976, bicentenario della dichiarazione di indipendenza degli Stati Uniti.\nNel 1974 e nel 1976 furono lanciate rispettivamente le sonde Helios A e Helios B, frutto di un programma congiunto condotto dalla NASA e dal ministero della ricerca della Germania. Le due sonde furono immesse in orbita eliocentrica per studiare il Sole e i suoi fenomeni fisici ed elettromagnetici. Helios 2 \u00e8 stato il pi\u00f9 veloce oggetto costruito dall'uomo, con una velocit\u00e0 pari a misurata il 17 aprile 1976 dalla stazione di monitoraggio di Honeysuckle Creek.\nNel 1989 furono lanciate la sonda Magellan destinata alla mappatura radar in alta risoluzione di Venere e la sonda Galileo destinata a studiare Giove e il suo sistema di lune.\nNel 1990 venne messo in orbita il Telescopio Hubble. \nNel 1992 la NASA lanci\u00f2 la missione Mars Observer ma perse i contatti con la sonda pochi giorni prima del suo arrivo in orbita marziana.\nQuattro anni dopo, nel 1996, l'agenzia lanci\u00f2 la sonda Mars Global Surveyor che si inser\u00ec in orbita marziana l'anno seguente. I sensori della sonda hanno realizzato una completa mappatura fotografica in alta risoluzione della superficie di Marte. La sonda ha cessato di funzionare nel 2006 a causa di un inconveniente tecnico.\nIl 4 dicembre 1996, appena un mese dopo il lancio del Mars Global Surveyor, la NASA avvi\u00f2 la missione Mars Pathfinder, il cui scopo principale era quello di trasportare un veicolo robotizzato capace di muoversi autonomamente sulla superficie marziana. La sonda atterr\u00f2 su Marte il 4 luglio del 1997 espellendo un rover (successivamente chiamato Sojourner) che fu il primo mezzo di questo genere a operare sul pianeta rosso. Le apparecchiature di missione fornirono dati utili fino al 27 settembre 1997, quando le comunicazioni si interruppero definitivamente.\nNel 2003 furono lanciate le due sonde della missione Mars Exploration Rover (MER) che atterrarono l'anno successivo su Marte e dispiegarono due rover robotizzati, battezzati Spirit e Opportunity, utilizzate per un complesso programma di esplorazione. Il rover Spirit ha funzionato fino al 2010, il rover Opportunity \u00e8 rimasto efficiente ed \u00e8 ancora impegnato nella sua missione esplorativa.\nAttivit\u00e0 (2005-Presente).\nNel 2005 la NASA ha lanciato la sonda Deep Impact destinata a intercettare la cometa 9P/Tempel. Giunta in prossimit\u00e0 dell'obiettivo, la sonda ha rilasciato un penetratore che ha colpito il nucleo della cometa provocando l'emissione di gas e detriti che sono stati studiati grazie ai sensori della sonda madre. Dopo la missione, la traiettoria della sonda Deep Impact \u00e8 stata modificata per studiare altri oggetti, come la cometa 103P/Hartley raggiunta il 4 novembre 2010.\nIl 6 agosto 2012 atterra con successo su Marte il rover \"Curiosity\", un robot del costo di due miliardi e mezzo di dollari e dal peso di circa 900\u00a0kg avente il compito, per un periodo previsto di due anni, di cercare ed analizzare fossili, minerali e altri segni di vita sul pianeta rosso.\nDal 2012 la NASA organizza l'International Space Apps Challenge, un hackathon internazionale di 48 ore dedicato alla tecnologia spaziale e alle sue applicazioni terrestri. Si tiene ogni anno (dal 2012) in un weekend di Aprile. L'I.S.A.C. fa parte dell'Open Government Iniziative voluta dal Presidente Barack Obama.\nIl James Webb Space Telescope (JWST) \u00e8 attualmente in programma per il lancio ad ottobre 2021.\nRilevamenti NEO.\nNel 1994, c'era una direttiva del Congresso per trovare oggetti vicino alla Terra dell'inglese \"near-Earth objects\" (NEO) pi\u00f9 grandi di 1 chilometro, e si stimava che il 90% degli asteroidi della dimensione di 1 chilometro sarebbe stato trovato entro il 2010.\nLa NASA ha visitato per la prima volta un asteroide vicino alla Terra con una sonda nel 1998, l'asteroide 433 Eros.\nNel 2005, il Congresso degli Stati Uniti ha incaricato la NASA di raggiungere entro il 2020 specifici livelli di completezza della ricerca per scoprire, catalogare e caratterizzare asteroidi pericolosi pi\u00f9 grandi di 140 metri, ma non sono stati stanziati nuovi fondi per questo sforzo. A partire da gennaio 2019, si stima che sia stato trovato circa il 40% dei NEO di queste dimensioni, anche se poich\u00e9 per sua natura la quantit\u00e0 esatta di NEO \u00e8 sconosciuta, i calcoli si basano su previsioni di quanti potrebbero esserci.\nRicerca.\nLa NASA ha fatto uso di tecnologie come il generatore termoelettrico radioisotopico multi-missione (MMRTG), che \u00e8 un tipo di generatore termoelettrico radioisotopico utilizzato nelle missioni spaziali. La carenza del necessario plutonio-238 ha ridotto le missioni nello spazio profondo dall'inizio del millennio. Un esempio di un veicolo spaziale che non \u00e8 stato sviluppato a causa della carenza di questo materiale \u00e8 stato New Horizons 2. \nIl programma di ricerca sulle scienze della Terra \u00e8 stato creato e finanziato per la prima volta negli anni '80 sotto le amministrazioni di Ronald Reagan e George H.W. Bush.\nLa NASA ha lanciato una competizione annuale nel 2014 denominata Cubes in Space. \u00c8 organizzato congiuntamente dalla NASA e dalla societ\u00e0 di istruzione globale I Doodle Learning, con l'obiettivo di insegnare agli studenti delle scuole di et\u00e0 compresa tra 11 e 18 anni a progettare e costruire esperimenti scientifici da lanciare nello spazio su un razzo o un pallone della NASA. Il 21 giugno 2017 \u00e8 stato lanciato il satellite pi\u00f9 piccolo del mondo, Kalam SAT, costruito da un team indiano.\nRicerche sul clima.\nLa NASA ricerca e pubblica anche sui cambiamenti climatici. Le dichiarazioni della NASA concordano con il consenso scientifico globale sul fatto che il clima globale si stia riscaldando. Bob Walker, che ha consigliato al presidente degli Stati Uniti Donald Trump su questioni relative allo spazio, ha sostenuto che la NASA dovrebbe concentrarsi sull'esplorazione dello spazio e che le sue operazioni di studio sul clima dovrebbero essere trasferite ad altre agenzie come il NOAA. L'ex scienziato atmosferico della NASA J. Marshall Shepherd ha ribattuto che lo studio delle scienze della Terra \u00e8 stato integrato nella missione della NASA al momento della sua creazione nel National Aeronautics and Space Act del 1958.\nProgrammi futuri.\nNew Frontiers Program.\nLa NASA ha in corso un programma di esplorazione spaziale a mezzo sonde automatiche denominato Programma New Frontiers. Nell'ambito di questo programma, nel 2006 l'agenzia ha avviato la missione Pluto's New Horizon con il lancio di una sonda che ha raggiunto il sistema Caronte-Plutone nel 2015. Il 5 agosto del 2011 ha lanciato la sonda Juno che ha raggiunto Giove il 5 luglio 2016.\nSpace Launch System.\nIl programma SLS \u00e8 stato avviato per offrire alla NASA un vettore capace di colmare il vuoto creatosi con la dismissione degli Space Shuttle. La configurazione del nuovo vettore \u00e8 stata congelata nel 2011. Il sistema consentir\u00e0 di portare in orbita un carico utile di circa 77 tonnellate, compresa la navicella Orion MPCV (Multi Purpose Crew Vehicle) che consentir\u00e0 di ospitare fino a 4 astronauti per periodi di oltre 20 giorni. Il primo lancio del vettore SLS, in origine previsto per il 2017, \u00e8 stato posticipato al 2020.\nCreazione di una rete di sorveglianza per droni.\nNel 2015, la NASA, ha annunciato la propria collaborazione con Verizon, il pi\u00f9 grande operatore telefonico degli USA, che porter\u00e0 alla creazione di una rete per controllare e sorvegliare il traffico aereo di droni civili e commerciali dalla sua rete di ripetitori per i telefoni.\nNextGen.\nIl programma Next Generation Air Transportation System \u00e8 stato lanciato con l'ambizioso obiettivo di mettere in servizio entro il 2025 una nuova generazione di aerei per il trasporto passeggeri e cargo, pi\u00f9 sicuri, affidabili ed economici. Il programma integra anche una nuova concezione del sistema di controllo del traffico aereo. Nel 2010 sono stati selezionati alcuni progetti per l'espletamento di verifiche e test nel corso del 2011.\nStrutture e direzione.\nInfrastrutture principali.\nOltre al quartier generale di Washington, la NASA pu\u00f2 contare anche sulle seguenti infrastrutture e centri spaziali:\nAmministrazione.\nL'amministratore della NASA, \u00e8 nominato dal Presidente degli Stati Uniti con l'approvazione del Senato degli Stati Uniti, riferisce a lui o lei e funge da consulente senior in scienze spaziali. Il nominato di solito \u00e8 associato al partito politico del Presidente (democratico o repubblicano) e di solito viene scelto un nuovo amministratore quando la presidenza cambia partito."}
{"id": "11230", "revid": "484362", "url": "https://it.wikipedia.org/wiki?curid=11230", "title": "Sol", "text": ""}
{"id": "11231", "revid": "1031944", "url": "https://it.wikipedia.org/wiki?curid=11231", "title": "Risoluzione (grafica)", "text": "La risoluzione grafica \u00e8 la grandezza che quantifica il grado di dettaglio di un'immagine, dato dal numero di punti immagine che la compongono linearmente (altezza o larghezza). E come la risoluzione ottica \u00e8 la misura di una densit\u00e0 lineare (non superficiale). Quindi, il termine \"risoluzione\" comunemente usato per indicare la dimensione superficiale di un'immagine digitale misurata in array di \"dots\" (punti) o \"picture elements\" (pixel) disposti in formula_1 righe ed formula_2 colonne (vedi \"Risoluzione dello schermo\" o \"Sensore fotografico\"), usando l'espressione formula_3 , non \u00e8 corretta. \nDefinizione.\nLa risoluzione di un'immagine bitmap dipende dalla densit\u00e0 dei pixel che la compongono. E il concetto di risoluzione (intesa come densit\u00e0) ha senso quando si parla della riproduzione di un oggetto reale (misurabile dimensionalmente), ad esempio l'immagine di una fotografia o la scansione di una pagina scritta o disegnata, ma perde di significato quando viene riferita a un file totalmente generato da un programma di grafica vettoriale.\nIl livello di dettaglio di un'immagine digitale dipende dalla risoluzione, cio\u00e8 dalla quantit\u00e0 di informazione che essa contiene. Ma per vedere la massima risoluzione dell'immagine, \u00e8 necessario che anche il sistema di riproduzione sia in grado di mostrarla (schermo LCD, Stampante, ecc) e che abbia una dimensione reale adeguata a mostrarla ai nostri occhi. Per descrivere le varie densit\u00e0 di risoluzione \u00e8 necessario fare alcune differenziazioni. Sebbene simili, le unit\u00e0 di misura della risoluzione \"DPI\", \"PPI\" e \"LPI\", si riferiscono a separati metodi di misurazione, nonostante nella pratica tendano a essere utilizzate anche interscambiandole.\nRiproduzione di immagini su web.\nIn Italia, sui siti web non lucrativi, \u00e8 possibile riprodurre immagini per fini didattici o scientifici, esclusivamente a bassa risoluzione: lo garantisce la legge 9 gennaio 2008, n. 2, che integra l'articolo 70 della legge n. 633/41 sul diritto d'autore..\nLa distinzione tra \"alta risoluzione\" e \"bassa risoluzione\" \u00e8 regolamentata dalla stessa legge."}
{"id": "11235", "revid": "798140", "url": "https://it.wikipedia.org/wiki?curid=11235", "title": "Giorno della Memoria", "text": "Il Giorno della Memoria \u00e8 una ricorrenza internazionale, celebrata il 27 gennaio di ogni anno come giornata per commemorare le vittime dell'Olocausto. \u00c8 stato cos\u00ec designato dalla risoluzione 60/7 dell'Assemblea generale delle Nazioni Unite del 1\u00ba novembre 2005 durante la 42\u00aa riunione plenaria. La risoluzione fu preceduta da una sessione speciale tenuta il 24 gennaio 2005 durante la quale l'Assemblea generale delle Nazioni Unite celebr\u00f2 il sessantesimo anniversario della liberazione dei campi di concentramento nazisti e la fine dell'Olocausto.\nSi \u00e8 stabilito di celebrare il Giorno della Memoria ogni 27 gennaio perch\u00e9 in quel giorno del 1945 le truppe dell'Armata Rossa, impegnate nella offensiva Vistola-Oder in direzione della Germania, liberarono il campo di concentramento di Auschwitz.\nStoria.\nIl 27 gennaio 1945 le truppe sovietiche della 60\u00aa Armata del \"1\u00ba Fronte ucraino\" del maresciallo Ivan Konev arrivarono per prime presso la citt\u00e0 polacca di O\u015bwi\u0119cim (in tedesco \"Auschwitz\"), scoprendo il vicino campo di concentramento e liberandone i superstiti. La scoperta di Auschwitz e le testimonianze dei sopravvissuti rivelarono compiutamente per la prima volta al mondo l'orrore del genocidio nazista.\nAd Auschwitz, circa dieci giorni prima, i nazisti si erano rovinosamente ritirati portando con loro, in una marcia della morte, tutti i prigionieri sani, molti dei quali morirono durante la marcia stessa.\nL'apertura dei cancelli di Auschwitz mostr\u00f2 al mondo intero non solo molti testimoni della tragedia, ma anche gli strumenti di tortura e di annientamento utilizzati in quel lager nazista.\nNonostante i sovietici avessero liberato, circa sei mesi prima di Auschwitz, il campo di concentramento di Majdanek e \u00abconquistato [nell'estate del 1944] anche le zone in cui si trovavano i campi di sterminio di Belzec, Sobibor e Treblinka [precedentemente smantellati dai nazisti nel 1943]\u00bb fu stabilito che la celebrazione del giorno della Memoria coincidesse con la data in cui venne liberato Auschwitz\".\nLa data del 27 gennaio in ricordo della Shoah, lo sterminio del popolo ebraico, \u00e8 indicata quale data ufficiale agli Stati membri dell'ONU, in seguito alla risoluzione 60/7 del 1\u00ba novembre 2005.\nIl Giorno della Memoria in Italia.\nL'Italia ha formalmente istituito la giornata commemorativa, nello stesso giorno, alcuni anni prima della corrispondente risoluzione delle Nazioni Unite: essa ricorda le vittime dell'Olocausto, delle leggi razziali e coloro che hanno messo a rischio la propria vita per proteggere i perseguitati ebrei, nonch\u00e9 tutti i deportati militari e politici italiani nella Germania nazista.\nPrima di arrivare a definire il disegno di legge, si era a lungo discusso su quale dovesse essere considerata la data simbolica di riferimento: si trattava di decidere su quali eventi fondare la riflessione pubblica sulla memoria. Erano emerse in particolare due opzioni alternative. Il deputato Furio Colombo aveva proposto il 16 ottobre, data del rastrellamento del ghetto di Roma (il 16 ottobre 1943 oltre mille cittadini italiani di religione ebraica furono catturati e deportati dall'Italia ad Auschwitz): questa ricorrenza avrebbe permesso di focalizzare l'attenzione sulle deportazioni razziali e di sottolineare le responsabilit\u00e0 anche italiane nello sterminio. Dall'altra parte vi era chi sosteneva (in particolare l'Associazione nazionale ex deportati politici nei campi nazisti) che la data prescelta dovesse essere il 5 maggio, anniversario della liberazione di Mauthausen, per sottolineare la centralit\u00e0 della storia dell'antifascismo e delle deportazioni politiche in Italia. Infine, anche in ragione della portata evocativa che Auschwitz \u2013 oramai simbolo universale della tragedia ebraica durante la seconda guerra mondiale \u2013 da anni rappresenta per tutta l'Europa, si \u00e8 optato per adottare il giorno della sua liberazione, avvenuta il 27 gennaio.\nGli articoli 1 e 2 della legge 20 luglio 2000 n. 211 definiscono cos\u00ec le finalit\u00e0 e le celebrazioni del Giorno della Memoria:\nI Giusti tra le Nazioni.\nFino al 1\u00ba gennaio 2019, l'Ente nazionale per la Memoria della Shoah \"Yad Vashem\" di Gerusalemme, riconosceva 27.362 persone come \"Giusti tra le Nazioni\", cio\u00e8 non ebrei che durante l'Olocausto si sono impegnati, a rischio della vita e senza nessun interesse economico, a soccorrere gli ebrei perseguitati.\nEsiste anche una Giornata europea dei Giusti che, sull'esempio del riconoscimento dato da Yad Vashem ai non ebrei che salvarono gli ebrei durante la Shoah, ricorda le figure esemplari che si sono battute e si battono contro tutte le persecuzioni e in difesa dei diritti umani. Il 10 maggio 2012 il Parlamento europeo ha istituito, su proposta di Gariwo la foresta dei Giusti, la Giornata europea dei Giusti per il 6 marzo, anniversario della morte di Moshe Bejski, che per 25 anni \u00e8 stato presidente della Commissione dei Giusti di Yad Vashem."}
{"id": "11236", "revid": "371529", "url": "https://it.wikipedia.org/wiki?curid=11236", "title": "Let It Be - Un giorno con i Beatles", "text": "Let It Be \u2013 Un giorno con i Beatles (nella versione originale, semplicemente \"Let It Be\") \u00e8 un film documentario che mette in scena l'ultimo concerto tenuto dai Beatles poco dopo il mezzogiorno del 30 gennaio 1969 sul tetto della Apple Records, al numero 3 di Savile Row, a Londra. Il titolo del film \u00e8 tratto dall'omonima canzone del gruppo (l'album \"Let It Be\" contenente il brano venne pubblicato l'anno successivo). Il concerto dur\u00f2 circa una quarantina di minuti e la sua registrazione cinematografica integrale venne impiegata per realizzare il film.\nStoria.\nIl concerto sul tetto della Apple.\nL'esibizione fu l'ultimo concerto del gruppo; ad assistervi vi furono poche decine di persone, le quali, approfittando della pausa pranzo, lasciarono il posto di lavoro per salire sul tetto attirati dalla musica. Alla base dello stabile, intanto, andava radunandosi una folla di fan che in qualche modo era venuta a conoscenza dell'evento.\nI Beatles avevano registrato da poco le ultime canzoni composte: \"Let it Be\", \"The Long and Winding Road\", \"For You Blue\", \"I Me Mine\", \"Get Back\", \"I've Got a Feeling\", \"Dig a Pony\". Soltanto alcuni giorni prima, il 17 gennaio, era uscito il loro album \"Yellow Submarine\".\nSul terrazzo della Apple tutto fu filmato, dai preparativi, alle prove del suono, al concerto vero e proprio, fino all'epilogo; il concerto (quarantadue minuti circa di musica) venne interrotto dal sopraggiungere dei poliziotti londinesi chiamati a contenere gli schiamazzi provocati nella zona dai numerosi fan presenti lungo le vie di accesso a Savile Row.\nLe canzoni.\nAlla fine, il materiale girato comprendeva l'esecuzione delle seguenti canzoni:\nLa riproposizione di quest'ultimo brano, un'ennesima \"reprise\" di \"Get Back\", venne interrotta nella parte finale dall'arrivo della polizia, chiamata da alcuni inquilini dello stabile. Mal Evans, amico di giovent\u00f9, roadie e intimo collaboratore inizia a confabulare con Harrison, che smette di suonare, mentre Lennon dopo essersi interrotto, riprende a suonare, Paul Mccartney incita i compagni a continuare almeno il pezzo gi\u00e0 in parte interrotto. Sul finire della canzone Lennon esclama: \u00ab\"Bene. Grazie a tutti da parte mia e del gruppo, e speriamo proprio di aver passato l'audizione!\"\u00bb.\nLo scioglimento del gruppo.\nNello stesso anno 1969, il 20 marzo, John Lennon avrebbe poi sposato Y\u014dko Ono e il 26 settembre sarebbe uscito \"Abbey Road\", l'ultimo album inciso dai Beatles (fatta eccezione per \"Let it Be\", appunto, registrato prima ma diffuso successivamente nel 1970, l'anno del definitivo scioglimento).\nBrani presenti nel film.\nL'album \"Let It Be\" contiene molte delle canzoni che sono presenti anche nel film, ma in molti casi sono differenti. Il film contiene alcuni brani non all'interno dell'album.\nTutti i brani seguenti sono in ordine di apparizione nel film.\nCritica.\nSecondo il critico cinematografico Luigi Saitta:\nEdizioni video.\nIl film venne pubblicato in due edizioni ufficiali: la prima nel 1981 in Gran Bretagna dalla Magnet Video su VHS, la seconda nel 1982 negli Stati Uniti dalla RCA Video sul fallimentare supporto Videodisco (che non \u00e8 il Laser Disc). I due supporti vennero rapidamente ritirati dal commercio. Da allora non c'\u00e8 pi\u00f9 stata un'edizione ufficiale."}
{"id": "11237", "revid": "287204", "url": "https://it.wikipedia.org/wiki?curid=11237", "title": "Struttura dei rover Spirit e Opportunity", "text": "Spirit e Opportunity erano i due rover utilizzati nella missione Mars Exploration Rover di esplorazione del pianeta Marte. \nI rover, a sei ruote ed alimentati dall'energia solare, erano alti , larghi e lunghi , con un peso di , di cui era dovuto alle ruote e al sistema di sospensioni. \nMovimento.\nOgni rover possedeva sei ruote di alluminio indipendenti montate su un sistema di sospensioni \"rocker-bogie\", analogo a quello del rover Sojourner, in grado di far aderire le tutte le ruote anche in caso di terreno accidentato. Questo tipo di sospensioni permette di superare buche di dimensioni superiori del diametro della ruota (pari a ). Le ruote erano progettate con elementi flessibili in grado di assorbire gli shock durante il movimento, e provviste di tacchetti per avere una migliore presa su terreni sabbiosi e rocciosi.\nOgni ruota possedeva un proprio motore, inoltre le due ruote frontali e le due posteriori potevano sterzare, in modo da poter ruotare sul posto il rover, sterzare e curvare attorno agli ostacoli. I motori delle ruote sono stati progettati dalla azienda svizzera Maxon motor. I rover erano progettati per superare inclinazioni di 45 gradi in ogni direzione, anche se per sicurezza il software di protezione era programmato per evitare inclinazioni superiori a 30 gradi. \nOgni ruota poteva essere ruotata sul posto per far meglio presa nel terreno e la velocit\u00e0 massima era di 50 mm/s. La velocit\u00e0 media era di 10 mm/s perch\u00e9 il software di protezione era programmato per fermare il rover ogni 10 secondi per un periodo di 20 secondi in modo da osservare e analizzare il terreno.\nSistemi elettronici e di potenza.\nQuando erano completamente illuminati, i pannelli solari a tripla giunzione del rover potevano generare sulla superficie di Marte circa per quattro ore al giorno. Il rover necessitava di circa 100 W per spostarsi. Il sistema energetico comprendeva due batterie ricaricabili agli ioni di litio del peso di ciascuna per alimentare il rover quando non era sufficiente l'energia solare. \nPer comparazione, il sistema energetico del Mars Science Laboratory, alimentato da un generatore a radioisotopi progettato da Boeing, poteva generare di potenza a inizio missione, che sarebbero scesi a dopo 14 anni di servizio. Il vantaggio del di questo tipo di generatore consiste nella potenza costante e indipendente dal momento della giornata, e dalle latitudini. L'energia fornita dal generatore a radioisotopi del Mars Science Laboratory era di al giorno, mentre i rover della missione Mars Exploration generavano .\nI rover erano gestiti dal sistema operativo embedded VxWorks su una CPU IBM RAD6000 resistente alle radiazioni con frequenza di clock di . La memoria DRAM era di con error-correction e di memoria EEPROM. Ogni rover possedeva inoltre di memoria flash. \nGli strumenti dei rover dovevano restare in ogni fase della missione a temperature comprese tra e , quindi durante la notte i rover erano riscaldati da otto riscaldatori a radioisotopi, in grado di generare di energia termica ciascuno, assieme a riscaldatori elettrici che erano accesi se era necessario. L'isolamento termico era fornito da una pellicola rivestita d'oro e uno strato di aerogel di silice. \nComunicazioni.\nI rover possedevano una antenna a basso guadagno e una antenna ad alto guadagno, entrambe in banda X per le comunicazioni con il controllo missione, assieme ad un'antenna UHF. L'antenna a basso guadagno \u00e8 omnidirezionale ed era utilizzata per trasmettere i dati con bassa velocit\u00e0 alle antenne del sistema Deep Space Network sulla TErra. L'antenna ad alto guadagno era invece direzionale e orientabile, e poteva trasmettere dati a velocit\u00e0 maggiore. I rover utilizzavano l'antenna UHF per comunicare con gli orbiter presenti, come il Mars Odyssey e il Mars Global Surveyor e successivamente il Mars Reconnaissance Orbiter. Gli orbiter potevano infatti ricevere i dati dai rover ad una velocit\u00e0 maggiore per via della breve distanza e ritrasmettere i dati a Terra a velocit\u00e0 maggiore utilizzando le loro antenne, pi\u00f9 grandi rispetto a quelle dei rover.\nOgni rover possedeva nove camere fotografiche con risoluzione di 1024 x 1024 pixel e 12 bit per pixel, anche se le camere di navigazione erano limitate a 8 bit per pixel per risparmiare memoria e tempo di compressione. Tutte le immagini erano compresse in formato ICER prima di essere memorizzate e inviate a Terra. Le immagini erano compresse a circa 0.8 - 1.1 bit/pixel. \n\"ICER\" \u00e8 un formato di file di compressione delle immagini basato su wavelet e progettato specificatamente per le missioni spaziali. Produce compressioni sia lossless che lossy, e include un sistema di controllo degli errori che limita le perdite di dati durante la trasmissione. \u00c8 considerato un formato superiore al formato lossy JPEG e al formato lossless con algoritmo Rice utilizzato nella missione Mars Pathfinder.\nStrumentazione scientifica.\nGli strumenti montati sul Pancam Mas Assembly (PMA) erano:\nQuattro camere monocromatiche per l'evitamento di ostacoli (\"Hazcam\") erano installate sul corpo dei rover, due nella parte frontale e due nella parte posteriore. \nL\"instrument deployment device\" (\"IDD\"), chiamato anche \"braccio robotico\" conteneva i seguenti strumenti:\nPanCam.\nLe \"PanCam\" erano due camere fotografiche dotate di filtri e in grado di riprendere diverse lunghezze d'onda della luce. Erano installate sul \"PanCam Mast Assembly\".\nLa risoluzione angolare era di 300 microradianti, tre volte migliore dell'occhio umano, e 14 bande spettrali. La coppia di camere poteva generare immagini stereoscopiche e panoramiche di dimensioni superiori a 10 Gbit non compresse. Nel momento in cui giunse sul pianeta rosso, \"Spirit\" trasmise le immagini a pi\u00f9 alta risoluzione della superficie di un altro pianeta. \nLa lunghezza focale era di con un campo visivo di 16\u00b0 x 16\u00b0. Le due camere erano distanti tra loro 30 cm.\nIl sensore era un CCD di 1024 x 2048 pixel di tipo \"frame transfer\", quindi met\u00e0 sensore era illuminato e l'altra met\u00e0 era schermato dalla luce. Quest'ultima era utilizzata per la memorizzazione e la lettura dei valori dei fotosensori.\nI valori dei fotosensori erano trasformati in una immagine digitale a 12-bit, prima di essere elaborata digitalmente. La parte computazionale delle \"PanCam\" era gestita da un FPGA.\nI filtri erano installati su due diverse ruote portafiltri mosse da un motore passo-passo; la camera di sinistra poteva utilizzare filtri con le seguenti lunghezze d'onda: 739, 753, 673, 601, 535, 482, 432, , mentre i filtri per la camera di destra avevano lunghezze d'onda pari a: 436, 754, 803, 864, 904, 934, 1009, . \nNavCam.\nLe camere fotografiche \"NavCam\" erano monocromatiche e impiegate per la navigazione. Possedevano un angolo di visione di 45\u00b0 e riprendevano immagini stereoscopiche nella luce visibile. Come per le immagini riprese dalle camere \"PanCam\", utilizzavano il formato di compressione ICER.\nMiniature Thermal Emission Spectrometer.\nIl \"Miniature Thermal Emission Spectrometer\" (\"Mini-TES\") era uno spettrometro infrarosso impiegato per determinare la composizione delle rocce da una certa distanza. Effettuando misurazione nella parte infrarossa dello spettro elettromagnetico, poteva penetrare lo strato di polveri che ricopre le rocce sulla superficie marziana, generalmente problematica per le osservazioni a distanza. \nLo strumento \u00e8 stato sviluppato dalla Raytheon per il \"Department of Geological Sciences\" dell'Universit\u00e0 dell'Arizona, e il nome \"Miniature\" indica che esso \u00e8 una versione in scala ridotta dello spettrometro ad emissione termica creato da Raytheon per il Mars Global Surveyor.\nLo spettrometro misurava la radiazione infrarossa emessa dalla roccia da esaminare per determinare la sua composizione. L'obiettivo era di identificare i minerali che si formano dall'azione dell'acqua, come carbonati e argille. Lo strumento poteva essere puntato verso l'altro per ottenere profili di temperatura dell'atmosfera e rilevare la quantit\u00e0 di polveri e vapore acqueo.\nLo spettrometro era situato nel corpo del rover, e lo specchio sul braccio del rover rifletteva la radiazione dall'apertura verso lo strumento.\nHazCam.\nLe \"HazCam\", (\"Hazard avoidance cameras\") erano camere fotografiche installate sulla parte anteriore e posteriore dei rover. La risoluzione delle immagini, in bianco e nero, era di 1024 x 1024 pixel, nello spettro della luce visibile. Il campo di visione era di 120\u00b0 su entrambi gli assi. \nLe immagini erano analizzate dal computer interno dei rover per evitare i pericoli in modo autonomo. Le immagini, assieme, potevano produrre una mappa tridimensionale del terreno nelle vicinanze del rover. Le \"HazCam\" non erano considerate delle camere fotografiche per usi scientifici.\nRock Abrasion Tool.\nIl \"Rock Abrasion Tool\" (\"RAT\") era uno strumento abrasivo per le rocce progettato e sviluppato dalla Honeybee Robotics. Il \"RAT\" \u00e8 stato il primo strumento ad accedere alla parte interna di rocce su un altro pianeta. La testa dello strumento era costituita da una ruota in polvere di diamante e resina che ruotava a 3000 giri al minuto, in grado di scavare un buco di di diamtro e profondo . Un paio di piccole spazzole rimuovevano la polvere dal foro e la parte interna della roccia era pronta per essere analizzata dagli altri strumenti. \nLe dimensioni dello strumento erano di di diametro e di di lunghezza, con un peso di . Il consumo medio di potenza era di ."}
{"id": "11247", "revid": "125352441", "url": "https://it.wikipedia.org/wiki?curid=11247", "title": "MS-DOS", "text": "MS-DOS (sigla di Microsoft Disk Operating System; in italiano letto \"emme esse d\u00f2s\") \u00e8 un sistema operativo di Microsoft, non pi\u00f9 in produzione, dedicato ai personal computer con microprocessore x86. Commercializzato dal 1982 al 2000, fu il principale esponente della famiglia di sistemi operativi DOS utilizzata nei PC IBM e compatibili, che negli anni ottanta arrivarono a rappresentare l'80% del mercato mondiale. Fino all'avvento di Windows 95, uscito nel 1995, \u00e8 stato il sistema operativo per computer pi\u00f9 diffuso al mondo.\nStoria.\nNell'ottobre del 1980 IBM stava cercando un sistema operativo per il suo nuovo personal computer, il PC IBM e si rivolse alla Digital Research di Gary Kildall, gi\u00e0 autore del CP/M che allora era lo standard per i microcomputer. I negoziati per\u00f2 fallirono perch\u00e9 la IBM offriva il pagamento di una licenza fissa di 250.000 dollari indipendentemente dal numero di copie del sistema operativo realizzate, mentre Digital Research voleva un accordo basato sul pagamento di una royalty per ogni singola copia realizzata.\nContinuando la ricerca, IBM chiese alla Microsoft di Bill Gates e Paul Allen - che allora produceva principalmente linguaggi di programmazione come il Microsoft BASIC - la quale prese contatti con la Seattle Computer Products (SCP) che pochi mesi prima aveva scritto un clone a 16 bit del CP/M chiamato QDOS (Quick &amp; Dirty Operating System), poi distribuito come 86-DOS, per i Gazelle, dei microcomputer che stava producendo, basati sull'8086 e sul bus S-100. Dopo una veloce revisione dei sorgenti, che consistevano in circa 4000 linee di codice assembly, il tutto fu mandato alla IBM per una valutazione.\nIBM rimase soddisfatta, quindi Microsoft acquis\u00ec i diritti dell'86-DOS dalla SCP nel luglio 1981. Il mese dopo la prima versione di MS-DOS era sul mercato; IBM per\u00f2, avendola sottoposta a un esteso controllo di qualit\u00e0 e avendo trovato oltre 300 bug, ne riscrisse alcune parti e ne cambi\u00f2 il nome in PC-DOS 1.0 e entrambe le versioni furono licenziate congiuntamente da Microsoft e da IBM. Le versioni successive furono licenziate separatamente, da Microsoft come MS-DOS e da IBM come PC-DOS, in genere in coincidenza con l'uscita sul mercato di una nuova linea di personal computer.\nInizialmente non era obbligatorio comprare una copia di MS-DOS insieme ai PC IBM, ma si poteva scegliere fra alcuni sistemi operativi come il CP/M-86 (poi DR-DOS), l'UCSD p-System, l'IBM PC-DOS, lo XENIX (cio\u00e8 lo UNIX di AT&amp;T con licenza acquistata e riadattato da Microsoft per i microcomputer). Tuttavia il prezzo del CP/M era di 240 dollari, quello del p-System di poco meno, mentre l'MS-DOS costava 39,95 dollari, rendendolo una scelta praticamente preferibile in molti ambiti. La pratica di vendere l'MS-DOS e il PC-DOS solo insieme a un PC inizi\u00f2 a partire dalla vendita degli AT/339, con la versione 3.0 del DOS.\nFino alla versione 3.1 di Microsoft Windows l'MS-DOS era il sistema operativo con il quale il computer si avviava e Windows veniva esplicitamente caricato dall'utente successivamente; a partire da Windows 95, il processo di avvio del sistema IBM-compatibile venne modificato in modo da caricare l'MS-DOS e, in automatico, Windows. Ci\u00f2 venne fatto per mantenere la retrocompatibilit\u00e0 con i programmi DOS, ma dando anche all'utente l'impressione di un ambiente totalmente grafico (viene visto in tal senso l'artificio di visualizzare una schermata grafica con il logo di Windows 95 durante l'avvio di MS-DOS). L'ultimo sistema operativo installabile tramite il DOS fu Windows XP Service Pack 1. \nA differenza della linea di prodotti da Windows 95 a Windows Me, detta Win9x (basata su MS-DOS a 16 bit ma con un numero di componenti via via maggiore a 32 bit e non basati su DOS), la nuova linea Windows NT nacque sin dalla versione 3.1 non retrocompatibile, totalmente a 32 bit e priva di reale supporto MS-DOS (il prompt dei comandi fornito era in effetti un applicativo Win32 che emulava una console e i principali comandi DOS, senza per\u00f2 inglobare nulla del precedente sistema operativo). MS-DOS \u00e8 stato reso definitivamente obsoleto con la nascita di Windows XP, prima versione della linea di prodotti NT orientata al mercato consumer. Oggi Windows fornisce un limitato sottosistema DOS (NTVDM) che per\u00f2, a partire da Windows Vista non supporta neanche la modalit\u00e0 a schermo intero necessaria per eseguire gran parte dei giochi per DOS. Pertanto, l'emulazione del vecchio sistema \u00e8 demandata a programmi di terze parti di livello utente, il pi\u00f9 noto dei quali \u00e8 DOSBox.\nIl 26 marzo 2014 Microsoft concede al Computer History Museum di pubblicare, sotto una licenza ad uso esclusivamente consultativo e non commerciale, i sorgenti delle versioni 1.1 e 2.0 di MS-DOS.&lt;br&gt;\nA fine 2018 i sorgenti condivisi quattro anni prima vengono ripubblicati da Microsoft sul portale GitHub sotto licenza MIT.\nCaratteristiche.\nArchitettura.\nCome praticamente tutti i sistemi operativi per home e personal computer del periodo, l'MS-DOS era un sistema operativo monoutente e monotask, cio\u00e8 capace di far girare un solo programma alla volta. Il mercato svilupp\u00f2, sfruttando una peculiarit\u00e0 del meccanismo di esecuzione dei programmi di DOS, i cosiddetti TSR (\"Terminate and Stay Resident\", termina e resta residente): programmi che, una volta caricati, restituivano il controllo alla shell senza per\u00f2 liberare la memoria allocata e, sovente, assumendo il controllo della tastiera o di un altro dispositivo, in modo da poter essere in qualche modo invocati dall'utente. Ci\u00f2 consentiva una sia pur elementare simulazione di multitasking, anche se la pratica dimostr\u00f2 che due o pi\u00f9 TSR entravano spesso in conflitto o causavano instabilit\u00e0 al sistema.\nI principali limiti del DOS sono stati la limitazione a 640KB di RAM, la mancanza di supporto per la rientranza, l'architettura esclusivamente a 16 bit e il fatto che ogni processo, una volta avviato, avesse il controllo totale del sistema. Tali limitazioni erano dovute a scelte progettuali, basate sulle limitazioni del primo PC IBM; essendo strutturali, questi limiti non furono in seguito superabili. Divenuti presto evidenti per la rapidissima evoluzione tecnologica di quegli anni, questi limiti vennero poi aggirati con stratagemmi software come i gestori di memoria EMS e XMS, e i cosiddetti DOS extender che gestivano il funzionamento a 32 bit in modalit\u00e0 protetta, che MS-DOS non poteva supportare. Tuttavia non si trattava di modifiche strutturali al SO: in ogni caso la gestione del file system e la risposta agli interrupt restavano comunque in mano al vecchio MS-DOS e soffrivano dei suoi limiti.\nAlla fine, la Microsoft fu costretta ad abbandonare l'MS-DOS e scrivere da zero una nuova famiglia di sistemi operativi, cio\u00e8 le varie versioni di Windows NT.\nIl codice eseguibile fondamentale del DOS era contenuto in due file dal nome IO.SYS e MSDOS.SYS. Il primo conteneva le routine di servizio degli interrupt e la gestione delle periferiche fisiche e caricava il secondo, che conteneva il gestore di periferiche logiche e il gestore del file system FAT. MSDOS.SYS caricava a sua volta il COMMAND.COM, la shell interprete dei comandi. I file dovevano occupare le prime due posizioni nella File Allocation Table del disco ed essere contingui. Sul PC-DOS i file si chiamavano rispettivamente IBMBIO.COM e IBMDOS.COM ma svolgevano le medesime mansioni. Altri file di sistema rilevanti erano CONFIG.SYS e AUTOEXEC.BAT: il primo si occupava della configurazione dei dispositivi (periferiche) e delle applicazioni; il secondo, invece, era un eseguibile di tipo batch che gestiva i comandi automatici all'avvio del sistema. Tutti questi file di sistema si trovavano nella directory principale del disco di avvio.\nInterfaccia dell'utente.\nL'interfaccia standard di MS-DOS, un'interfaccia a riga di comando, era una shell (chiamata \"command\"), come su tutti i sistemi dell'epoca. In seguito divennero disponibili altre interfacce utente, basate su menu testuali (come, ad esempio, Norton Commander) o grafiche, come il GEM e le prime versioni di Microsoft Windows fino alla 3.11.\nMemoria RAM.\nLa memoria RAM nel MS-DOS viene suddivisa in:\nVersioni.\nCloni.\nDato il grande successo e la longevit\u00e0 del DOS sarebbe stato ben strano se nessuno avesse cercato di emularlo. E in effetti ci sono moltissimi sistemi operativi compatibili con varie versioni dell'MS-DOS o che cercano di estenderne le funzioni, alcuni commerciali, alcuni gratuiti, altri addirittura open source.\nCloni commerciali:\nCloni:\nCloni gratuiti:\nCloni open source:\nSoftware.\nIl software per MS-DOS coincide sostanzialmente con il software per DOS, i due nomi venivano e vengono spesso usati in modo intercambiabile. Grazie al successo dei PC e compatibili, gli applicativi per MS-DOS ebbero enorme diffusione fino all'avvento dei sistemi Windows 9x, dominando presto l'ambito serio e professionale, e dagli anni '90 dominando anche il campo dei videogiochi per computer. "}
{"id": "11249", "revid": "125646444", "url": "https://it.wikipedia.org/wiki?curid=11249", "title": "Limite di Chandrasekhar", "text": "Il limite di Chandrasekhar, o massa di Chandrasekhar, \u00e8 il limite superiore che pu\u00f2 raggiungere la massa di corpo costituito da materia degenere, vale a dire un denso stato della materia che consiste di nuclei atomici immersi in un gas di elettroni. Il suo valore rappresenta la massa non rotante limite che pu\u00f2 opporsi al collasso gravitazionale, sostenuta dalla pressione di degenerazione degli elettroni; il suo valore corrisponde a 3\u00b71030 kg, una massa pari a circa 1,44 volte quella del Sole; viene solitamente indicato con il simbolo formula_1 e rappresentata schematicamente nella forma:\nformula_2\ndove formula_3 \u00e8 la massa solare.\nQuesto limite fu calcolato per la prima volta dal fisico indiano Subrahmanyan Chandrasekhar a cui fu successivamente intitolato.\nPoich\u00e9 le nane bianche sono composte di materia degenere, nessuna nana bianca non rotante pu\u00f2 avere una massa superiore al limite di Chandrasekhar.&lt;br&gt;\nQuesto limite \u00e8 l'analogo del limite di Tolman-Oppenheimer-Volkoff per le stelle di neutroni.\nSignificato fisico.\nNormalmente, il calore generato da una stella sostiene il peso della sua atmosfera. Quando la stella finisce il suo combustibile nucleare, gli strati esterni collassano sul nucleo. Se, giunta a questo punto, la stella possiede una massa minore del limite di Chandrasekhar, il collasso \u00e8 fermato dalla pressione degli elettroni degeneri, e il risultato \u00e8 una nana bianca stabile.\nSe una stella incapace di produrre ulteriore energia (non \u00e8, in generale, il caso delle nane bianche) ha una massa maggiore, la pressione di degenerazione degli elettroni non \u00e8 sufficiente a contrastare la gravit\u00e0; i protoni si fondono con gli elettroni mediante il processo di cattura elettronica, liberando neutrini, e la stella diventa una stella di neutroni. Poich\u00e9 i neutroni hanno una massa circa 1800 volte superiore a quella degli elettroni, acquistano energia pi\u00f9 lentamente e riescono a resistere alla forza gravitazionale fino al limite di circa 2,5 masse solari.\nOltre questo secondo limite la stella collassa in un buco nero.\nOrigine quantomeccanica.\nIl limite di Chandrasekhar deriva dagli effetti della meccanica quantistica quando si considera il comportamento degli elettroni che forniscono la pressione di degenerazione necessaria per sostenere la nana bianca. Gli elettroni, infatti, sono fermioni (soggetti cio\u00e8 alla statistica di Fermi-Dirac) e, per il principio di esclusione di Pauli, non possono occupare il medesimo stato quantico. Quando un gas di elettroni si raffredda, gli elettroni si trovano impossibilitati a occupare tutti lo stato di energia minima; gran parte di essi si troveranno in stati pi\u00f9 energetici, creando una pressione la cui natura \u00e8 puramente quantomeccanica.\nApprossimazione classica.\nNell'approssimazione \"classica\", senza tener conto della relativit\u00e0, una nana bianca pu\u00f2 essere arbitrariamente grande, con un volume \"inversamente\" proporzionale alla sua massa. Nei calcoli relativistici, le energie in cui si trovano gli elettroni a causa della pressione di degenerazione diventano significative rispetto alla loro massa a riposo (invece che trascurabili come \u00e8 di solito); la loro velocit\u00e0 si avvicina a quella della luce, rendendo inadeguato il modello classico e obbligando a ricorrere alla relativit\u00e0 speciale. Il risultato \u00e8 che nel modello relativistico emerge un limite alla massa consentita per un corpo a simmetria sferica, autogravitante e sostenuto dalla pressione di degenerazione.\nSe, all'interno di un sistema binario stretto, una nana bianca riceve materia dalla stella compagna, essa pu\u00f2 superare il limite di Chandrasekhar. La nana bianca collassa improvvisamente ed esplode come una supernova di tipo I.\nValore della massa di Chandrasekhar.\nIn cui:\nSi pu\u00f2 usare anche questa forma alternativa:\nin cui appare la massa di Planck, formula_11."}
{"id": "11253", "revid": "580", "url": "https://it.wikipedia.org/wiki?curid=11253", "title": "Stella di neutroni", "text": "Una stella di neutroni \u00e8 una stella compatta formata da materia degenere, la cui componente predominante \u00e8 costituita da neutroni mantenuti insieme dalla forza di gravit\u00e0.\nSi tratta di una cosiddetta stella degenere. \u00c8 un corpo celeste massiccio di piccole dimensioni - di ordine non superiore alla trentina di chilometri (19 miglia) - ma avente altissima densit\u00e0, e massa generalmente compresa tra le 1,4 e le 3 masse solari (anche se la pi\u00f9 massiccia finora osservata \u00e8 pari a 2,01 masse solari). Una stella di neutroni \u00e8 il risultato del collasso gravitazionale del nucleo di una stella massiccia, che segue alla cessazione delle reazioni di fusione nucleare per l'esaurimento degli elementi leggeri al suo interno, e rappresenta pertanto l'ultimo stadio di vita di stelle con massa molto grande (superiore alle 10 masse solari).\nI neutroni sono costituenti del nucleo atomico e sono cos\u00ec chiamati in quanto elettricamente neutri. L'immensa forza gravitazionale, non pi\u00f9 contrastata dalla pressione termica delle reazioni nucleari che erano attive nel corso della vita di una stella, schiaccia i nuclei atomici fra loro portando a contatto le particelle subatomiche, fondendo gli elettroni con i protoni trasformandoli in neutroni. La materia che forma le stelle di neutroni \u00e8 diversa dalla materia ordinaria, e non ancora del tutto compresa. Le sue caratteristiche fisiche di densit\u00e0 sono pi\u00f9 vicine a quelle dei nuclei atomici piuttosto che alla materia ordinaria composta da atomi. Le stelle di neutroni sono state tra i primi oggetti astronomici notevoli a essere predetti teoricamente (nel 1934) ed, in seguito, scoperti ed identificati (nel 1967).\nSono stelle di neutroni gli oggetti chiamati \"pulsar\" - un termine modellato dalla contrazione delle parole \"pulsing\" e \"star,\" e definito come \"sorgente radio pulsante stellare\" - stelle che emettono pulsazioni regolari di radiazione elettromagnetica visibili dal nostro pianeta. Questo fenomeno \u00e8 dovuto alla rotazione rapida e alla non coincidenza dei poli magnetici con i poli dell'asse di rotazione: per effetti legati al'intensit\u00e0 estrema del campo gravitazionale, le stelle di neutroni emettono fasci di radiazione altamente energetici dai poli magnetici, che possono essere percepiti come la luce di un faro quando sono puntati in direzione della visuale terrestre. \nAlcune stelle di neutroni vengono chiamate \"magnetar\" (contrazione di \"magnetic star\"), in quanto caratterizzate da un campo magnetico di enorme intensit\u00e0. \nDescrizione.\nLe stelle di neutroni hanno una massa simile a quella del Sole, sebbene il loro raggio sia di qualche decina di chilometri, vale a dire diversi ordini di grandezza inferiore.\nLa loro massa \u00e8 concentrata in un volume di 7 \u00d7 1013 m3, circa 1014 volte pi\u00f9 piccolo e la densit\u00e0 media \u00e8 quindi 1014 volte pi\u00f9 alta.\nTali valori di densit\u00e0 sono i pi\u00f9 alti conosciuti e impossibili da riprodurre in laboratorio (a titolo esemplificativo, per riprodurre una densit\u00e0 pari a quella dell'oggetto in questione occorrerebbe comprimere una portaerei nello spazio occupato da un granello di sabbia).\nPer fare un esempio concreto, consideriamo una stella di neutroni con raggio di 15\u00a0km e massa pari a 1,4 volte quella del Sole; essa avr\u00e0 una densit\u00e0 di 1,98 x 1011 kg/cm3, vale a dire 198 milioni di tonnellate per centimetro cubo. Volendo immaginare una quantit\u00e0 equivalente in peso della \"nostra\" materia, per eguagliare la massa di un cm3 di materia della suddetta stella di neutroni sarebbe necessario un volume di 72 milioni di metri cubi di marmo (assumendo per esso una densit\u00e0 di 2,75 g/cm3), pari a un cubo di marmo con lato di 416 metri.\nSi tratta di una densit\u00e0 simile a quella dei nuclei atomici, ma estesa per decine di chilometri.\nIn effetti, le stelle di neutroni possono essere considerate nuclei atomici giganti tenuti insieme dalla forza gravitazionale, che non collassano grazie all'effetto repulsivo della pressione di degenerazione neutronica, dovuto al Principio di esclusione di Pauli, e all'effetto repulsivo della forza forte, secondo il limite di Tolman-Oppenheimer-Volkoff.\nA causa della massa compressa in piccole dimensioni, una stella di neutroni possiede un campo gravitazionale superficiale cento miliardi (1011) di volte pi\u00f9 intenso di quello della Terra.\nUna delle misure di un campo gravitazionale \u00e8 la sua velocit\u00e0 di fuga, cio\u00e8 la velocit\u00e0 che un oggetto deve avere per potergli sfuggire; sulla superficie terrestre essa \u00e8 di circa , mentre su quella di una stella di neutroni si aggira intorno ai , cio\u00e8 un terzo della velocit\u00e0 della luce.\nLe stelle di neutroni sono uno dei possibili stadi finali dell'evoluzione stellare e sono quindi a volte chiamate stelle morte o cadaveri stellari. Si formano nelle esplosioni di supernova come il residuo collassato di una stella di grande massa (nelle supernovae di tipo II o Ib).\nUna tipica stella di neutroni ha un diametro di , ha una massa minima di 1,4 volte quella del Sole (altrimenti sarebbe rimasta una nana bianca) e una massima di 3 volte quella del Sole (altrimenti collasserebbe in un buco nero). La sua rotazione \u00e8 spesso molto rapida: la maggior parte delle stelle di neutroni ruota con periodi da , ma alcune arrivano a pochi millesimi di secondo.\nLa materia alla loro superficie \u00e8 composta da nuclei ordinari ionizzati. Cominciando a scendere, si incontrano nuclei con quantit\u00e0 sempre pi\u00f9 elevate di neutroni. Questi nuclei in condizioni normali decadrebbero rapidamente, ma sono tenuti stabili dall'enorme pressione. Ancora pi\u00f9 in profondit\u00e0 si trova una soglia sotto la quale i neutroni liberi si separano dai nuclei e hanno un'esistenza indipendente. In questa regione si trovano nuclei, elettroni liberi e neutroni liberi. I nuclei diminuiscono andando verso il centro, mentre la percentuale di neutroni aumenta. La natura esatta della materia superdensa che si trova al centro non \u00e8 ancora ben compresa. Alcuni ricercatori si riferiscono ad essa come ad una sostanza teorica, il neutronio. Potrebbe essere una mistura superfluida di neutroni con tracce di protoni ed elettroni, potrebbero essere presenti particelle di alta energia come pioni e kaoni e altri speculano di materia composta da quark subatomici. Finora le osservazioni non hanno n\u00e9 confermato n\u00e9 escluso questi stati \"esotici\" della materia. Tuttavia, esaminando le curve di raffreddamento di alcune stelle di neutroni conosciute, sembrerebbe confermata l'ipotesi di stati superfluidi (e anche superconduttivi), almeno in alcune zone degli strati interni di tali astri.\nStoria delle scoperte.\nNel 1932, Sir James Chadwick scopr\u00ec il neutrone, una nuova particella (che allora si pensava elementare mentre oggi si sa essere composta di quark) che gli valse il premio Nobel per la fisica del 1935.\nNel 1934, Walter Baade e Fritz Zwicky proposero l'esistenza di stelle interamente composte di neutroni, dopo solo due anni dalla scoperta di Chadwick. Cercando una spiegazione per le origini delle supernova, proposero che queste producessero delle stelle di neutroni. Baade e Zwicky proposero correttamente che le supernova sono alimentate dall'energia di legame gravitazionale della stella di neutroni in formazione: \"Nel processo della supernova la massa viene annichilita\". Se per esempio le parti centrali di una stella massiccia, prima del collasso, ammontano a 3 masse solari, allora si potrebbe formare una stella di neutroni di 2 masse solari. L'energia di legame di una tale stella di neutroni \u00e8 equivalente, quando espressa in unit\u00e0 di massa usando la famosa equazione \"E=mc\u00b2\", ad 1 massa solare. \u00c8 in ultima analisi questa energia che alimenta la supernova.\nTipi di stelle di neutroni osservabili.\nUna stella di neutroni isolata, senza alcuna materia attorno ad essa, \u00e8 praticamente invisibile: la sua altissima temperatura la porta ad emettere un po' di radiazione visibile, ultravioletta, X e gamma, ma data la sua piccolezza la luce emessa \u00e8 molto poca e, a distanze astronomiche, non rilevabile. Se per\u00f2 la stella di neutroni ha una compagna, questa pu\u00f2 cederle massa. Oppure la stella di neutroni pu\u00f2 \"alimentarsi\" da materia presente nei dintorni, se per esempio sta attraversando una nube di gas. In tutti questi casi la stella di neutroni pu\u00f2 manifestarsi sotto varie forme:\nRotazione delle stelle di neutroni.\nLe stelle di neutroni ruotano in modo molto rapido dopo la loro creazione, a causa della legge di conservazione del momento angolare: come una pattinatrice che accelera la sua rotazione chiudendo le braccia, la lenta rotazione della stella originale accelera mentre collassa. Una stella di neutroni appena nata pu\u00f2 ruotare molte volte al secondo (quella nella Nebulosa del Granchio, nata appena 950 anni fa, ruota 30 volte al secondo). A volte, quando hanno una compagna binaria e possono ricevere da essa nuova materia, la loro rotazione accelera fino a migliaia di volte al secondo, distorcendo la loro forma sferica in un ellissoide, vincendo il loro fortissimo campo gravitazionale (tali stelle di neutroni, in genere scoperte come pulsar, sono chiamate \"pulsar ultrarapide\").\nCol tempo, le stelle di neutroni rallentano perch\u00e9 i loro campi magnetici rotanti irradiano energia verso l'esterno. Le stelle di neutroni pi\u00f9 vecchie possono impiegare molti secondi o anche minuti per compiere un giro. Questo effetto \u00e8 detto \"frenamento magnetico\". Nel caso delle pulsar, il frenamento magnetico aumenta l'intervallo tra un impulso e un altro.\nIl ritmo a cui una stella di neutroni rallenta la propria rotazione \u00e8 costante e \"molto\" lento: i ritmi osservati sono tra 10\u221212 e 10\u221219 secondi al secolo. In altre parole, una stella di neutroni che adesso ruota in esattamente 1 secondo, tra un secolo ruoter\u00e0 in 1,000000000001 secondi, se \u00e8 tra quelle che rallentano di pi\u00f9: le pi\u00f9 giovani, con un campo magnetico pi\u00f9 forte. Le stelle di neutroni con un campo magnetico pi\u00f9 debole hanno anche un frenamento magnetico meno efficace, e impiegano pi\u00f9 tempo per rallentare. Queste differenze infinitesimali sono comunque misurabili con grande precisione dagli orologi atomici, sui quali ogni osservatore di pulsar si sincronizza.\nA volte le stelle di neutroni sperimentano un Glitch: un improvviso aumento della loro velocit\u00e0 di rotazione (comunque molto piccolo, comparabile con il rallentamento visto in precedenza). Si pensa che i glitch si originino da riorganizzazioni interne della materia che le compongono, in modo simile ai terremoti terrestri.\nIl fenomeno delle pulsar.\nLe stelle di neutroni hanno un campo magnetico molto intenso, circa 100 miliardi di volte pi\u00f9 intenso di quello terrestre.\nLa materia in arrivo viene letteralmente incanalata lungo le linee di campo magnetico.\nGli elettroni viaggiano allontanandosi dalla stella, ruotando attorno ad essa in modo sincrono, finch\u00e9 non raggiungono il punto in cui sarebbero costretti a superare la velocit\u00e0 della luce per continuare a co-ruotare con essa.\nA questa distanza l'elettrone si deve fermare, e rilascia parte della sua energia cinetica come raggi X e raggi gamma.\nGli osservatori esterni vedono questa radiazione quando osservano il polo magnetico.\nPoich\u00e9 questo ruota velocemente insieme alla stella, gli osservatori vedono in realt\u00e0 degli impulsi periodici.\nTale fenomeno \u00e8 detto pulsar.\nQuando le pulsar furono scoperte si pens\u00f2 che potessero essere emissioni da parte di extraterrestri: nessun fenomeno naturale conosciuto a quel tempo poteva spiegare degli impulsi cos\u00ec regolari.\nCi volle poco, per\u00f2, per arrivare alla corretta interpretazione.\nEsiste un altro tipo di stella di neutroni, conosciuto come magnetar (contrazione di \"magnetic\" e \"star\").\nEssa presenta campi magnetici ancora pi\u00f9 forti, dell'ordine dei o pi\u00f9, abbastanza da cancellare una carta di credito dalla distanza del Sole e, si pensa, essere mortali dalla distanza della Luna, a (quest'ultimo dato \u00e8 solo un'ipotesi, dato che la tecnologia odierna non \u00e8 in grado di generare campi magnetici cos\u00ec forti da essere mortali)."}
{"id": "11257", "revid": "174925", "url": "https://it.wikipedia.org/wiki?curid=11257", "title": "Shoah", "text": ""}
{"id": "11259", "revid": "1543377", "url": "https://it.wikipedia.org/wiki?curid=11259", "title": "Volume", "text": "Il volume \u00e8 la misura dello spazio occupato da un corpo. Viene valutato ricorrendo a molte diverse unit\u00e0 di misura. L'unit\u00e0 adottata dal Sistema Internazionale \u00e8 il metro cubo, simbolo m\u00b3.\nIl volume di un oggetto solido \u00e8 un valore numerico utilizzato per descrivere a tre dimensioni quanto spazio occupa il corpo. Ad oggetti ad una dimensione (come una linea) o a due dimensioni (come un quadrato) si assegna per convenzione volume zero in uno spazio tridimensionale.\nMatematicamente i volumi sono definiti mediante l'applicazione di calcolo integrale, come se il corpo fosse formato dalla somma di una grandissima quantit\u00e0 di piccoli cubi. La generalizzazione di volume, arbitrariamente esteso a pi\u00f9 dimensioni, viene chiamato contenuto.\nIl volume di alcuni solidi.\ndove \"l\" \u00e8 la lunghezza degli spigoli.\n\"a\" \u00e8 la lunghezza, \"b\" la larghezza, \"c\" l'altezza.\n\"r\" il raggio del cerchio, \"h\" la distanza tra le basi.\n\"r\" il raggio della sfera.\n\"a\", \"b\", \"c\" sono i tre semiassi dell'ellissoide.\n\"A\" \u00e8 l'area di base, \"h\" l'altezza dalla base all'apice.\n\"r\" \u00e8 il raggio del cerchio alla base, \"h\" la distanza dalla base alla punta.\n\"A\" \u00e8 l'area di base, \"h\" l'altezza.\ndove \"h\" \u00e8 una figura con qualsiasi dimensione e \"A\"(\"h\") \u00e8 la sezione d'area perpendicolare ad \"h\" descritta come una funzione della posizione lungo \"h\"; questa va bene per qualsiasi figura (non importa se il prisma \u00e8 inclinato o la sezione trasversale cambia forma).\nformula_14\ndove formula_15 \u00e8 l'ascissa del baricentro della figura piana formula_13 e formula_17 \u00e8 la sua area.\nMisure di volume: SI.\nL'unit\u00e0 di misura del Sistema Internazionale per il volume \u00e8 il metro cubo (m\u00b3); \u00e8 tuttavia accettato nell'uso anche il litro, equivalente a un decimetro cubo: per fare un metro cubo sono perci\u00f2 necessari 1000 litri.\nMisure di volume: USA.\nIl piede acro (simbolo \"\"ac ft\" \"dall'inglese \"acre-foot) \"viene usato spesso per misurare il volume di acqua in un serbatoio di un acquedotto. \u00c8 il volume d'acqua che potrebbe coprire un'area di un acro della profondit\u00e0 di un piede. \u00c8 equivalente a 43.560 piedi cubi o 1233,481\u00a0837 547 52\u00a0m\u00b3.\nMisurazione indiretta.\nIl volume di un solido avente una forma pi\u00f9 o meno complessa pu\u00f2 essere misurato in maniera indiretta immergendo lentamente il solido in un cilindro graduato contenente acqua o altro liquido e misurando la differenza di volume segnata dal cilindro graduato prima e dopo l'immersione, che \u00e8 pari appunto al volume del solido, se tale solido non assorbe acqua al suo interno e se non sono rimaste eventualmente intrappolate bolle d'aria durante l'immersione.\nRelazione con densit\u00e0 e massa.\nIl rapporto tra una massa ed il volume da essa occupato \u00e8 noto come densit\u00e0 (o \"densit\u00e0 di massa\"). Il termine volume specifico sta ad indicare il valore ottenibile dividendo il volume per la massa. Si pu\u00f2 definire come il reciproco della densit\u00e0 di massa, espressa secondo il SI in chilogrammi su metro cubo (kg/m\u00b3)."}
{"id": "11260", "revid": "1632387", "url": "https://it.wikipedia.org/wiki?curid=11260", "title": "Legge di Hooke", "text": "In meccanica dei materiali, la legge di Hooke \u00e8 la pi\u00f9 semplice relazione costitutiva di comportamento dei materiali elastici. Essa \u00e8 formulata dicendo che un corpo elastico subisce una deformazione direttamente proporzionale allo sforzo a esso applicato. La costante di proporzionalit\u00e0 dipende dalla natura del materiale stesso.\nI materiali per i quali la legge di Hooke \u00e8 un'utile approssimazione del reale comportamento sono detti materiali elastico-lineari. Definisce perci\u00f2 un solido elastico allo stesso modo in cui la legge di Pascal definisce un fluido ideale.\nLa legge di Hooke \u00e8 alla base del principio di funzionamento del dinamometro, strumento di misura delle forze.\nStoria.\nRobert Hooke cominci\u00f2 il suo studio sull'elasticit\u00e0 partendo dalla caratterizzazione del comportamento della molla perfetta o ideale, cio\u00e8 una molla priva di massa, di spessore trascurabile quando completamente compressa e in totale assenza di attrito e di altri fenomeni dissipativi; infatti, la molla ideale rappresenta il modello classico di elasticit\u00e0 lineare. La legge fu prima formulata nel 1675, nella forma dell'anagramma latino \u00ab\"ceiiinosssttuv\"\u00bb, la cui soluzione fu pubblicata da Hooke nel 1678 come \u00ab\"Ut tensio, sic vis\"\u00bb (\u00ab\"come l'estensione, cos\u00ec la forza\"\u00bb).\nEnunciato.\nA partire dall'enunciato fornito originariamente da Hooke, l'equazione che esprime la forza elastica esercitata da una molla sollecitata longitudinalmente, in trazione o in compressione, lungo un asse formula_1 \u00e8:\nquindi la forza formula_3 con cui la molla reagisce alla sollecitazione \u00e8 direttamente proporzionale all'allungamento formula_4 della molla. La costante formula_5 rappresenta la costante elastica longitudinale della molla, espressa in formula_6.\nIn modo del tutto analogo, si ricava l'equazione che esprime il momento elastico, diretto lungo un asse formula_7 ortogonale al piano di torsione, esercitato da una molla torsionale sollecitata tangenzialmente:\nquindi il momento meccanico formula_9 con cui la molla reagisce alla sollecitazione \u00e8 direttamente proporzionale alla variazione dell'angolo formula_10. La costante formula_11 rappresenta la costante elastica tangenziale del corpo, espressa in formula_12.\nTuttavia, la formulazione odierna della legge di Hooke si serve di due grandezze vettoriali, la tensione formula_13 e la deformazione formula_14, legate tra loro da una relazione tensoriale.\nNel caso monodimensionale la relazione longitudinale diventa:\ndove formula_16 \u00e8 il coefficiente di dilatazione lineare e formula_17 \u00e8 il modulo di elasticit\u00e0 longitudinale di Young, mentre la relazione inversa \u00e8:\ndove l'inverso del modulo di Young \u00e8 detto modulo di cedevolezza longitudinale formula_19.\nMentre il caso monodimensionale della relazione tangenziale diventa:\ndove formula_21 \u00e8 il coefficiente di scorrimento angolare e formula_22 \u00e8 il modulo di elasticit\u00e0 tangenziale.\nDalle relazioni precedenti si pu\u00f2 dedurre che:\ne che:\ndove:\nDimostrazione.\nDato un sistema di riferimento cartesiano centrato un punto formula_28 appartenente a un corpo deformabile, con formula_29 e detto formula_30, si ha che la cinematica del punto formula_31 \u00e8 data dall'equazione:\nmentre la trattazione statica di formula_31 la si ottiene attraverso il teorema di Cauchy-Poisson:\ndove:\nIn campo elastico, deformando un volume infinitesimo unitario formula_41, portandolo da uno stato formula_42 a uno stato formula_43, si applica un lavoro formula_44. Pertanto, il materiale rilascia tutta l'energia accumulata e ci\u00f2 permette che si verifichi l'assenza di deformazioni residue.\nPer i materiali iperelastici, l'energia di deformazione \u00e8 definita come una funzione continua:\nquindi essa rappresenta il potenziale delle tensioni, mentre il potenziale delle deformazioni \u00e8 rappresentato dall'energia complementare:\nEssendo entrambe dei potenziali, entrambe le funzioni devono rispettare le condizioni di Schwarz.\nA partire da queste considerazioni energetiche \u00e8 possibile ricavare la legge di Hooke in termini tensoriali:\ndove l'operatore lineare formula_48 \u00e8 il tensore di elasticit\u00e0, la legge inversa, invece, \u00e8 definita come:\ndove l'operatore lineare formula_50 \u00e8 il tensore di cedevolezza. Pertanto si ha che:\nNonostante siano state ricavate per materiali iperelastici, queste leggi sono valide per tutti i tipi di materiali elastici.\nSia formula_48 che formula_50 sono tensori del quarto ordine, pertanto hanno ottantuno coefficienti scalari. \nIn generale, entrambi i tensori hanno trentasei coefficienti indipendenti, che si riducono a ventuno nel caso di materiale iperelastico e a soli due nel caso il materiale sia anche omogeneo e isotropo; in quest'ultimo caso il legame costitutivo \u00e8 dato dalla relazione: \nmentre, l'espressione inversa del legame costitutivo \u00e8 la seguente:\ndove:\nformula_57 e formula_22 si legano al modulo di Young formula_17 e al modulo di Poisson formula_62 attraverso le seguenti relazioni:\nDeterminazione sperimentale della costante elastica di una molla.\nLa validit\u00e0 della legge di Hooke per una molla pu\u00f2 essere verificata in laboratorio anche tramite semplici attrezzature. In genere, l'obiettivo dell'esperimento \u00e8 la determinazione del valore della costante elastica longitudinale formula_5 di una molla. \nPer fare ci\u00f2 occorre sottoporre la molla a carichi crescenti, misurando il relativo allungamento formula_4, pari alla differenza tra la lunghezza della molla sottoposta al carico, crescente, e la lunghezza della molla a riposo, ovvero non sottoposta ad alcun carico verticale, a meno del peso della molla stessa. \nIl rapporto tra la forza formula_3 applicata e l'allungamento formula_4 rappresenta esattamente il valore della costante elastica formula_5 di quella data molla. A questo punto occorre applicare forze verticali crescenti alla molla che, seguendo la legge di Hooke, produrr\u00e0 allungamenti formula_4 direttamente proporzionali alle forze formula_3 applicate. I singoli valori di costante elastica formula_5 cos\u00ec determinati, se l'esperimento \u00e8 svolto correttamente, risulteranno costanti, a meno di eventuali errori di misura da determinarsi con la teoria degli errori. \nNel caso in cui formula_72 molle fossero poste in serie, si pu\u00f2 dimostrare e verificare sperimentalmente che, in analogia con quanto avviene in campo elettrico con le resistenze elettriche poste in parallelo, il valore della costante elastica equivalente totale formula_73 sar\u00e0 in relazione con le costanti elastiche delle singole molle formula_74 poste in serie secondo la seguente relazione: \nPer esempio, nel caso di due molle poste in serie il valore della costante elastica equivalente totale formula_73 sar\u00e0 in relazione con le costanti elastiche delle due molle secondo la seguente relazione:"}
{"id": "11261", "revid": "125928287", "url": "https://it.wikipedia.org/wiki?curid=11261", "title": "Ghetto", "text": "Il ghetto \u00e8 un'area nella quale persone considerate (o che si considerano) di un determinato retroterra etnico, o unite da una determinata cultura o religione, vivono in gruppo, volontariamente o forzatamente, in un regime di reclusione pi\u00f9 o meno stretto.\nIl termine nasce come sinonimo di \"quartiere ebraico\" per indicare quella zona della citt\u00e0 in cui gli ebrei erano anticamente confinati ad abitare, e completamente rinchiusi durante la notte. Modernamente \u00e8 chiamato ghetto anche una parte malfamata della periferia di una citt\u00e0.\nStoria.\nIl termine \"ghetto\" deriva dall'omonimo campo di Venezia del XIV secolo. Prima che venisse designato come parte della citt\u00e0 riservata agli ebrei era una fonderia di rame: il nome del quartiere deriva dal veneziano \"geto\", pronunciato \"gh\u00e8to\" dai locali ebrei Aschenaziti di origine tedesca, inteso come \"getto\", cio\u00e8 la gettata (colata) di metallo fuso. Il 29 marzo del 1516 il governo della Serenissima stabil\u00ec che il Ghetto Novo sarebbe diventato la sede del \"serragli degli ebrei\" ovvero della comunit\u00e0 ebraica comprendente all'epoca ebrei di origine tedesca, francese e italiana. Nel 1591 il quartiere ebraico venne ampliato con l'aggiunta del Ghetto Vecchio (la zona della vecchia fonderia) per accogliere gli ebrei di origine levantina (turchi e greci) prima e spagnola e portoghese poi. Nel 1633 infine venne aggiunto il Ghetto Novissimo per cercare di ovviare alla mancanza di spazi dovuta alla sovrappopolazione del quartiere ebraico. Il Ghetto di Venezia era aperto di giorno e chiuso dal tramonto all'alba e come tale \u00e8 esistito dal 1516 al luglio del 1797 quando venne aperto alla caduta della Serenissima. Oggi il ghetto \u00e8 una zona residenziale di Venezia e le sinagoghe e gli spazi che raccontano la storia della Comunit\u00e0 ebraica veneziana sono visitabili grazie al Museo ebraico.\nDall'esempio del Ghetto di Venezia il nome venne trasferito ai vari quartieri ebraici. In Castiglia erano chiamati \"Juder\u00eda\" . A differenza della vicina Mantova, dove pi\u00f9 di 2.000 ebrei venivano rinchiusi la sera nel ghetto, Vespasiano I Gonzaga a Sabbioneta dette rifugio alla popolazione di religione ebraica, non ghettizzandola.\nNel Medioevo non c'era obbligo, per gli ebrei, di risiedere nel ghetto. Preferibilmente vivevano in quartieri chiamati Giudecca. La differenza tra Giudecca e Ghetto era che la prima era una residenza preferenziale, legata a motivi di sicurezza e salvaguardia culturale, il secondo invece un domicilio coatto.\nIn vari luoghi, inoltre, come ad esempio a Forl\u00ec, potevano possedere terreni e fabbricati. Col Cinquecento, la possibilit\u00e0 si restrinse ai soli fabbricati.\nSolo successivamente, dunque, \"ghetto\" and\u00f2 a indicare un quartiere povero.\nNel 1555 papa Paolo IV cre\u00f2 infatti il Ghetto di Roma ed emise la bolla \"Cum nimis absurdum\", che forzava gli ebrei a vivere in un'area specifica e prevedeva una serie di restrizioni particolari, che sarebbero poi state in vigore per secoli. Papa Pio V raccomand\u00f2 che tutti gli Stati confinanti istituissero dei ghetti e, nel corso del XVI e XVIII secolo, tutte le citt\u00e0 principali ne avevano uno (con le uniche eccezioni, in Italia, di Livorno, Pisa e Parma).\nNell'Europa Centrale del Medioevo i ghetti esistevano a Praga, Francoforte sul Meno, Magonza e altrove. Non ci furono mai ghetti in Polonia, n\u00e9 in Lituania (a Cracovia, in Polonia, il ghetto medioevale, Kazimierz, era quasi una cittadina staccata da Cracovia, con sue proprie mura; solo con l'espansione di Cracovia divenne un quartiere della citt\u00e0 stessa).\nI ghetti vennero progressivamente aboliti e le loro mura furono demolite nel XIX secolo, seguendo gli ideali della Rivoluzione francese. Quello di Roma fu l'ultimo ghetto a venire abolito in Europa occidentale, nel 1870.\nI ghetti ebraici.\nLe caratteristiche dei ghetti hanno subito molte variazioni con il passare del tempo. In alcuni casi, il ghetto era un quartiere ebraico con una popolazione relativamente benestante. In altri casi i ghetti connotavano impoverimento.\nGli ebrei non potevano acquisire terreni al di fuori del ghetto, e spesso nemmeno in quello. Dovevano in ogni caso vivere confinati all'interno dei ghetti, quindi durante i periodi di crescita della popolazione le case, spesso ormai piene, dovevano essere rialzate sempre di pi\u00f9. I ghetti avevano quindi strade strette e case alte e affollate. Ma la cosa pi\u00f9 terribile era che il recinto del ghetto (proprio cos\u00ec veniva spesso chiamato) era chiuso da una o pi\u00f9 porte. Queste venivano chiuse al calar del sole, per essere riaperte solo all'alba. Durante le ore buie gli ebrei non potevano per nessuna ragione allontanarsi dal ghetto. Spesso i residenti necessitavano di un visto per poter uscire dai limiti del ghetto anche durante il giorno.\nI residenti del ghetto avevano il loro sistema giudiziario indipendente, come se si trattasse di una vera e propria piccola citt\u00e0 nella citt\u00e0.\nI ghetti nazisti.\nIl nazismo ripristin\u00f2 il sistema dei ghetti come tappa temporanea finalizzata alla realizzazione della \u00absoluzione finale\u00bb in Europa orientale.\nDurante la seconda guerra mondiale i ghetti servirono come contenitori in un forzoso processo di concentramento della popolazione ebraica, che ne facilitava il controllo da parte dei nazisti.\nGli abitanti dei ghetti dell'Europa orientale, trasportati da varie regioni europee, privati di ogni diritto, sottoalimentati e obbligati a lavorare per l'industria bellica tedesca nei lager, man mano che perdevano la capacit\u00e0 lavorativa, venivano progressivamente deportati nei campi di sterminio durante l'olocausto. \nGhetti afroamericani negli Stati Uniti.\nNegli Stati Uniti d'America, tra l'abolizione della schiavit\u00f9 e l'introduzione del, regole discriminatorie () costringevano spesso gli afroamericani delle aree urbane a vivere in determinati quartieri, che divennero anch'essi conosciuti come \"ghetti\", ad esempio buona parte di South Bronx, Compton a Los Angeles, Harlem a Manhattan. Poich\u00e9 in questi quartieri dovevano vivere gli afroamericani di tutti i ceti, queste zone si affermarono spesso come dinamici centri culturali. Paradossalmente le leggi sui diritti civili degli anni sessanta, permettendo agli afroamericani pi\u00f9 facoltosi di trasferirsi nelle \"zone per soli bianchi\" contribuirono al collasso economico di molti ghetti, il cui livello di benessere scese sotto la media, mentre gli indici di criminalit\u00e0 e di degrado urbano aumentavano.\nLa formazione dei ghetti e delle sottoclassi nere forma uno degli argomenti pi\u00f9 controversi della sociologia.\nIn \"Losing Ground\", Charles Murray sostiene che il liberismo cre\u00f2 dei poveri senza speranze. Murray sostiene anche che l'eleggibilit\u00e0 per i sussidi delle donne sole incoraggi\u00f2 queste ad avere figli al di fuori del matrimonio, e che il sistema di assistenza sociale scoraggi\u00f2 tutti dal lavorare. Questa teoria non ha incontrato una vasta accettazione. I suoi oppositori puntualizzano che negli anni settanta, quando il totale degli assegni di sussistenza diminu\u00ec, le nascite fuori dal matrimonio aumentarono. Murray inoltre non coglie il fatto che, anche se la percentuale di neri nati fuori dal matrimonio aument\u00f2 tra gli anni sessanta e i settanta, la percentuale di donne nere che avevano bambini fuori dal matrimonio diminu\u00ec.\nIn \"The Truly Disadvantaged\", William Julius Wilson sostiene che l'accesso facilitato alla sussistenza ebbe poco effetto sulla decisione delle donne di avere dei figli. Wilson invece sostiene che fu lo spostamento dei lavori pi\u00f9 umili nei sobborghi e nel Sud degli Stati Uniti a causare l'isolamento economico dei neri nei ghetti: il cosiddetto \"disadattamento spaziale\". Wilson spiega che l'alta percentuale di nascite fuori dal matrimonio \u00e8 dovuta alla mancanza di uomini sposabili, ovvero con un reddito fisso.\nRoger Waldinger fornisce una terza teoria, meno conosciuta, sulla formazione dei ghetti, basata sulla discrepanza tra i salari che i neri si aspettano e quelli attualmente offerti per i lavori pi\u00f9 umili. L'argomentazione appare principalmente nel libro \"Still the Promised City?\", adattato dalla sua tesi di dottorato (PhD).\nWaldinger osserva come ad esempio a New York i nuovi immigranti (coreani, pakistani, dominicani, messicani, peruviani, ecc.), riescano spesso a farsi strada meglio dei neri americani. Waldinger nota che i neri nati nel Sud degli Stati Uniti e nei Caraibi hanno introiti pi\u00f9 alti di quelli originari del Nord degli USA. Secondo Waldinger i gruppi di immigranti beneficiano di nicchie nepotistiche, usandole per un mutuo aiuto: qualcosa che i neri non sono mai riusciti a fare. Waldinger sostiene anche che, per quanto alberghi e ristoranti offrano paghe molto basse, queste comunque surclassano quelle pagate in Messico, Africa o nella Cina rurale; quindi gli immigranti le accettano prontamente. Per contro, i neri degli Stati del Nord, che aspirano a una condizione migliore di quella dei propri genitori, disdegnano tali impieghi, finendo spesso a lavorare al di fuori dell'economia legittima."}
{"id": "11265", "revid": "1371684", "url": "https://it.wikipedia.org/wiki?curid=11265", "title": "James Stirling", "text": ""}
{"id": "11270", "revid": "125340730", "url": "https://it.wikipedia.org/wiki?curid=11270", "title": "Vettore", "text": ""}
{"id": "11274", "revid": "6923", "url": "https://it.wikipedia.org/wiki?curid=11274", "title": "Comuni del Brasile", "text": "Questo \u00e8 un elenco di comuni del Brasile.\nDefinizione.\nI 5 570 comuni (in portoghese \"munic\u00edpios\") sono la pi\u00f9 piccola unit\u00e0 politica autonoma del Brasile. Nei limiti stabiliti dalla Costituzione Federale del 1988 possiedono auto-amministrazione, autogoverno e auto-organizzazione. La stessa costituzione definisce quali tributi possono essere raccolti dai comuni.\nOgni comune ha la sua propria \"Lei Org\u00e2nica\" che definisce la sua organizzazione politica, limitata dalla costituzione degli stati federati e dalla Costituzione federale."}
{"id": "11275", "revid": "287204", "url": "https://it.wikipedia.org/wiki?curid=11275", "title": "Fiumi del Brasile", "text": "I maggiori fiumi del Brasile sono:"}
{"id": "11278", "revid": "15756", "url": "https://it.wikipedia.org/wiki?curid=11278", "title": "Boscotrecase", "text": "Boscotrecase (; \"Vuoschetrecc\u00e0se\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nAppartenente al Parco nazionale del Vesuvio, gode di una vista sull'intero golfo di Napoli. L'area a monte della zona urbana (l\u00ec dove il terreno non \u00e8 coltivato a vigneti dai quali si produce il celebre \"Lacryma Christi)\" \u00e8 caratterizzata da pini marittimi, fichi d'India, ginestre e numerosi tipi di orchidee e di epiphyllum che crescono tra pietre laviche di colore grigiastro. \u00c8 famosa per la produzione di vini, di botti e per la lavorazione della pietra lavica.\nStoria.\nEpoca romana.\nL'intera area boschese in epoca romana prese il nome di Pagus Felix Suburbanus in onore di Lucio Cornelio Silla che si chiamava Felix. Sotto Augusto invece si chiam\u00f2 Pagus Augustus Felix Suburbanus. La tranquillit\u00e0 e l'amenit\u00e0 della periferia pompeiana fu dunque motivo di costruzione di diverse ville di otium. Importantissima fu la scoperta archeologica nel 1903 della villa di Agrippa Postumo, il quale era figlio di Agrippa e Giulia (figlia dell'imperatore Augusto). Purtroppo per\u00f2 i lavori furono interrotti dall'eruzione del 1906 che riseppell\u00ec gran parte della villa. Numerosi furono gli affreschi del terzo stile pompeiano salvati dagli archeologi e oggi conservati al Museo archeologico nazionale di Napoli e al Metropolitan Museum di New York. Nel 1770 e nel '74 la scoperta di alcune monete d'oro e d'argento e alcune statue bronzee, oggi conservate al Real Museo di Portici. Ancora nel 1899 una villa rustica appartenuta ad un certo L. Arelli Successi, alcune tombe e lampade cristiane, resti di un acquedotto nel 1918, e, nel 1928, una cella vinaria il cui dolio reca la scritta Barniu Erotis.\nIl Medioevo.\nA seguito dell'eruzione del 79 d.C. il territorio fu per lungo tempo abbandonato. Un folto bosco dal Vesuvio arrivava fino al mare e per questo motivo venne denominato \"Silva mala\". Intorno all'anno Mille abbiamo informazioni di una chiesetta dedicata a San Gennaro (\"S. Januarii in Sylva\") che all'epoca faceva parte del feudo del barone di Ottaviano e che probabilmente ne era stato il fondatore. Federico II di Svevia nella prima met\u00e0 del 1200, volendolo usare come riserva personale di caccia, stacc\u00f2 dal territorio feudale di quel potente barone allocato nel Castello di Ottaviano una vasta area territoriale che comprendeva quella Chiesa. Poi ancora quel territorio ritorn\u00f2 in possesso del barone di Ottaviano. Ma Roberto d'Angi\u00f2, circa un secolo dopo, (28 marzo del 1337,) di nuovo stacc\u00f2 questo territorio dal feudo ottajanese. Per\u00f2 stavolta non per utilizzarlo come riserva personale di caccia ma per donarlo ai tre monasteri femminili di Santa Chiara, Santa Maria Egiziaca e santa Maria Maddalena che erano stati fondati da sua moglie Sancia d'Aragona. A Roberto d'Angi\u00f2 successe Giovanna I la quale conferm\u00f2 la concessione del nonno. Per questo motivo il territorio prese il nome di \"Bosci Trium Domorum\": Bosco delle Tre Case Religiose, che nel tempo muter\u00e0 poi in \"Boscotrecase\". Tra il XIV e il XV secolo in tutta l'area vesuviana furono costruite diverse torri di guardia ad opera di Raimondo Orsini, conte di Nola, poich\u00e9 questi voleva difendere il territorio concessogli da Giovanna II dalle incursioni dei pirati. A questo periodo risale la Torretta, che, scongiurata nei secoli dalle eruzioni del Vesuvio e dai fenomeni sismici, \u00e8 una delle pochissime costruzioni medievali ancora esistenti nella citt\u00e0 metropolitana di Napoli.\nEt\u00e0 Moderna.\nNei due secoli successivi la popolazione del Bosci aument\u00f2 fortemente e nacquero i primi quartieri: \"Oratorio\" e \"Annunziatella\". Il primo prende il nome da un antico oratorio festivo dedicato alla Nativit\u00e0 della Beata Vergine Maria (che dal 1780 prese il nome di Congrega dell'Immacolata Concezione). Il secondo invece da una cappella dedicata all'Annunciazione che fu poi eretta a parrocchia nel 1668 con il titolo di Ave Gratia Plena. La chiesa sar\u00e0 retta dai Celestini fino al 1807.\nFilippo III di Spagna cedette il casato di Boscotrecase a Marco Antonio Jodice di Genova poich\u00e9 gli era debitore di una grande somma di denaro. Infine il Vicer\u00e9 Conte di Lemos lo cedette a Giovanni Piccolomini, figlio di Alfonso d'Aragona.\nNel 1600 la popolazione boschese super\u00f2 i 7000 abitanti: la chiesa parrocchiale di Trecase e Santa Maria Salome di Boscoreale non potevano ospitare una tale moltitudine di fedeli. Alla luce di ci\u00f2 i cittadini spinsero i funzionari dell'Universit\u00e0 (Comune) di Boscotrecase a richiedere alla Curia Arcivescovile di Napoli la costruzione di 3 nuove chiese: la Chiesa di Sant'Anna nel quartiere Oratorio, l'Ave Gratia Plena (\"L'Annunziatella\") e quella dello Spirito Santo nel quartiere Terra Vecchia (oggi Torre Annunziata). La richiesta fu accolta positivamente dal Cardinale Innico Caracciolo (1607-1685). Fu cos\u00ec che il 19 gennaio dell'anno seguente l'Universit\u00e0 di Boscotrecase, con atto notarile, stabil\u00ec le rendite annue per i parroci e l'amministrazione delle tre nuove parrocchie. Il parroco di Sant'Anna riceveva 62 ducati l'anno, quello dell'Annunziatella 59 e quello dello Spirito Santo 72. Inoltre non mancavano le copiose offerte dei nobili del paese, che permisero alle tre parrocchie di ingrandirsi e abbellirsi nel corso degli anni. Soltanto l'Annunziatella era indipendente dall'Universit\u00e0, il parroco, infatti, veniva mandato direttamente dalla Curia di Napoli. Nel 1696 sorse una lite tra i tre monasteri di Napoli, proprietari del territorio della \"Silva mala\", per quanto riguardava i confini della propriet\u00e0. Il Cardinale di Napoli Giacomo Cantelmo decise di incaricare l'architetto e il perito del \"Sacro Regio Consiglio di Santa Chiara\" per ristabilire i confini della \"Silva mala\" secondo i documenti angioini del 1337.\nIl Settecento fu per Bosco un secolo d'oro nonostante la costante attivit\u00e0 vulcanica del Vesuvio. La popolazione super\u00f2 i 10.000 abitanti, si svilupparono l'agricoltura, le industrie e l'economia. Dopo l'agricoltura, la maggiore fonte di guadagno era l'artigianato. Dalla pietra vesuviana si ricavavano i lastroni che pavimentavano le strade del paese e quelle delle citt\u00e0 pi\u00f9 importanti del Regno di Napoli, si scolpivano davanzali, soglie, portali e sculture che ornavano suoli pubblici e ville aristocratiche. Gli scalpellini boschesi erano richiesti in tutto il Regno per la lavorazione della pietra. Un altro importante fattore dell'artigianato era (ed \u00e8) la produzione di botti. Per quanto riguarda l'agricoltura la maggior parte dei campi erano coltivati a vigneto e a frutteto. Grazie a questa ricchezza si provvide all'ampliamento delle due chiese parrocchiali. L'Annunziatella fu ingrandita e abbellita con altari in pregiati marmi policromi e numerose tele. L'Universit\u00e0 provvide anche all'ampliamento della parrocchia di Sant'Anna. Nacquero due confraternite laicali nelle due parrocchie, rispettivamente quella del Rosario e quella dell'Immacolata Concezione. Nel 1774 viene costruita anche la Cappella di San Gennaro dalla famiglia Vitelli, una delle famiglie pi\u00f9 potenti del vesuviano. Numerosi palazzi dal gusto neoclassico vengono costruiti lungo le strade principali della cittadina, tra i pi\u00f9 grandi e importanti ricordiamo Palazzo Collaro, Palazzo Monticelli e Villa Rota.\nEt\u00e0 Contemporanea.\nPer un decreto legge del 3 febbraio 1807 (con Giuseppe Bonaparte re di Napoli), furono soppressi tutti gli ordini religiosi non mendicanti e fu per questo motivo che i padri Celestini abbandonarono la chiesa dell'Annunziatella.\nNel 1810 il quartiere Terra Vecchia venne annesso al comune di Torre Annunziata. Nello stesso periodo cess\u00f2 il dominio feudale e Gioacchino Murat sottrasse l'intera area boschese ai tre monasteri di Napoli. Le terre saranno frazionate a vendute a diverse famiglie.\nLa Boscotrecase post-unitaria vide nascere un movimento di briganti con a capo il temutissimo brigante Antonio Cozzolino detto \"Pilone\". Nella localit\u00e0 denominata ancora oggi \"le Ciramelle\", fuori dal centro abitato, il Pilone aveva il suo quartier generale. Alcuni eventi ebbero luogo al centro del paese come per esempio quello in cui la banda di briganti assal\u00ec la carrozza del direttore del Banco di Napoli il Marchese Avitabile estorcendogli una somma di denaro pari a circa 20000 ducati.\nL'Ottocento vide subentrare nell'economia del paese un nuovo fattore: il turismo. L'ingegnere Gennaro Matrone progett\u00f2 una strada che avrebbe portato fino al cratere del vulcano, la Strada Matrone fu inaugurata nel 1894. L'inaugurazione della strada permise l'apertura di numerosi alberghi, ristoranti e campeggi, mentre il popolo si guadagnava da vivere portando i turisti in calesse fino a dove la strada lo permetteva. V'era anche chi, con una sorta di portantina, portava i visitatori a spalla fino al cono del Vesuvio.\nNel 1905 fu inaugurata la linea ferroviaria Torre Annunziata-Poggiomarino. La stazione venne collocata nei pressi di via Garibaldi, venne spostata in seguito all'eruzione del 1906 in Piazza Matteotti.\nL'eruzione del 1906.\n\"Non vi \u00e8 penna che possa descrivere l'aspetto del monte, non fantasia di poeta che possa immaginare il grandioso e terrificante spettacolo, che si offre allo sguardo dello spettatore\u2026\" (G. Gargiulo, \"Il Vesuvio attraverso i secoli e l'eruzione del 7-8 aprile 1906\")\nIl XX secolo si present\u00f2 ai boschesi non nel migliore dei modi. Dopo un decennio di momentaneo riposo, sul finire del mese di marzo cominciarono i primi segni di quella che sarebbe stata una delle eruzioni pi\u00f9 catastrofiche della storia. La mattina del 6 aprile il Vesuvio entra in fase parossistica, inoltre si aprirono diverse bocche eruttive. La lava arriv\u00f2 a monte del paese e si divise in due grandi fiumi di fuoco, uno si diresse verso il quartiere Oratorio, l'altro verso il quartiere Casavitelli. Questo fu salvo poich\u00e9 la lava s'inoltr\u00f2 in una grande vallata presente immediatamente sotto il centro abitato (chiamato \"Vallone Izzo\") e si arrest\u00f2. In questo modo fu scongiurato l'intero quartiere Annunziatella. Per tutta la notte e la mattinata seguente la lava, invece, avanz\u00f2 verso il rione Oratorio. Anche qui si arrest\u00f2 in una cava di pietra lavica verso mezzogiorno.\nIl popolo in una lunga processione port\u00f2 incontro al fiume di fuoco la statua di Sant'Anna. Il disperato corteo viene cos\u00ec descritto da Matilde Serao in \"Sterminator Vesevo\": \"Un canto liturgico ecco, giunge fino a noi, a un crocicchio di via: silenzio universale nella densissima folla. Una rozza croce di legno appare: e dietro, fluttua sulla gente, un'antica statua, Sant'Anna, la patrona di Boscotrecase, Sant'Anna, la Madre della Madonna, Sant'Anna [\u2026]. Ondeggia sulle teste la statua mirabile. Da ieri \u00e8 stata condotta fuori dalla chiesa dell'Oratorio che la custodisce, fuori Boscotrecase, verso la lava: ed \u00e8 restata l\u00ec, nel punto pi\u00f9 avanzato, ove l'orrido flagello della lava si appressava, dirigendosi sovra Boscotrecase. Stamane, alle dieci, la prima lava si \u00e8 fermata, a dieci metri dalla statua di Sant'Anna[\u2026]. Ma Boscotrecase \u00e8 salva. Cos\u00ec, Sant'Anna, portata in vittoriosa processione di ritorno rientra in Boscotrecase\". Tuttavia non passarono poche ore che la lava ricominci\u00f2 il suo rovinoso cammino, distruggendo poche case coloniche e qualche palazzo, raggiunse la parrocchia di Sant'Anna, la circond\u00f2, ne invase la cripta, valic\u00f2, anche se per pochi metri, il vestibolo d'ingresso, continu\u00f2 poi verso Torre Annunziata e si arrest\u00f2 alle porte della citt\u00e0. Nonostante ci\u00f2 il resto di Boscotrecase era praticamente illeso, la Serao descrive il quartiere Annunziatella (dove risiedeva la maggior parte della popolazione) come se niente fosse accaduto. Il 15 aprile, giorno di Pasqua, un'altra processione di Sant'Anna sfil\u00f2 per le strade del paese: il pericolo era cessato. I morti furono ufficialmente 3. Inoltre per ringraziare gli uomini dell'VIII Reggimento Fanteria, che erano venuti in soccorso alla popolazione, venne intitolata loro una strada nel quartiere Oratorio.\nStoria recente.\nNegli anni che seguirono, furono sgomberate le strade dalla lava, e la vita riprese la normalit\u00e0.\nL'8 novembre del 1913 venne consacrata la chiesa di San Francesco d'Assisi nei pressi di Piazza Sant'Anna e quella di San Francesco di Sales (fondata nel 1835 ed eretta a parrocchia nel 1916) a Casavitelli dal Cardinal Giuseppe Antonio Ermenegildo Prisco. Dopo la Prima guerra mondiale, il 16 novembre del 1924 viene inaugurato il Milite Ignoto in piazza Annunziatella. Nel 1935 viene eretta a parrocchia la cappella della S.S. Addolorata, mentre, l'anno successivo, viene inaugurata la scuola elementare.\nIn epoca fascista, con decreto legge del 29 marzo 1928, Boscotrecase e Boscoreale vennero annesse al comune di Torre Annunziata. Le due cittadine riacquisteranno l'autonomia il 15 marzo del 1946, il primo sindaco fu Nicola Ricciardi.\nNel 1968 viene consacrata la nuova Parrocchia della S.S. Addolorata e, nel 1972, la nuova chiesa di San Francesco di Sales a Casavitelli che sostitu\u00ec la vecchia chiesa che, ormai chiusa al pubblico dal 1962, croll\u00f2 il 21 febbraio del 1974 in seguito a un temporale.\nNel 1973 viene inaugurato il nuovo palazzo municipale, nel 1990 la Biblioteca Francesca nella chiesa di San Francesco d'Assisi, nel 2008 viene riaperta la Strada Matrone (chiusa dagli anni ottanta), e, nel 2010, la nuova stazione della Circumvesuviana. \nMonumenti e luoghi d'interesse.\nArchitetture religiose.\nEdicole.\nNumerose sono le edicole votive presenti lungo le strade del paese. La maggior parte sono presenti all'uscio delle abitazioni, ai lati dei balconi, o nelle scale dei portoni. Le pi\u00f9 antiche (e pi\u00f9 numerose) sono immagini sacre dipinte su maioliche, le pi\u00f9 recenti sono invece semplici affreschi o altorilievi.\nAlcune di queste vennero costruite in memoria di qualche evento:\nSociet\u00e0.\nEvoluzione demografica.\nNel 1980 con il distacco della frazione Trecase, divenuta comune autonomo, Boscotrecase ha perduto quasi la met\u00e0 degli abitanti nonch\u00e9 quasi la met\u00e0 del territorio comunale.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Boscotrecase erano 289, corrispondenti al 2,8% della popolazione. Le nazionalit\u00e0 maggiormente rappresentate erano:\nTradizioni e leggende.\nNell'area boschese vengono narrate diverse leggende, la pi\u00f9 famosa, probabilmente, \u00e8 quella che riguarda la statua di Sant'Anna. La prima conferma della presenza della statua in chiesa ci \u00e8 data dagli scritti della visita pastorale del Cardinale Francesco Pignatelli alla parrocchia nel 1730. Uno dei primi parroci della chiesa commission\u00f2 ad un artigiano la statua promettendogli al pi\u00f9 presto un modello a cui ispirarsi. Di l\u00ec a pochi giorni, si present\u00f2 alla bottega dell'artigiano un'anziana signora dal nobile aspetto con in braccio una bambina. La donna si present\u00f2 all'artista in qualit\u00e0 di modello per la statua che il parroco gli aveva promesso. In seguito il parroco con grande stupore not\u00f2 che la statua era gi\u00e0 stata scolpita a sua insaputa. La credenza vuole che l'anziana signora sia la Santa stessa.\nUn'altra leggenda riguarda sempre Sant'Anna. Una nobile boschese si ammal\u00f2 gravemente e, dall'inizio della sua malattia, vedeva ogni pomeriggio nel suo giardino un'anziana donna passeggiare in compagnia di una bambina. Notata la frequenza del fatto, la nobile donna un giorno and\u00f2 in giardino ad incontrare la strana signora, questa non le rivel\u00f2 la sua identit\u00e0 ma le promise la sua guarigione.\nNel Settecento un contadino si ubriacava di Lacryma Christi, con il pretesto di asciugare le lacrime di Cristo, quindi per lui non era stato d'ebbrezza, bens\u00ec estasi. Il parroco allora decise di farlo ubriacare con un altro tipo di vino. Il contadino, vedendo che gli effetti erano gli stessi, divent\u00f2 astemio e don\u00f2 tutto il suo vino alla Chiesa di Sant'Anna.\nFino agli anni cinquanta, a seguito delle \"Quarantore\", si svolgeva una grande processione in onore del santissimo Sacramento chiamata \"'A jatt 'ncopp 'o stennard\" ('La gatta sullo stendardo'). In occasione di questa festa i membri di diverse confraternite sfilavano per le strade del paese con alti stendardi. Si dice che, un anno, un gatto sia saltato dal davanzale della finestra di una casa e si sia arrampicato su uno di questi stendardi, il fatto provoc\u00f2 subito lo stupore e il divertimento del popolo.\nIstituzioni, enti e associazioni.\nOspedale Sant'Anna e Maria S.S. della Neve\nCultura.\nTeatri.\nTeatro parrocchiale \"Mons. Giuseppe Foglia\"\nCinema.\nNel 1952 nel paese viene girato un famoso film: \"Due soldi di speranza\". Durante le riprese il paese prende il nome di Cusano. Al film partecip\u00f2 l'intera popolazione, nelle scene vengono riprese le strade del centro storico, la chiesa dell'Annunziatella, l'ex stazione e le campagne a monte del paese.\nArte.\nGli affreschi ritrovati nella Villa \"Agrippa Postumo\" sono esposti al Museo archeologico nazionale di Napoli e al Metropolitan Museum of Art di New York. Altri oggetti, rinvenuti nelle altre aree di scavo, sono conservati ai Musei della Reggia di Portici.\nIl paese presenta uno dei centri storici pi\u00f9 caratteristici e meglio conservati del Vesuviano.\nDue tele del 1749 del pittore napoletano Nicola Cacciapuoti sono conservate nella sacrestia della chiesa dell'Ave Gratia Plena.\nCase coloniche, campagne e panorami del paese furono raffigurati da Alberto Chiancone nei suoi dipinti.\nGeografia antropica.\nQuartieri.\nSin dall'inizio dell'urbanizzazione della \"Silva mala\", il territorio si suddivideva in diversi quartieri:\nEconomia.\nLe principali attivit\u00e0 economiche localizzate nell'area riguardano l'agricoltura, la produzione di vino e le trasformazioni alimentari (prevalentemente a carattere artigianale). Diverse aziende vinicole producono il celebre \"Lacryma Christi\". Molto importante \u00e8 la lavorazione artistica della pietra lavica e la produzione artigianale di botti. Quest'ultima sta vivendo un periodo di crisi che ha portato alla chiusura di alcune fabbriche. Al giorno d'oggi il settore pi\u00f9 avanzato \u00e8 quello alberghiero: numerosissimi sono i ristoranti e gli hotel a monte del paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nImpianti sportivi.\nCampo Sportivo Comunale e pista d'atletica dove avvengono le partite di rugby e le partite di calcio"}
{"id": "11284", "revid": "827882", "url": "https://it.wikipedia.org/wiki?curid=11284", "title": "Regione H II", "text": "Una regione H II (pronunciato \"regione acca secondo\") \u00e8 una nebulosa a emissione associata a stelle giovani, blu e calde (dei tipi OB, nell'angolo superiore del diagramma H-R). H II \u00e8 il termine che indica l'idrogeno ionizzato, e le regioni H II sono nubi di gas ionizzato dalla radiazione ultravioletta emessa dalle stelle giovani. Le zone di formazione stellare si trovano infatti sempre in corrispondenza di questo tipo di oggetti nebulosi.\nLa grandezza di una regione H II \u00e8 determinata sia dall'ammontare di gas presente, sia dalla luminosit\u00e0 delle stelle O e B: pi\u00f9 luminose esse sono, pi\u00f9 grande \u00e8 la regione H II. Il suo diametro \u00e8 generalmente dell'ordine di alcuni anni luce. Si trovano nei bracci di spirale delle galassie, perch\u00e9 \u00e8 in essi che la maggior parte delle stelle si formano. Sono tra le caratteristiche pi\u00f9 grandi e visibili dei bracci, e sono state rivelate anche in galassie di alto spostamento verso il rosso. Nella Via Lattea, ne sono esempi la Nebulosa di Orione e la Nebulosa Aquila.\nIn luce visibile, sono caratterizzate dal loro colore rosso, causato dalla forte linea di emissione dell'idrogeno a 656,3 nanometri. Oltre all'idrogeno si trovano, in misura minore, anche altre specie atomiche. In particolare si osservano comunemente le linee proibite dell'ossigeno, dell'azoto e dello zolfo.\nLe regioni H II hanno vita piuttosto breve, in termini astronomici: dipendenti come sono dalle giovani e grandi stelle che forniscono l'energia necessaria, diventano invisibili dopo che queste stelle muoiono, e le stelle di grande massa hanno una vita di pochi milioni di anni, o al massimo di poche decine di milioni.\nOsservazione.\nLe regioni H II sono le nebulose diffuse pi\u00f9 brillanti del cielo, che appaiono luminose a causa della presenza di giovani stelle calde e blu, che ionizzano il gas facendogli emettere luce. Le nebulose pi\u00f9 brillanti si osservano nell'emisfero australe, poich\u00e9 \u00e8 in questa direzione che si trova il braccio di spirale in cui giace il nostro sistema solare, il Braccio di Orione.\nNonostante ci\u00f2, il primato di nebulosa pi\u00f9 brillante del cielo spetta ad una regione H II posta a ben 9000 anni luce da noi, in un altro braccio galattico: si tratta della Nebulosa della Carena, il pi\u00f9 grande complesso nebuloso brillante finora noto all'interno della nostra Galassia; segue la ben nota Nebulosa di Orione, visibile da quasi tutte le aree della Terra. Altre nebulose notevoli sono la Nebulosa Laguna e la Nebulosa Trifida, tutte poste nell'emisfero australe, nella costellazione del Sagittario. L'unica regione H II brillante dell'emisfero boreale \u00e8 la Nebulosa Rosetta, visibile nella costellazione dell'Unicorno.\nUn binocolo o, meglio, un piccolo telescopio, consente di poter osservare senza difficolt\u00e0 anche altre nebulose dello stesso tipo.\nStoria delle osservazioni.\nAlcune delle regioni H II pi\u00f9 luminose sono visibili ad occhio nudo; nonostante ci\u00f2, non sembra che ci siano riferimenti su questi oggetti prima dell'avvento del telescopio, all'inizio del Seicento. Persino Galileo non menzion\u00f2 la brillante Nebulosa di Orione, sebbene fosse stato il primo ad osservarne l'ammasso stellare associato (catalogato in precedenza con la sigla da Johann Bayer). L'osservatore francese Nicolas-Claude Fabri de Peiresc fu invece il primo a riconoscere la nebulosit\u00e0 nell'area centrale della Spada di Orione, nel 1610; da allora sono state scoperte un gran numero di regioni H II, sia appartenenti alla nostra Via Lattea, che in altre galassie.\nWilliam Herschel osserv\u00f2 la Nebulosa di Orione nel 1774, descrivendola come \"un'informe foschia ardente, il caotico materiale dei soli futuri\". Affinch\u00e9 questa ipotesi (eccezionale per l'epoca) fosse confermata si dovette attendere un altro centinaio di anni, quando William Huggins (assistito dalla moglie Mary Huggins) rivolse il suo spettroscopio su diverse nebulose. Alcune, come la Nube di Andromeda, possedevano uno spettro molto simile a quello delle stelle, e furono in seguito riconosciute come galassie, ossia insiemi di centinaia di milioni di stelle individuali. Altri oggetti sembravano invece molto differenti; pi\u00f9 che un forte continuum con linee di assorbimento sovrapposte, la Nebulosa di Orione ed altri oggetti simili mostravano solo un piccolo numero di linee di emissione. La pi\u00f9 brillante di queste si trovava alla lunghezza d'onda di 500,7 nanometri, che non corrispondeva alle linee di alcun elemento chimico noto; fu inizialmente ipotizzato che si trattasse di un elemento fino ad allora sconosciuto, a cui fu dato il nome di \"nebulium\". La scelta di questo nome fu dettata dal fatto che si osservava solo nelle nebulose; una simile associazione di idee fece s\u00ec che ad un elemento scoperto tramite l'analisi dello spettro solare, nel 1868, venisse assegnato il nome Elio. \nTuttavia, mentre l'elio fu isolato a breve distanza dalla sua scoperta, il nebulium non veniva isolato. Nei primi anni del Novecento Henry Norris Russell propose che invece di trattarsi di un elemento sconosciuto, il \"nebulium\" non fosse altro che un elemento ben conosciuto, ma sotto condizioni chimico-fisiche non familiari.\nI fisici mostrarono negli anni venti che nel gas a densit\u00e0 estremamente bassa gli elettroni possono popolare i livelli energetici metastabili eccitati negli atomi e ioni che a densit\u00e0 maggiori vengono rapidamente de-eccitati dalle collisioni. Le transizioni di elettroni da questi livelli negli atomi e negli ioni dell'ossigeno doppiamente ionizzato d\u00e0 luogo alle emissioni a 500,7\u00a0nm. Queste linee spettrali, che si osservano in gas a densit\u00e0 molto bassa, sono chiamate linee proibite. Le osservazioni spettroscopiche indicarono che le nebulose sono composte da gas estremamente rarefatto.\nDurante il Novecento altre osservazioni mostrarono che le regioni H II spesso contengono stelle calde e luminose, ben pi\u00f9 massicce del nostro Sole e di vita media molto breve, di appena pochi milioni di anni (stelle come il Sole possono arrivare ad oltre 10 miliardi di anni). Per questo motivo si \u00e8 ipotizzato che le regioni H II debbano essere le regioni in cui avviene la formazione stellare; in un periodo di alcuni milioni di anni, da una regione H II si forma un ammasso di stelle, prima che la pressione di radiazione delle giovani stelle massicce faccia disperdere il gas residuo della nube. Si possono osservare diversi esempi di questi processi di dispersione dei gas residui; le Pleiadi tuttavia sono solo un esempio apparente di ci\u00f2, dato che si \u00e8 dimostrato che il gas osservabile fra le sue componenti non appartiene alla nube originaria da cui si sono formate, ma a una regione di polveri indipendente in cui l'ammasso si trova ora a transitare.\nOrigine e vita media.\nIl precursore di una regione H II \u00e8 una nube molecolare gigante; quest'ultima \u00e8 una nube densa e molto fredda (appena 10\u201320\u00a0K) composta soprattutto da idrogeno molecolare. Pu\u00f2 esistere in uno stato stabile per un lungo periodo di tempo, finch\u00e9 delle onde d'urto causate dall'esplosione di una supernova, dalla collisione fra nubi e dalle interazioni magnetiche fanno scattare dei fenomeni di collasso in diversi punti della nube. Quando ci\u00f2 avviene, a seguito di un processo di collasso e frammentazione della nube originaria si formano le stelle.\nDopo la loro formazione, le stelle pi\u00f9 massicce diventano calde a sufficienza da essere in grado di ionizzare il gas circostante; poco dopo la formazione di un campo di radiazione ionizzante, i fotoni creano un fronte di ionizzazione, che fa disperdere il gas circostante ad una velocit\u00e0 supersonica. A distanze via via maggiori dalla stella ionizzante il fronte di ionizzazione rallenta, mentre la pressione del nuovo gas ionizzato causa l'espansione del volume ionizzato. In quel caso, il fronte di ionizzazione rallenta fin sotto la velocit\u00e0 del suono e viene superato dal fronte dell'onda d'urto causato dall'espansione della nube: si \u00e8 formata una regione H II.\nLa vita media di una regione H II \u00e8 dell'ordine di pochi milioni di anni. La pressione di radiazione proveniente dalle stelle calde e giovani pu\u00f2 far disperdere la maggior parte del gas residuo; infatti, il processo di formazione stellare tende ad essere molto inefficiente, nel senso che meno del 10% del gas di una regione H II collassa per formare nuove stelle prima che il restante venga spazzato via. Un altro fenomeno che pu\u00f2 contribuire alla dispersione del gas, sono le esplosioni come supernovae delle stelle pi\u00f9 massicce appena formate, il che avviene dopo appena 1\u20132 milioni di anni dalla formazione dell'ammasso.\nLa formazione delle stelle.\nLa nascita delle stelle in atto nella nostra epoca ci viene celata dalle densissime nubi di gas e polveri che circondano le stelle nascenti. Soltanto quando la pressione di radiazione della stella neonata spazza via il guscio nebuloso in cui si trovavano, queste diventano visibili; prima di ci\u00f2, le regioni dense che contengono le stelle di nuova generazione si mostrano come dei bozzoli scuri contrastanti con il chiarore diffuso del resto della nube ionizzata. Questi bozzoli sono chiamati globuli di Bok, dal nome dell'astronomo Bart Bok che negli anni quaranta li propose come luoghi di nascita delle stelle.\nLa conferma dell'ipotesi di Bok giunse solo nel 1990, quando le osservazioni nell'infrarosso penetrarono la polvere spessa dei globuli di Bok per rivelare al loro interno degli oggetti stellari giovani. Si pensa che un tipico globulo di Bok contenga circa 10 masse solari di materiale in una regione di circa un anno luce di diametro, e che essi diano luogo alla formazione di sistemi stellari doppi o multipli.\nQuali luoghi di nascita delle stelle, le regioni H II mostrano anche evidenze della presenza di sistemi planetari. Il telescopio spaziale Hubble ha rivelato centinaia di dischi protoplanetari nella Nebulosa di Orione; almeno la met\u00e0 delle stelle giovani in questa nebulosa appaiono circondate da dischi di gas e polveri, che si pensa contengano molta pi\u00f9 materia di quanto sarebbe necessaria per formare un sistema planetario come il nostro.\nCaratteristiche.\nCaratteristiche fisiche.\nLe regioni H II possiedono una grande variet\u00e0 di caratteristiche fisiche. Esse variano dalle cosiddette \"regioni ultracompatte\" di appena un anno luce di diametro (o anche meno), fino alle regioni H II giganti dal diametro di diverse centinaia di anni luce. La loro dimensione \u00e8 anche nota come sfera di Str\u00f6mgren e dipende essenzialmente dall'intensit\u00e0 della sorgente dei fotoni ionizzanti e dalla densit\u00e0 della regione in s\u00e9; quest'ultima varia da oltre un milione di particelle per cm\u00b3 delle regioni ultracompatte fino ad appena poche particelle per cm\u00b3 nelle regioni pi\u00f9 estese. Ci\u00f2 implica una massa totale fra le 102 e le 105 masse solari.\nA seconda delle dimensioni di una regione H II possono esserci fino ad alcune migliaia di stelle al suo interno; ci\u00f2 rende questo tipo di oggetti molto pi\u00f9 complessi di una semplice nebulosa planetaria, che ha solo una singola stella centrale ionizzatrice. Di solito le regioni H II raggiungono una temperatura di 10.000 K; sono in gran parte ionizzate e il gas ionizzato (plasma) pu\u00f2 contenere dei campi magnetici con un'intensit\u00e0 di alcuni nanotesla. Inoltre molto spesso le regioni H II sono associate con del gas molecolare freddo, che ha origine nella stessa nube molecolare gigante progenitrice. I campi magnetici sono prodotti da cariche magnetiche in movimento nel plasma, il che suggerisce che le regioni H II contengano anche campi elettrici.\nChimicamente, le regioni H II sono formate per il 90% da idrogeno. Le linee di emissione pi\u00f9 forti dell'idrogeno, a 656,3\u00a0nm, sono responsabili del tipico colore rosso di questi oggetti; gran parte della percentuale restante \u00e8 occupata dall'elio, a cui si aggiungono delle tracce di elementi pi\u00f9 pesanti. Lungo la galassia, si \u00e8 scoperto che gli elementi pesanti delle regioni H II decrescono con l'aumento della distanza dal centro galattico; ci\u00f2 avviene poich\u00e9 lungo la vita di una galassia il tasso di formazione stellare \u00e8 maggiore nelle dense regioni centrali, fenomeno che ha come effetto ultimo un arricchimento di questi elementi del mezzo interstellare a seguito della nucleosintesi.\nAbbondanza e distribuzione.\nLe regioni H II si rinvengono nelle galassie a spirale come la nostra o nelle galassie irregolari, mentre non si osservano mai nelle galassie ellittiche. Nelle galassie irregolari si possono trovare in tutte le aree della galassia, mentre nelle spirali si trovano quasi esclusivamente nei bracci di spirale. Una grande galassia a spirale come la nostra pu\u00f2 contenere migliaia di regioni H II.\nLa ragione per cui questo tipo di oggetti non si rinviene nelle galassie ellittiche, \u00e8 che si crede che queste si siano formate a causa di fusioni fra galassie. Negli ammassi di galassie, questo tipo di scontri sono frequenti; quando le galassie entrano in collisione, le stelle individuali quasi mai collidono tra di loro, ma le nubi molecolari giganti e le stesse regioni H II ne vengono fortemente perturbate. Durante queste collisioni si sviluppano fenomeni di formazione stellare giganteschi ed intensissimi, talmente rapidi che la gran parte del gas viene convertito in stelle, a fronte del normale 10% o meno. Le galassie che subiscono questo fenomeno sono note come galassie starburst. La galassia ellittica che ne risulta ha un contenuto di gas estremamente basso, cosicch\u00e9 le regioni H II non si possono pi\u00f9 formare. Le osservazioni condotte negli anni duemila hanno mostrato l'esistenza di alcune rarissime regioni H II anche all'esterno delle galassie; questi oggetti extragalattici sono probabilmente ci\u00f2 che rimane di galassie nane disgregate a seguito delle maree galattiche.\nMorfologia.\n\u00c8 possibile osservare una grande variet\u00e0 di dimensioni di regioni H II, con strutture diverse. In molti di questi oggetti, gli ammassi aperti sono gi\u00e0 formati e tendono a diventare visibili. Ogni stella interna ad uno di questi oggetti ionizza una regione grosso modo sferica, chiamata sfera di Str\u00f6mgren, di gas che la circonda, ma la combinazione delle sfere ionizzate di stelle multiple in una regione H II e dell'espansione della parte della nebulosa riscaldata all'interno del gas circostante, causa delle forme estremamente complesse; anche le esplosioni di supernova sono in grado di modellare le regioni gassose. In alcuni casi, la formazione di un grande ammasso aperto dentro una regione H II causa la formazione di una sorta di \"bolla\" in cui il gas \u00e8 stato spazzato via; un caso tipico \u00e8 quello della Nebulosa Rosetta, come pure di NGC 604, quest'ultima una regione H II gigante visibile nella Galassia del Triangolo. \nRegioni H II di grandi dimensioni.\nRegioni H II notevoli sono la Nebulosa della Carena, la Nebulosa di Orione e il complesso Berkely 59 / Cepheus OB4, facente parte del Complesso nebuloso molecolare di Cefeo. La nebulosa di Orione, che si trova ad una distanza di circa 1500 anni luce da noi, \u00e8 parte di una vasta nube molecolare gigante, nota come Complesso nebuloso molecolare di Orione, il quale se fosse visibile ad occhio nudo ricoprirebbe la gran parte della costellazione di Orione. La Nebulosa Testa di Cavallo e l'Anello di Barnard sono altre due parti illuminate di questa nube di gas.\nLa Grande Nube di Magellano, una galassia satellite della nostra Via Lattea, contiene una regione H II gigante chiamata Nebulosa Tarantola; questa nube \u00e8 estremamente pi\u00f9 grande della Nebulosa di Orione e al suo interno sono in formazione migliaia di stelle, alcune con una massa cento volte superiore a quella del nostro Sole. Se la Nebulosa Tarantola si trovasse alla stessa distanza da noi della Nebulosa di Orione, avrebbe la stessa luminosit\u00e0 di quella della luna piena nel cielo notturno. La supernova SN 1987a esplose nelle aree periferiche di questa nebulosa.\nNGC 604 \u00e8 anche pi\u00f9 grande della Nebulosa Tarantola, essendo larga 1300 anni luce circa, sebbene contenga un po' meno stelle; \u00e8 una delle pi\u00f9 grandi regioni H II del Gruppo Locale.\nStudi attuali.\nCos\u00ec come per le nebulosa planetarie, la determinazione dell'abbondanza degli elementi nelle regioni H II \u00e8 soggetta ad alcune incertezze. Vengono attualmente utilizzati due metodi diversi per determinare l'abbondanza dei metalli (ossia, in astronomia, elementi pi\u00f9 pesanti dell'idrogeno e dell'elio) nelle nebulose, e i risultati che si ottengono tramite i due metodi spesso sono molto diversi fra loro. Alcuni astronomi attribuiscono ci\u00f2 alla presenza di piccole fluttuazioni di temperatura nelle regioni H II, altri affermano che le discrepanze sono troppo grandi per essere spiegate dall'effetto della temperatura ed ipotizzano l'esistenza di addensamenti freddi contenenti bassissime quantit\u00e0 di idrogeno.\nNon sono inoltre ancora ben chiari i processi degli intensi fenomeni di formazione stellare all'interno delle regioni H II. Due problemi maggiori si riscontrano nel condurre ricerche su questi oggetti: il primo \u00e8 dovuto alla distanza fra noi e i maggiori complessi di regioni H II, dato che la regione H II pi\u00f9 vicina a noi si trova ad oltre 1000 anni luce; il secondo riguarda il forte oscuramento delle stelle in formazione a causa delle polveri, cosicch\u00e9 condurre osservazioni nella banda della luce visibile risulta impossibile. Le onde radio e la luce infrarossa possono penetrare queste polveri, ma le stelle pi\u00f9 giovani possono anche non emettere molta luce a queste lunghezze d'onda."}
{"id": "11287", "revid": "1543377", "url": "https://it.wikipedia.org/wiki?curid=11287", "title": "Nana rossa", "text": "In astronomia, una nana rossa (o stella M V) \u00e8 una stella piccola e relativamente fredda (Teff \u2264 3500 K), di tipo spettrale M (colorazione fotosferica in media gialla intensa-arancione), posta sulla sequenza principale del diagramma Hertzsprung-Russell.\nSi tratta della tipologia stellare pi\u00f9 diffusa nell'universo: le nane rosse costituiscono infatti almeno il 67,5% di tutte le stelle presenti nella Via Lattea e recenti studi indicano che possano essere anche l'80%. Hanno masse comprese tra 0,4 e 0,08 masse solari, che costituisce il limite minimo perch\u00e9 una stella possa dirsi tale: al di sotto di questo limite infatti non si creano le condizioni di temperatura e pressione tali da innescare le reazioni di fusione dell'idrogeno in elio. Al di sotto di questa massa limite si trovano le nane brune, oggetti che possiedono una massa troppo piccola per compiere la fusione nucleare, ma comunque nettamente superiore a quella di un pianeta.\nCaratteristiche.\nSi ritiene che le nane rosse, data la loro abbondanza nella nostra galassia (o per lo meno nelle vicinanze del Sole), siano la tipologia stellare pi\u00f9 diffusa nell'universo. Proxima Centauri, la stella pi\u00f9 vicina al sistema solare, \u00e8 una nana rossa (classe M5, magnitudine apparente 11,05), cos\u00ec come venti delle trenta stelle pi\u00f9 vicine alla Terra. Tuttavia, a causa della loro bassa luminosit\u00e0, le singole nane rosse non sono facilmente osservabili, tanto da risultare completamente invisibili ad occhio nudo. Anche nelle vicinanze del Sole, non tutte le nane rosse sono state finora scoperte.\nLe nane rosse sono stelle con massa piccola, generalmente non superiore al 40% della massa della nostra stella, il Sole. Di conseguenza, possiedono delle temperature nucleari relativamente basse, appena sufficienti perch\u00e9 abbia luogo la fusione dell'idrogeno in elio tramite la catena protone-protone. Per questo motivo le nane rosse emettono una debole quantit\u00e0 di luce, spesso inferiore a un decimillesimo della quantit\u00e0 di radiazione emessa dal Sole; anche le nane rosse pi\u00f9 grandi arrivano a possedere al massimo il 10% della luminosit\u00e0 solare.\nIn generale, le nane rosse trasportano l'energia prodotta nel nucleo verso la superficie tramite moti convettivi. La convezione risulta infatti avvantaggiata rispetto ad altri metodi di trasporto energetico (come la conduzione o l'irraggiamento) a causa dell'opacit\u00e0 degli strati interni dell'astro, che possiedono una densit\u00e0 relativamente alta per quella temperatura.\nPoich\u00e9 dunque le nane rosse sono completamente convettive, l'elio non si accumula immediatamente in un nucleo inerte e quindi, rispetto ad altre stelle pi\u00f9 massicce, come proprio il Sole, arrivano a fondere una quantit\u00e0 di idrogeno proporzionalmente maggiore prima di lasciare la sequenza principale. Di conseguenza, la durata del ciclo vitale di una nana rossa sarebbe di gran lunga superiore all'et\u00e0 dell'Universo; pertanto, le stelle con masse inferiori a 0,8 M\u2609 non hanno ancora avuto il tempo di lasciare la sequenza principale. Infatti, quanto pi\u00f9 piccola \u00e8 la massa della nana rossa, tanto pi\u00f9 lunga sar\u00e0 la durata del suo ciclo vitale. Si ritiene che la durata dell'evoluzione di una nana rossa sia superiore a quella del Sole di un fattore pari alla terza o alla quarta potenza del rapporto tra la massa del Sole e la massa della nana rossa; sicch\u00e9, la sequenza principale di una nana rossa di 0,1 M\u2609 pu\u00f2 durare per 10 bilioni (1013, 10\u00a0000 miliardi) di anni. Man mano che diminuisce la quantit\u00e0 di idrogeno all'interno della stella, la velocit\u00e0 delle reazioni nucleari rallenta progressivamente mentre il nucleo inizia a contrarsi. L'energia gravitazionale generata da questa contrazione \u00e8 convertita in energia termica, la quale viene portata in superficie dalla convezione.\nIl fatto che le nane rosse e le altre stelle di piccola o media massa (come le nane arancioni o le nane gialle) rimangano nella sequenza principale mentre le stelle pi\u00f9 massicce proseguano la propria evoluzione nel ramo delle giganti consente di stimare l'et\u00e0 degli ammassi stellari determinando preliminarmente la massa delle singole stelle. Tali stime consentono di datare anche alcune strutture della Galassia, come l'alone o il piano galattico.\nUn mistero che non \u00e8 ancora stato risolto riguarda l'assenza delle nane rosse povere di metalli (gli elementi pi\u00f9 pesanti di idrogeno ed elio). I modelli fisico-matematici sviluppati sull'evoluzione cosmica suggeriscono che la prima generazione di stelle fosse costituita solamente da idrogeno, elio e tracce di litio (elementi prodotti nella nucleosintesi primordiale). Se tra queste stelle primitive vi fossero state le nane rosse, esse sarebbero ancor'oggi osservabili; tuttavia, nessuna di esse \u00e8 ancora stata identificata. Una possibile spiegazione a tale mancanza \u00e8 che in tali condizioni di abbondanza di elementi potessero svilupparsi solo stelle molto massicce, le cosiddette stelle di popolazione III, che bruciarono molto velocemente le proprie riserve di idrogeno rilasciando, dopo la loro fine, gli elementi pesanti che permisero la formazione delle prime nane. Delle spiegazioni alternative, come quella che vorrebbe le nane rosse povere in metalli molto pi\u00f9 deboli e rare dal punto di vista numerico, sono ritenute molto meno verosimili, in quanto sembrano andare contro i modelli dell'evoluzione stellare.\nEvoluzione post-sequenza principale.\nFinch\u00e9 la fusione, all'interno della nana rossa, procede lentamente ed i moti convettivi rimescolano la materia all'interno dell'astro, la stella permane nella sequenza principale.\nLe stelle aumentano di luminosit\u00e0 man mano che invecchiano, e una stella pi\u00f9 luminosa necessita di irradiare la propria energia pi\u00f9 velocemente ed intensamente per mantenere l'equilibrio. Per fare questo le stelle pi\u00f9 grandi rispetto alle nane rosse espandono il proprio volume e la propria superficie radiante evolvendo in giganti rosse. Si ritiene per\u00f2 che le nane rosse, anzich\u00e9 espandersi in giganti, incrementino la velocit\u00e0 delle reazioni nucleari con il conseguente aumento delle proprie temperature superficiali, assumendo di conseguenza una colorazione pi\u00f9 tendente al blu. Le nane blu evolverebbero poi in nane bianche non appena il loro idrogeno si fosse completamente esaurito.\nSistemi planetari.\nAgli inizi del XXI secolo sono stati scoperti diversi pianeti extrasolari in orbita attorno a delle nane rosse. Nel 2005 \u00e8 stato scoperto attorno alla stella Gliese 581 un pianeta di massa paragonabile a Nettuno (Gliese 581 b, circa 17 M\u2295), che le orbita ad una distanza media di appena 6 milioni di km (0,04 UA); data la vicinanza e nonostante la debolezza della stella, il pianeta possiede una temperatura superficiale di 150 \u00b0C. Nel 2006 \u00e8 stato scoperto un pianeta ancora meno massiccio (OGLE-2005-BLG-390Lb, solamente 5,5 M\u2295) intorno alla nana OGLE-2005-BLG-390L; orbita attorno all'astro ad una distanza di circa 390 milioni di km (2,6 UA) e possiede una temperatura superficiale molto bassa, corrispondente a \u2212220\u00a0\u00b0C (56 K).\nNel 2007 \u00e8 stato scoperto un secondo pianeta in orbita attorno a Gliese 581 potenzialmente abitabile, Gliese 581 c. Con una massa stimata dagli scopritori (un gruppo di astrofisici guidato da St\u00e9phane Udry), corrispondente a 5,03 M\u2295, a quel tempo Gliese 581 c era l'esopianeta meno massiccio in orbita attorno ad una stella di sequenza principale. Gli scopritori hanno stimato per il pianeta un raggio 1,5 volte quello del nostro pianeta.\nIl pianeta si trova all'interno della cosiddetta \"zona abitabile\" di Gliese 581, ovvero ad una distanza tale perch\u00e9 l'acqua, eventualmente presente sulla superficie del pianeta, possa presentarsi allo stato liquido.\nDopo il lancio del telescopio spaziale Kepler e il progressivo aumento della tecnologia dei telescopi da Terra numerosi pianeti sono stati scoperti attorno a nane rosse; essendo numerose, la maggior parte di pianeti terrestri \u00e8 stata scoperta attorno a questo tipo di stelle. Nel 2019 \u00e8 stato scoperto Teegarden b, un pianeta con una massa solo del 5% superiore a quella terrestre che orbita attorno a una piccola nana rossa, la stella di Teegarden.\nAbitabilit\u00e0.\nL'abitabilit\u00e0 dei sistemi delle nane rosse \u00e8 oggetto di dibattito presso gli astrofisici e gli astrobiologi. A dispetto del loro grande numero e della grande durata del loro ciclo vitale, vi sono diversi fattori che pregiudicherebbero lo sviluppo della vita in un pianeta orbitante attorno ad una nana rossa. \"In primis\", i pianeti nella zona abitabile di una nana rossa dovrebbero essere cos\u00ec vicini alla stella da risentire delle interazioni mareali dell'astro, che bloccherebbero il pianeta su una rotazione sincrona; ci\u00f2 significherebbe che un emisfero del pianeta sarebbe eternamente illuminato mentre l'emisfero opposto sarebbe sempre al buio. Per questo motivo potrebbero venirsi a creare delle enormi variazioni termiche tra la zona in ombra e la zona illuminata del pianeta che renderebbe difficoltosa l'evoluzione di forme di vita simili a quelle terrestri. D'altro canto, recenti teorie suggeriscono che anche una debole atmosfera o un oceano planetario potrebbero potenzialmente far circolare il calore sul pianeta. Un altro problema, sempre legato alla presenza di un'orbita sincrona, potrebbe portare il pianeta a non avere una magnetosfera utile a proteggere l'atmosfera, cos\u00ec come avviene sulla Terra. Nel corso di milioni di anni il seppur limitato vento solare di questo tipo di stella potrebbe asportare totalmente l'atmosfera del pianeta, rendendolo sterile e arido come \u00e8 accaduto su Marte.\nInoltre, le nane rosse emettono gran parte della propria radiazione alle lunghezze d'onda degli infrarossi, mentre sulla Terra i vegetali si servono principalmente delle lunghezze d'onda del visibile. L'attivit\u00e0 magnetica della stella pu\u00f2 inoltre avere delle ripercussioni negative sullo sviluppo della vita. Le nane rosse sono spesso coperte da vaste macchie, che arrivano a ridurre la quantit\u00e0 di radiazione emessa dalla fotosfera anche del 40%. Vi sono anche alcune nane rosse, dette stelle UV Ceti (dal prototipo UV Ceti), che emettono dei colossali flare, che arrivano anche a raddoppiare in un istante la luminosit\u00e0 della stella. Tale variabilit\u00e0 pu\u00f2 allo stesso modo pregiudicare lo sviluppo della vita nelle immediate vicinanze della stella. Gibor Basri, della University of California, Berkeley, ritiene che un pianeta in orbita stretta attorno ad una nana rossa possa mantenere la propria atmosfera anche se la stella manifesta un'elevata attivit\u00e0 di flare.\nIl 22 febbraio 2017 ha destato molto clamore la notizia della scoperta di un sistema composto da sette esopianeti di dimensioni terrestri orbitanti attorno a TRAPPIST-1, una nana rossa ultrafredda di classe spettrale M8, distante 39,5 anni luce dal sistema solare, osservabile nella costellazione dell'Aquario. La scoperta \u00e8 stata effettuata tramite il metodo del transito."}
{"id": "11289", "revid": "15756", "url": "https://it.wikipedia.org/wiki?curid=11289", "title": "Nana bruna", "text": "Le nane brune sono un tipo particolare di oggetto celeste, aventi una massa pi\u00f9 grande di quella di un pianeta, ma pi\u00f9 piccola del 7,5-8% della massa del Sole, corrispondente a (masse gioviane), che \u00e8 considerata la massa minima perch\u00e9 abbia luogo la fusione dell'idrogeno-1 propria delle stelle. Il limite minimo che separa i giganti gassosi massicci e le sub-nane brune dalle nane brune \u00e8 di circa , limite superato il quale avviene la fusione del deuterio, mentre oltre le avviene anche la fusione del litio.\nNei primi stadi della loro vita, la maggior parte delle nane brune genera un po' di energia grazie alla fusione del litio e del deuterio, elementi molto pi\u00f9 facili da fondere dell'idrogeno-1 e che sono infatti assenti nelle stelle normali, che li consumano in tempi molto brevi. La presenza del litio \u00e8 pertanto un forte indizio che un oggetto di piccola massa sia una nana bruna. Un'altra fonte di energia \u00e8 costituita dalla lenta contrazione della nana bruna, che in tal modo si riscalda sfruttando il meccanismo di Kelvin-Helmholtz.\nLe nane brune sono suddivise in base alla loro classificazione spettrale: le principali classi utilizzate sono M, L, T e Y, ove nella classe M sono raccolte le pi\u00f9 calde e nella classe Y le pi\u00f9 fredde. Nonostante il loro nome, la maggior parte delle nane brune apparirebbe di colore rossastro all'occhio umano.\nLa pi\u00f9 vicina nana bruna scoperta \u00e8 WISE 1049-5319, distante 6,5\u00a0anni luce. Si tratta in realt\u00e0 di un sistema binario di nane brune, individuato nel 2013.\nStoria delle osservazioni.\nNel 1963 Shiv Kumar avanz\u00f2 per primo l'ipotesi che il processo di formazione stellare potesse portare alla comparsa di oggetti che non raggiungono, a causa della loro piccola massa, la temperatura necessaria per la fusione dell'idrogeno. Inizialmente furono chiamati \"nane nere\", una denominazione che voleva indicare oggetti substellari scuri che fluttuano liberamente nello spazio e che avevano troppa poca massa per sostenere la fusione stabile dell'idrogeno. Nomi alternativi erano \"planetar\" e \"substella\". La denominazione di \"nana bruna\" fu proposta per la prima volta nel 1975 da Jill Tarter.\nLe prime teorie sulla natura di questi oggetti suggerivano che gli oggetti di Popolazione I aventi una massa inferiore a 0,07\u00a0M\u2609 e gli oggetti di popolazione II aventi una massa inferiore a 0,09\u00a0M\u2609 non sarebbero mai evoluti come normali stelle e sarebbero diventati stelle degeneri. Solo alla fine degli anni ottanta si cominci\u00f2 a comprendere che corpi aventi una massa superiore a circa 0,013\u00a0M\u2609 erano in grado di fondere il deuterio. Tuttavia, la strumentazione allora disponibile non permetteva l'individuazione di questi corpi celesti, i quali emettono una debolissima luce nel visibile. Essi infatti emettono la maggior parte della radiazione nell'infrarosso, ma in quegli anni i rivelatori terrestri di IR erano troppo imprecisi per identificare le nane brune.\nDa allora sono stati tentati svariati metodi per la ricerca di questi oggetti. Uno di essi consiste nello scrutare il cielo nei pressi di stelle visibili: poich\u00e9 pi\u00f9 della met\u00e0 delle stelle esistenti sono sistemi binari ci si pu\u00f2 aspettare che la compagna di alcune di esse sia una nana bruna. Inoltre, l'osservazione visiva della nana bruna non \u00e8 in questi casi necessaria, ma \u00e8 sufficiente il rilevamento della loro presenza mediante il metodo delle velocit\u00e0 radiali. Un altro metodo consiste nell'osservazione degli ammassi stellari: poich\u00e9 nelle prime fasi della loro esistenza le nane brune sono relativamente pi\u00f9 luminose a causa della fusione del deuterio e poich\u00e9 gli ammassi stellari sono formazioni relativamente giovani, si pu\u00f2 sperare di osservare fra gli oggetti pi\u00f9 deboli e rossi degli ammassi anche delle nane brune. Un terzo metodo consiste nel fatto che anche le stelle di massa pi\u00f9 piccola bruciano il litio entro 100 milioni di anni dalla loro formazione, mentre le nane brune aventi massa inferiore a 0,06\u00a0M\u2609 non lo bruciano mai. La presenza di litio nello spettro di un corpo costituisce quindi un'evidenza che si tratti di una nana bruna.\nNonostante molteplici tentativi, gli sforzi per rilevare nane brune furono inizialmente frustranti e fallimentari. Nel 1988, tuttavia, i professori Eric Becklin e Ben Zuckerman della UCLA individuarono una debole compagna della nana bianca GD\u00a0165, alla distanza di dalla principale. Lo spettro di mostrava picchi di radiazione molto spostati verso l'infrarosso. Divenne chiaro che era un oggetto pi\u00f9 freddo rispetto alla nana rossa meno calda fino ad allora conosciuta, avendo una temperatura superficiale di . Non fu subito chiaro se fosse una stella di massa molto piccola oppure una nana bruna. Successivamente si scopr\u00ec che, bench\u00e9 la massa di sia vicina a quella di transizione fra le nane brune e le stelle, essa \u00e8 probabilmente una nana bruna.\nPer alcuni anni \u00e8 rimasto l'unico oggetto scoperto aventi le sue peculiari caratteristiche. Nel 1995 tuttavia venne identificato un oggetto le cui propriet\u00e0 permettevano di classificarlo senza dubbio come una nana bruna. Si trattava di Teide 1, la cui scoperta fu annunciata da un articolo pubblicato sulla rivista \"Nature\" il 14 settembre 1995. Questo oggetto fu osservato nell'ammasso delle Pleiadi nel gennaio 1994 tramite le immagini raccolte da un team dell'Instituto de Astrof\u00edsica de Canarias, che utilizz\u00f2 un telescopio di 80\u00a0cm; successivamente, il suo spettro fu rilevato tramite il William Herschel Telescope di 4,2\u00a0m situato a Roque de los Muchachos (Las Palmas). Nel novembre 1995 Teide\u00a01 fu poi osservata tramite i Telescopi Keck situati nelle isole Hawaii. Lo spettro ricavato tramite questo telescopio e il fatto che la distanza e l'et\u00e0 delle Pleiadi siano conosciuti ha permesso di determinare che la massa di Teide\u00a01 \u00e8 di circa 55\u00a0MJ, ben al di sotto del limite che divide le stelle dalle nane brune. Inoltre, nello spettro dell'oggetto \u00e8 stata identificata la linea a del litio, indice del fatto che all'interno del suo nucleo non sono avvenute reazioni termonucleari di fusione dell'idrogeno. La temperatura superficiale di Teide\u00a01 si aggira intorno ai 2600\u00a0K. Nel 1999, con l'avvento del 2MASS, il team guidato da J. Davy Kirkpatrick scopr\u00ec diversi altri oggetti aventi caratteristiche simili a quelle di e di Teide\u00a01, che vennero raccolti in una nuova classe spettrale, avente la sigla \"L\".\nNel frattempo per\u00f2 era stato osservato un oggetto con una temperatura superficiale ancora minore di quella di e di Teide\u00a01: si trattava di Gliese 229 B, la cui scoperta fu annunciata il 1\u00ba dicembre 1995 tramite un articolo pubblicato sulla rivista \"Science\". \u00e8 la compagna della nana rossa Gliese 229 A e presenta linee di assorbimento del metano a 2\u00a0\u03bcm, il che implica una temperatura superficiale inferiore a 1300\u00a0K. La linea del metano era fino ad allora stata osservata solo nell'atmosfera di pianeti giganti gassosi e nell'atmosfera di una delle lune di Saturno, Titano. La comparsa di tale linea non \u00e8 dunque prevista alle temperature delle stelle di sequenza principale. Inoltre ci sono indicazioni della presenza di vapore acqueo nell'atmosfera di . Poich\u00e9 la nana bruna ha una grande separazione dalla primaria, la sua orbita non \u00e8 stata ancora definita e quindi la sua massa \u00e8 tuttora incerta. Essa comunque dovrebbe essere compresa fra 30 e 55\u00a0MJ. \u00e8 considerata il prototipo delle nane brune di classe spettrale T, aventi temperatura superficiale minore di quelle di classe L.\nDopo queste prime scoperte, le identificazioni di nane brune si sono moltiplicate. Alla fine del 2012 erano conosciute 1812 nane brune. Alcune di esse sono relativamente vicine alla Terra come la coppia Ba e Bb, due nane brune gravitazionalmente legate fra loro orbitanti intorno a una stella distante 12\u00a0anni luce dal sistema solare, o come WISE 1049-5319, un sistema binario di nane brune distante 6,5\u00a0anni luce.\nOsservazione e classi spettrali.\nLe nane brune possono essere distinte sulla base delle diverse caratteristiche dei loro spettri. Ci\u00f2 permette di suddividerle in quattro classi: M, L, T e Y.\nClasse M.\nAlcune nane brune presentano spettri simili a quelle delle stelle di classe M6,5 o successive. Si tratta delle nane brune a pi\u00f9 elevata temperatura superficiale () e quindi pi\u00f9 giovani. Come le stelle di tipo M, i loro spettri sono caratterizzati dall'assenza delle linee dell'idrogeno e dalla debolezza o assenza di linee appartenenti a metalli ionizzati. Sono invece presenti le linee di metalli neutri e di molecole, in particolare le linee dell'ossido di titanio (TiO) e l'ossido di vanadio (VO).\nClasse L.\nLa classe L \u00e8 stata chiamata cos\u00ec perch\u00e9 la lettera \"L\" \u00e8 alfabeticamente la pi\u00f9 vicina alla \"M\" tra le lettere non ancora utilizzate nella classificazione stellare. La lettera \"N\" \u00e8 infatti gi\u00e0 utilizzata per alcune stelle al carbonio. \u00c8 bene precisare che \"L\" non sta per\u00f2 per \"litio\" in quanto molti degli oggetti di classe L non esibiscono le righe di questo elemento nei loro spettri. Hanno temperature superficiali comprese fra 2\u00a0200 e , si presentano di colore rosso chiaro fino ad un rosso intenso ed emettono la maggior parte della loro radiazione nell'infrarosso. Nei loro spettri sono dominanti le molecole e i metalli neutri, in particolare gli idruri (FeH, CrH, MgH, CaH) e i metalli alcalini (Na I, K I, Cs I, Rb I). Non sono invece presenti l'ossido di titanio (TiO) e l'ossido di vanadio (VO), che invece caratterizzano gli spettri delle stelle di tipo M meno calde. Anche la classe L, come le altre classi spettrali, \u00e8 stata suddivisa in 10 sottoclassi, da L0 a L9, aventi temperature superficiali decrescenti: un oggetto \u00e8 assegnato a una di queste classi sulla base delle caratteristiche delle proprie linee spettrali.\nGiova sottolineare che non tutti gli oggetti di classe L sono nane brune, anzi solo un terzo degli oggetti appartenenti a questa classe spettrale lo \u00e8. Gli altri due terzi sono costituiti da stelle subnane di piccola massa eccezionalmente fredde. Sembra tuttavia che la temperatura superficiale minima possedute dalle stelle che fondono l'idrogeno sia circa 1.750\u00a0K. Ci\u00f2 significa che le stelle nane pi\u00f9 fredde sono di classe L4-6. Gli oggetti appartenenti alle classi successive sono tutti delle nane brune. Non \u00e8 escluso che anche un piccolo numero di stelle di grande massa possa essere di classe L, ma la formazione di tali stelle non avviene secondo i normali meccanismi di formazione stellare, ma tramite meccanismi esotici, come la fusione di due supergiganti. Un esempio \u00e8 forse V838 Monocerotis.\nLo studio degli oggetti di classe L \u00e8 complicato dal fatto che le loro atmosfere sono sufficientemente fredde da permettere la formazione di grani di polvere, che assorbono la radiazione e la riemettono a lunghezze d'onda maggiori. Ci\u00f2 ha anche degli effetti sul calcolo della temperatura dell'intera atmosfera, che diventa pi\u00f9 difficile. I modelli di questi oggetti devono quindi cercare di simulare gli effetti prodotti dai grani di polvere.\nNel 2013 erano state individuate pi\u00f9 di 900 nane brune di classe L, per lo pi\u00f9 mediante campagne di rilevamento su grandi porzioni della volta celeste, come la Two Micron All Sky Survey (2MASS), la Deep Near Infrared Survey of the Southern (DENIS), la Sloan Digital Sky Survey (SDSS) e la survey condotta da WISE (Wide-field Infrared Survey Explorer).\nClasse T.\nLa classe T raccoglie oggetti con temperature superficiali comprese fra 700 e . Essi sono di colore rosso intenso fino ad un rosso scuro, quasi cupo, ed emettono gran parte della loro radiazione nell'infrarosso, risultando quindi molto deboli nella banda del visibile. I loro spettri sono dominati dalle linee di assorbimento H e K del metano (CH4), che sono invece assenti nelle nane di tipo L. Tali linee sono presenti anche negli spettri del pianeti giganti del sistema solare e in quello di Titano. Le linee del monossido di carbonio sono presenti nelle prime sottoclassi del tipo T, ma scompaiono nelle classi successive alla T4. Sono invece assenti gli idruri (FeH, CrH), che caratterizzano invece gli oggetti di tipo L, mentre sono ancora osservabili i metalli alcalini (K I, Na I), sebbene questi comincino a scomparire intorno alle sottoclassi T7-T8. Un'ulteriore caratteristica degli oggetti di classe T consiste nella condensazione dei grani di polvere presenti nelle atmosfere delle nane di classe L, che in tal modo precipitano nelle zone pi\u00f9 interne del corpo celeste. Di conseguenza, le loro atmosfere, a differenza di quelle delle nane di classe L, sono relativamente libere da grani di polvere e pertanto pi\u00f9 facilmente studiabili.\nA differenza degli oggetti di tipo L, che possono essere sia stelle che nane brune, gli oggetti di tipo T sono tutti nane brune. Nel 2013 erano state individuate 355 nane brune di classe T.\nClasse Y.\nIl miglioramento delle tecniche osservazionali ha permesso di osservare oggetti a temperature via via pi\u00f9 basse. Negli anni 2008 e 2009 sono state osservate nane brune con temperature comprese fra 500 e 600\u00a0K. Esse furono assegnate alla classe T9. Tuttavia gli spettri di questi corpi celesti presentavano linee di assorbimento intorno ai 1550\u00a0nm. Delorme \"et al.\" (2008) suggerirono che esse erano attribuibili alla presenza di ammoniaca; poich\u00e9 tale composto non era osservabile negli spettri di tipo T, questi studiosi ipotizzarono che esso indicasse la transizione dal tipo T a una nuova classe spettrale, cui assegnarono la lettera \"Y\". Raccolsero di conseguenza le nane osservate, aventi questa caratteristica, nella classe Y0. Cionondimeno, la linea dell'ammoniaca \u00e8 difficilmente distinguibile da quelle dell'acqua e del metano; pertanto altri autori reputarono l'assegnazione alla classe Y0 come prematura.\nNegli anni successivi, tuttavia, sono state osservate nane brune sempre pi\u00f9 fredde. Nel febbraio 2011 Luhman \"et al.\" diedero notizia della scoperta di un oggetto di massa , in orbita intorno a una nana bianca, la cui temperatura superficiale \u00e8 di . Bench\u00e9 abbia una massa \"planetaria\", Rodriguez \"et al.\" (2011) hanno sostenuto che \u00e8 improbabile che l'oggetto si sia formato nel modo in cui si formano i pianeti. Nello stesso mese, Liu \"et al.\" osservarono una nana bruna avente una temperatura superficiale di ~300\u00a0K in orbita intorno a un'altra nana bruna di piccola massa.\nNel 2013 erano 15 gli oggetti classificati come nane brune di classe Y. La definizione di tale classe era ancora incerta sebbene esistessero dei tentativi di modellare gli oggetti ad essa appartenenti. La sparizione delle linee dei metalli alcalini e la presenza di ammoniaca nello spettro di un oggetto erano considerati come due possibili indizi della loro appartenenza alla classe Y.\nFra le nane brune scoperte di classe Y WISE 1828+2650, osservata per la prima volta nel 2011, si \u00e8 rivelata particolarmente fredda. Non emette alcuna radiazione nella banda del visibile e la sua temperatura superficiale fu stimata essere inferiore ai (cio\u00e8 inferiore a ). Stime successive della sua temperatura atmosferica la pongono nell'intervallo fra 240 e 400\u00a0K (cio\u00e8 fra \u221223 e +127\u00a0\u00b0C). Nel 2014 \u00e8 stata scoperta una sub-nana bruna di classe Y a 7,2 a.l. dalla Terra, WISE 0855\u22120714. Con una temperatura compresa tra i \u221248 e i \u221213\u00a0\u00b0C, si tratta della pi\u00f9 fredda nana bruna scoperta, inoltre la sua distanza la colloca al quarto posto tra gli oggetti extrasolari pi\u00f9 vicini alla Terra.\nCaratteristiche fisiche e teoria evolutiva.\nGeneralit\u00e0.\nSi suppone che la formazione stellare avvenga mediante il collasso di una nube interstellare di gas e polveri. La contrazione della nube aumenta la sua temperatura a causa del rilascio di energia potenziale gravitazionale. Inizialmente, il gas irradia molta della sua energia, permettendo al collasso di continuare, ma a un certo punto la regione centrale della nube diventa sufficientemente densa da intrappolare la radiazione, producendo un ulteriore importante aumento della temperatura, tale da far innescare le reazioni nucleari all'interno della protostella. La pressione del gas e della radiazione generate dalla fusione termonucleare controbilancia la forza di gravit\u00e0 e quindi previene ogni ulteriore contrazione del nucleo stellare. Viene in tal modo raggiunto un equilibrio idrostatico e la stella fonder\u00e0 l'idrogeno in elio per buona parte della sua esistenza, rimanendo all'interno della sequenza principale.\nSe tuttavia la massa della protostella \u00e8 inferiore a 0,08\u00a0M\u2609 la pressione raggiunta all'interno del nucleo non sar\u00e0 sufficiente a farlo pervenire a temperature tali da innescare le reazioni di fusione prima che la contrazione si arresti a causa della pressione degli elettroni degenerati. Tale pressione impedisce ogni ulteriore contrazione del nucleo e quindi il raggiungimento di condizioni tali da innescare le reazioni nucleari. Il risultato \u00e8 una \"stella fallita\", ossia una nana bruna che si raffredder\u00e0 lentamente emettendo la sua energia termica interna.\nGenesi.\nNon \u00e8 ancora del tutto chiaro quale sia l'esatto meccanismo con cui le nane brune si formano. Sono stati proposti cinque diversi scenari, non mutualmente esclusivi:\nProve indirette e dirette di dischi di accrescimento intorno a nane brune giovani sono state raccolte tramite numerose osservazioni. La scoperta di tali dischi di accrescimento pu\u00f2 gettare nuova luce sia sui processi di formazione delle nane brune, sia sull'esistenza di possibili pianeti intorno ad esse.\nStruttura ed evoluzione.\nLe nane brune hanno pi\u00f9 o meno tutte lo stesso raggio. Ci\u00f2 \u00e8 dovuto al fatto che la pressione esercitata dagli elettroni degenerati \u00e8 indipendente dalla temperatura e dipendente solo dalla massa. In particolare, il raggio \u00e8 inversamente proporzionale alla radice cubica della massa. Ne consegue che le nane brune pi\u00f9 massicce hanno un raggio che \u00e8 circa 40% minore di quelle di massa pi\u00f9 piccola. Le dimensioni tipiche di una nana bruna sono paragonabili a quelle di Giove. In realt\u00e0, la differenza di raggio fra le diverse nane brune \u00e8 ancora minore. Infatti il nucleo di una nana bruna \u00e8 sufficientemente caldo perch\u00e9 l'energia cinetica degli elettroni e degli ioni eserciti un'ulteriore pressione, che si aggiunge a quella degli elettroni degenerati. Poich\u00e9 le nane brune di grande massa si raffreddano pi\u00f9 lentamente di quelle di piccola massa, la pressione ulteriore esercitata dal moto delle particelle del nucleo \u00e8 generalmente maggiore nelle nane brune di grande massa. Questo riduce la differenza di raggio fra le nane brune pi\u00f9 massicce e quelle meno massicce al 25%.\nCome le stelle di massa pi\u00f9 piccola (M&lt;0,4\u00a0M\u2609), le nane brune hanno interni totalmente convettivi: ci\u00f2 significa che il trasporto dell'energia dal nucleo agli strati atmosferici avviene esclusivamente tramite moti convettivi. Tuttavia, nelle nane brune pi\u00f9 vecchie, la temperatura delle zone interne dell'astro scende in modo sufficiente da permettere la creazione di un nucleo conduttivo.\nNelle prime fasi della sua esistenza una nana bruna, come una protostella, diminuisce il suo raggio. La temperatura del suo nucleo cresce in maniera inversamente proporzionale al raggio stesso. Quando la pressione degli elettroni degenerati diviene dominante, la contrazione si arresta e, conseguentemente, la temperatura del nucleo e quella superficiale non subiscono ulteriori aumenti. La temperatura raggiunta al momento dell'arresto della contrazione \u00e8 quindi la temperatura massima che la nana bruna raggiunger\u00e0 nel corso della sua esistenza. Il processo di contrazione pu\u00f2 durare fra i 300\u00a0milioni di anni per le nane brune pi\u00f9 massicce (comparabile al tempo che una protostella di piccola massa impiega per entrare nella sequenza principale) e i 10\u00a0milioni di anni per quelle meno massicce. Le temperature raggiunte dal nucleo dopo la contrazione iniziale possono variare da alcuni milioni di K per le nane brune pi\u00f9 massicce a mezzo milione di K per quelle meno massicce. A questo punto la nana bruna comincia a raffreddarsi lentamente. Inizialmente la temperatura interna viene sostenuta dalla fusione del deuterio e, per le nane brune pi\u00f9 massicce, anche dalla fusione del litio. Il processo di raffreddamento viene accelerato dopo l'esaurimento del deuterio e del litio. Questo avviene dopo circa 5\u00a0miliardi di anni per le nane brune pi\u00f9 massicce, ma dopo solo 100\u00a0milioni di anni per quelle meno massicce.\nLa progressiva diminuzione della temperatura del nucleo fa diminuire lentamente anche la temperatura superficiale di una nana bruna. Pertanto, mentre le stelle, una volta entrate nella sequenza principale, mantengono pi\u00f9 o meno la loro classe spettrale per gran parte della loro esistenza, le nane brune mutano la loro classe spettrale mano a mano che la temperatura delle loro atmosfere diminuisce. Per esempio, una nana bruna di grande massa inizia la sua esistenza con una temperatura atmosferica vicina ai 3000\u00a0K, dunque come un oggetto appartenente alle ultime sottoclassi della classe spettrale M. Dopo circa 100\u00a0milioni di anni dalla formazione la sua temperatura superficiale comincia a diminuire e dopo un miliardo di anni essa si attesta intorno ai 2000\u00a0K: la nana bruna diventa quindi un oggetto di classe spettrale L. Dopo 10\u00a0miliardi di anni la temperatura superficiale raggiunge i 1500\u00a0K. Le nane brune di massa pi\u00f9 piccola si raffreddano pi\u00f9 rapidamente: dopo 100\u00a0milioni di anni dalla loro nascita hanno una temperatura superficiale di 1500\u00a0K, mentre dopo un miliardo di anni hanno una temperatura inferiore ai 1000\u00a0K e diventano in tal modo oggetti di classe spettrale T. Dato che, per la legge di Stefan-Boltzmann, la luminosit\u00e0 di un corpo \u00e8 proporzionale alla quarta potenza della sua temperatura, la luminosit\u00e0 di una nana bruna cala progressivamente al calare della sua temperatura. Dato che le nane brune massicce si raffreddano pi\u00f9 lentamente, esse saranno in generale pi\u00f9 facilmente osservabili di quelle meno massicce in quanto saranno in genere pi\u00f9 luminose.\nSorgenti di raggi X.\nDal 1999 in avanti sono stati osservati nelle nane brune dei flare di raggi X, suggerendo che sulle loro superfici si verificano fenomeni legati alla riconnessione magnetica tipici delle stelle di piccola massa. La combinazione dei moti convettivi che trasportano l'energia in superficie con il moto di rotazione, che \u00e8 solitamente molto veloce nelle nane brune, produce un \"attorcigliamento\" del campo magnetico sulla superficie dell'astro. Questo produce un accumulo di energia che si libera periodicamente in flare.\nLa nana bruna LP 944-020, distante 16\u00a0anni luce dal Sole, \u00e8 stata osservata nel 1999 dal telescopio spaziale Chandra per rilevare eventuali emissioni di raggi X. Per le prime nove ore di osservazione non fu rilevata alcun'emissione, ma a quel punto si ebbe un brillamento, che decadde progressivamente nelle due ore seguenti. L'assenza di raggi X nel periodo di quiescenza dimostr\u00f2 l'assenza di una corona intorno al corpo celeste, suggerendo che le corone non si formano pi\u00f9 intorno ad astri aventi una temperatura superficiale di come LP 944-020.\nTuttavia, le nane brune possono sviluppare corone nelle prime fasi della loro esistenza (fino a 10-100\u00a0milioni di anni dalla loro nascita), quando sono ancora sufficientemente calde e la loro temperatura \u00e8 sostenuta dalla fusione del deuterio. Nel 2001 la nana bruna TWA 5B, distante dal Sole, \u00e8 stata osservata da Chandra. Essa orbita intorno alla stella pre-sequenza principale TWA 5A, la cui et\u00e0 \u00e8 stimata intorno a 12\u00a0milioni di anni. Chandra rilev\u00f2 un flusso stabile di raggi X dalla nana bruna, la cui provenienza si deve ricercare in una corona avente temperatura di circa 3\u00a0milioni di K. Si presume che tali corone scompaiano dopo alcuni milioni di anni dalla nascita della nana bruna, a causa del progressivo raffreddamento del corpo celeste; ci\u00f2 interrompe il flusso stabile di raggi\u00a0X, ma per diverse centinaia di milioni di anni possano ugualmente presentarsi brillamenti di raggi\u00a0X, come avviene in LP 944-020, causati dalla combinazione dei moti convettivi e del moto di rotazione dell'astro.\nMeteorologia.\nNel 2011 la nana bruna 2MASS J22282889-431026 \u00e8 stata osservata contemporaneamente dai telescopi spaziali Hubble e Spitzer. Si tratta di una nana bruna di classe spettrale T6,5 distante , avente una temperatura superficiale di . Sono state rivelate variazioni nella maggior parte delle frequenze dell'infrarosso aventi un periodo di 1,4\u00a0ore. Bench\u00e9 il periodo fosse lo stesso e la curva di luce la medesima, le variazioni erano sfasate fra loro alle diverse lunghezze d'onda.\nLe variazioni sono state interpretate come dovute alla presenza di grandi nubi nell'atmosfera della nana bruna, delle dimensioni di un pianeta, che schermano la radiazione proveniente dal corpo celeste. Questo, ruotando con un periodo di 1,4\u00a0ore, espone periodicamente la parte interessata dalle nubi e ci\u00f2 riduce la sua luminosit\u00e0. La sfasatura dei periodi di variazione alle diverse lunghezze d'onda \u00e8 probabilmente determinata dalla presenza di nubi di estensione e conformazione differente a diverse profondit\u00e0 atmosferiche. Ci\u00f2 suggerisce che la meteorologia delle nane brune sufficientemente fredde da permettere la formazioni di nubi opache sia particolarmente movimentata, comparabile a quella di Giove, ma con fenomeni probabilmente pi\u00f9 intensi.\nCome distinguere le nane brune da altri corpi celesti.\nLe nane brune costituiscono uno stadio intermedio fra le stelle e i grandi pianeti gassosi. \u00c8 quindi importante cercare di elaborare criteri per riconoscere le nane brune in modo da distinguerle sia dalle stelle che dai pianeti.\nCome distinguere le nane brune di piccola massa dai pianeti di grande massa.\nSono diverse le caratteristiche che accomunano le nane brune ai pianeti giganti: come si \u00e8 detto, esse hanno pi\u00f9 o meno il loro stesso raggio, essendo il loro volume governato principalmente dalla pressione degli elettroni degenerati, che diventa dominante in corpi aventi una massa superiore a 2-5\u00a0MJ. Inoltre, come nei pianeti, nelle nane brune non avviene la fusione dell'idrogeno. Di conseguenza, \u00e8 spesso difficile distinguerle dai pianeti. Ci sono tuttavia dei metodi per distinguere una nana bruna da un pianeta.\nPianeti intorno a nane brune.\nIntorno alle nane brune sono stati osservati dischi protoplanetari che sembrano avere le stesse caratteristiche dei dischi protoplanetari orbitanti intorno alle stelle. Date le piccole dimensioni dei dischi di accrescimento attorno alle nane brune, \u00e8 pi\u00f9 probabile lo sviluppo di pianeti di tipo terrestre piuttosto che di giganti gassosi; inoltre, data la vicinanza alla nana bruna, gli effetti mareali su tali pianeti dovrebbero essere molto intensi.\nSe un pianeta gigante in orbita attorno a una nana bruna si trovasse sulla stessa linea di vista della nana bruna, il suo transito dovrebbe essere facilmente rilevabile, dato che i due corpi avrebbero approssimativamente lo stesso diametro.\nIl primo esopianeta scoperto in orbita intorno a una nana bruna \u00e8 stato 2M1207 b, osservato per la prima volta nel 2005 presso l'European Southern Observatory. La sua massa \u00e8 compresa fra 3 e 7\u00a0MJ, il che esclude che sia a sua volta una nana bruna. Un altro esempio \u00e8 2MASS J044144, una nana bruna di 20\u00a0MJ, intorno alla quale orbita un compagno di massa planetaria di 5-10\u00a0MJ. Tuttavia questi esopianeti potrebbero non essersi formati a partire da un disco di accrescimento protoplanetario, ma dalla frammentazione e dal collasso gravitazionale della nube di gas da cui ha avuto origine anche la nana bruna. Ci\u00f2 \u00e8 deducibile dalle grandi masse possedute da questi compagni, dalle loro orbite molto larghe e dai tempi di formazione del sistema, che si stima siano stati relativamente brevi. Quindi, almeno secondo alcune definizioni, questi oggetti non sarebbero propriamente pianeti, ma sub-nane brune. Tuttavia nel 2012 \u00e8 stato osservato il primo oggetto indiscutibilmente classificabile come pianeta intorno a una nana bruna: si tratta di OGLE-2012-BLG-0358Lb, un corpo di orbitante alla distanza di dalla nana bruna OGLE-2012-BLG-0358L di massa . La piccola distanza e il piccolo rapporto fra le masse dei due oggetti () fa pensare che il compagno si sia formato in un disco protoplanetario intorno alla nana bruna."}
{"id": "11291", "revid": "120849186", "url": "https://it.wikipedia.org/wiki?curid=11291", "title": "Velocit\u00e0 di fuga", "text": "La velocit\u00e0 di fuga \u00e8 la velocit\u00e0 minima che un corpo, senza alcuna successiva propulsione, deve avere in una certa posizione per potersi allontanare indefinitamente da un campo a cui \u00e8 soggetto. Viene anche chiamata in astronautica la seconda velocit\u00e0 cosmica (insieme con la prima e la terza, forma una tripletta di grandezze notevoli). L'applicazione pi\u00f9 semplice (proprio quella con cui \u00e8 stato pensato storicamente per la prima volta da Newton il concetto di velocit\u00e0 di fuga, come in figura) \u00e8 quello di un proiettile sparato da una montagna molto alta in direzione parallela al suolo: quanto veloce deve essere lanciato inizialmente per uscire dal campo gravitazionale Terrestre e andare nello spazio?\nDescrizione.\nDi solito per semplicit\u00e0 non si considerano almeno in prima battuta le forze non conservative (di solito, l'attrito viscoso del fluido in cui \u00e8 immerso l'oggetto): per esempio per stimare la velocit\u00e0 di fuga dalla Terra si trascura in prima battuta l'attrito dell'aria, perch\u00e9 dipende a sua volta dalla velocit\u00e0 e quindi varia molto man mano che il proiettile decelera, complicando moltissimo il calcolo. In questo modo per\u00f2 si sottostima molto la velocit\u00e0 di fuga reale dalla superficie terrestre. Notare che per esempio un razzo non ha bisogno di avere una velocit\u00e0 di lancio pari alla velocit\u00e0 di fuga, ma pu\u00f2 allontanarsi a qualsiasi velocit\u00e0, se continua ad avere un adeguato sistema di propulsione in funzione durante il volo. Questo fa capire quanto sia importante specificare nella definizione \"senza alcuna successiva propulsione\".\nLa velocit\u00e0 di fuga pu\u00f2 essere calcolata anche nel caso di un campo dato non da una ma da pi\u00f9 sorgenti (per esempio due pianeti vicini o due stelle binarie), e il campo non deve necessariamente essere gravitazionale (per esempio si pu\u00f2 calcolare la velocit\u00e0 di fuga di una pallina di ferro dalla superficie di un grosso magnete, o da una sfera carica elettricamente: in questi due casi i campi sono rispettivamente elettrostatico e magnetostatico). In effetti, la definizione data sopra, che fa perno sul concetto di campo, vale solo se la carica del corpo da allontanare indefinitamente \u00e8 trascurabile rispetto a quella della sorgente stessa: questi sono casi delle applicazioni pi\u00f9 frequenti, in cui il calcolo della velocit\u00e0 di fuga si semplifica molto. \nAltrimenti il concetto di campo \u00e8 meno utile ed \u00e8 necessario considerare le forze di reazione esercitate dal corpo che fugge, oppure, con un altro metodo, la perturbazione del campo indotta dal corpo che fugge. Per il caso della velocit\u00e0 di fuga terrestre, in pratica si pu\u00f2 considerare il campo gravitazionale se il corpo che fugge ha una massa molto minore di quella terrestre, altrimenti, per esempio nel caso della Luna, non si pu\u00f2 trascurare lo spostamento dato dall'attrazione esercitata sul corpo dalla Terra, che aumenta considerevolmente la velocit\u00e0 necessaria alla fuga.\nComunemente si definisce la velocit\u00e0 di fuga come la velocit\u00e0 necessaria per liberarsi da un campo; questa definizione \u00e8 inesatta perch\u00e9 un campo \u00e8 infinitamente esteso.Una caratteristica un po' controintuitiva della velocit\u00e0 di fuga \u00e8 che \u00e8 indipendente dalla direzione, quindi la si pu\u00f2 trattare come una grandezza scalare. In balistica si definisce velocit\u00e0 limite e fa riferimento al campo gravitazionale di un pianeta. In pratica la velocit\u00e0 limite corrisponde alla minima velocit\u00e0 teorica di decollo per un veicolo spaziale destinato a navigare nello spazio profondo.\nDerivazione della formula per la velocit\u00e0 di fuga.\nIl modo pi\u00f9 semplice di derivare la formula per la velocit\u00e0 di fuga \u00e8 utilizzare la legge della conservazione dell'energia. \nDefinizione pi\u00f9 formale di velocit\u00e0 di fuga, in un campo potenziale gravitazionale.\nLa velocit\u00e0 di fuga pu\u00f2 essere definita pi\u00f9 formalmente come la velocit\u00e0 iniziale necessaria per andare da un punto in un campo gravitazionale, a distanza \"r\" dal centro del campo, fino all'infinito con velocit\u00e0 residua nulla, relativamente al campo stesso. \nNell'uso comune il punto iniziale \u00e8 posto sulla superficie di un pianeta o di un satellite. Una velocit\u00e0 cos\u00ec definita \u00e8 una quantit\u00e0 teorica, perch\u00e9 presume che un oggetto sia sparato nello spazio come un proiettile, cio\u00e8 con una spinta iniziale (impulso) di brevissima durata al cui termine la velocit\u00e0 dell'oggetto \u00e8 la velocit\u00e0 di fuga. Nella realt\u00e0 si utilizza quasi sempre un mezzo di propulsione per entrare nello spazio e quindi non \u00e8 necessario arrivare a velocit\u00e0 cos\u00ec elevate. \u00c8 di solito nello spazio che l'idea prende un pi\u00f9 concreto significato.\nSulla superficie della Terra la velocit\u00e0 di fuga \u00e8 pari a circa, ovvero poco pi\u00f9 di , mentre a dalla superficie \u00e8 circa : i razzi solitamente ottengono questa velocit\u00e0 con un'accelerazione continua dalla superficie fino a quell'altezza, oltre la quale il razzo si pu\u00f2 allontanare indefinitamente dalla Terra per inerzia, cio\u00e8 senza propulsione.\nCalcolo nel caso semplice di velocit\u00e0 di fuga da un corpo solo.\nNel caso semplice di velocit\u00e0 di fuga da un corpo solo, o da una sola sorgente di gravit\u00e0 di massa formula_1, si procede come segue: all'oggetto di massa formula_2, a distanza formula_3 dal centro di gravit\u00e0, viene fornita una velocit\u00e0\nformula_4 che gli conferisce un'energia meccanica iniziale pari a:\nin cui: \nrappresenta la costante di gravitazione universale.\nA distanza dal centro infinita e con velocit\u00e0 residua nulla entrambi i termini che contribuiscono all'energia meccanica si annullano: il primo (energia cinetica) perch\u00e9 \u00e8 proporzionale al quadrato della velocit\u00e0, il secondo (energia potenziale gravitazionale) perch\u00e9 \u00e8 inversamente proporzionale alla distanza; quindi l'energia meccanica \u00e8 formula_7. In base alla Legge di conservazione dell'energia meccanica, si trova:\nQuesta relazione permette anche di definire la velocit\u00e0 di fuga formula_4 come quella velocit\u00e0 a cui l'energia cinetica del corpo \u00e8 pari al modulo della sua energia potenziale gravitazionale.\nRisolvendo rispetto a formula_4 si ha infine:\ndove:"}
{"id": "11296", "revid": "92920", "url": "https://it.wikipedia.org/wiki?curid=11296", "title": "&quot;Weird Al&quot; Yankovic", "text": "Ha registrato la sua prima parodia nel 1976, ha venduto pi\u00f9 di 12 milioni di album (a partire dal 2007), ha registrato pi\u00f9 di 150 brani fra parodie e canzoni originali, e ha eseguito oltre 1.000 spettacoli dal vivo. Le sue opere gli hanno fatto guadagnare cinque Grammy Awards e altre undici \"nomination\", quattro dischi d'oro e sei dischi di platino negli Stati Uniti. Il suo ultimo album, \"Mandatory Fun\" (2014), \u00e8 diventato il suo album con pi\u00f9 vendite durante la prima settimana di debutto.\nOltre a registrare i suoi album, Yankovic ha scritto e recitato nel film \"UHF\" (1989) e nella serie televisiva \"The Weird Al Show\" (1997). Ha anche fatto apparizioni come ospite o come cameo e ha recitato in molti spettacoli televisivi e contenuti web video, oltre a recitare negli speciali di Al TV su MTV. Ha anche scritto due libri per bambini, \"When I Grow Up\" e \"My New Teacher and Me!\"\nBiografia.\nOrigini e formazione.\nNacque a Downey, ma crebbe a Lynwood, da padre statunitense di origini croate e da madre statunitense di origini inglesi ed italiane. Inizi\u00f2 a suonare la fisarmonica poco prima dei sei anni; infatti un venditore porta a porta che viaggiava attraverso Lynwood offr\u00ec ai genitori di Yankovic una scelta di lezioni di fisarmonica o chitarra in una scuola di musica locale, e i suoi genitori optarono per il primo strumento musicale, frequentando le lezioni per tre anni prima di decidere di imparare da solo.\nInizi\u00f2 l'asilo un anno prima della maggior parte dei bambini, saltando la seconda elementare. Frequent\u00f2 successivamente la Lynwood High School, non mostrando interesse per eventi sportivi o sociali a scuola, ma partecipando attivamente nei programmi extracurriculari della sua scuola. Si diplom\u00f2 nel 1975 e l'anno seguente studi\u00f2 architettura presso la California Polytechnic State University - ove consegu\u00ec un \"bachelor's degree\" in architettura - trovando un primo impiego come \"disc jockey\" presso la radio dell'universit\u00e0, la San Luis Obispo radio station.\nLa maturit\u00e0 e il matrimonio.\nAl \u00e8 diventato vegatariano nel 1992, quando la sua fidanzata del tempo gli regal\u00f2 una copia del libro di John Robbins \"Diet for a New America\". Il libro, ha raccontato, \u00abha descritto [...] un argomento molto convincente per una dieta vegetariana rigorosa\u00bb. Quando gli \u00e8 stato chiesto come pu\u00f2 razionalizzare l'esecuzione in eventi come il Great American Rib Cook-Off come vegano, ha risposto: \u00abAllo stesso modo in cui posso razionalizzare il suonare in un college anche se non sono pi\u00f9 uno studente\u00bb. In un'intervista del 2011 con il sito web di notizie OnMilwaukee, Yankovic ha chiarito la sua posizione sulla sua dieta e ha detto: \u00abSono ancora vegetariano e provo a essere vegano, ma a volte baro. Se c'\u00e8 una pizza al formaggio sul bus della band, io potrei rubarne un pezzo\u00bb.\nIl 10 febbraio 2001 ha sposato Suzanne Krajewski, con la quale ha avuto una figlia, Nina, nata l'11 febbraio 2003. Contrariamente alla sua personalit\u00e0 estroversa, Yankovic \u00e8 conosciuto da amici e colleghi come educato, timido e introverso, anche tra la sua famiglia. Yankovic si identifica come cristiano. Una coppia della sua chiesa apparve sulla copertina di Poodle Hat. Il \"background\" religioso di Yankovic si riflette nella sua astinenza da volgarit\u00e0, alcol, tabacco e droghe; lui e la sua famiglia vivono a Los Angeles in una casa precedentemente posseduta (in periodi diversi) da Jack S. Margolis e Heavy D.\nLa morte dei genitori nel 2004.\nIl 9 aprile 2004 i genitori di Al (Nick Louis Yankovic, 86 anni, e Mary, 81 anni) sono stati trovati privi di vita nella loro casa a Fallbrook, apparentemente vittime di avvelenamento da monossido di carbonio. La notte seguente, Al si \u00e8 presentato al suo concerto ad Appleton, sperando che la sua musica, che era stata d'aiuto ai suoi \"fan\" nei momenti difficili, potesse funzionare anche con lui e che \u00abalmeno [...] mi farebbe fare una pausa dal singhiozzare continuamente\u00bb. La loro morte \u00e8 avvenuta in seguito all'uscita di \"Poodle Hat\", che \u00e8 stato l'album pi\u00f9 venduto di Yankovic in 20 anni. Consider\u00f2 terapeutico lo spettacolo e il \"tour\" continui e disse che \u00abse non avessi avuto nulla che mi potesse distrarre, probabilmente mi sarei trovato in una depressione ancora pi\u00f9 profonda. Per un paio d'ore ogni sera, sarei potuto salire sul palco e mettere su un grande sorriso falso e fingere che tutto sia andato bene.\u00bb In un'intervista del 2014, Yankovic ha definito la morte dei suoi genitori \u00abla cosa peggiore che mi sia mai capitata\u00bb. Ha aggiunto: \u00abSapevo intellettualmente che ad un certo punto, probabilmente, avrei dovuto sopravvivere alla morte dei miei genitori, ma non avrei mai pensato che sarebbe stato allo stesso tempo, e cos\u00ec bruscamente\u00bb.\nCarriera.\n1976\u20131981: Dr. Demento e le prime opere.\nNel 1976, il Dr. Demento parl\u00f2 alla scuola di Yankovic, dove l'allora sedicenne Yankovic gli diede un nastro fatto in casa di canzoni originali e parodistiche eseguite sulla fisarmonica nella camera da letto di Yankovic su un \u00abpiccolo registratore a nastro\u00bb. La prima canzone del nastro, \"Belvedere Cruisin\" - sulla Plymouth Belvedere della sua famiglia - \u00e8 stata suonata nel programma radiofonico della commedia di Demento, dando il via alla carriera di Yankovic. Demento ha detto, \u00ab\"Belvedere Cruising\" potrebbe non essere stata la migliore canzone che io abbia mai ascoltato, ma aveva alcune linee intelligenti [...] che ho messo immediatamente in onda il nastro.\u00bb Yankovic ha anche suonato nelle caffetterie locali, accompagnato dal suo compagno di dormitorio Joel Miller, che l'accompagnava con i bonghi. Yankovic in seguito disse: \u00abEra un po' come la notte della musica amatoriale, e molte persone si presentavano come degli aspiranti Dan Fogelbergs, si alzavano sul palco con la loro chitarra acustica e facevano delle adorabili ballate. Io mi alzavo con la mia fisarmonica e iniziavo a suonare il tema di , e la gente rimaneva un po' scioccata dal fatto che avevo interrotto la loro \"festosa\" festa popolare del gioved\u00ec sera\u00bb. Durante il secondo anno di Yankovic come studente di architettura a Cal Poly, divenne un \"disc jockey\" al KCPR, la stazione radio dell'universit\u00e0. Yankovic era stato inizialmente chiamato \"Weird Al\" come soprannome dispregiativo, visto che era visto come lo strano rispetto agli altri residenti. Anche se inizialmente lo prese come un insulto, Yankovic alla fine lo accett\u00f2 professionalmente come suo personaggio per la stazione. Nel 1978, ha pubblicato la sua prima registrazione (come Alfred Yankovic), \"Take Me Down\", sull'LP \"Slo Grown\", come beneficio per la Commissione Opportunit\u00e0 economica della Contea di San Luis Obispo. La canzone prese in giro famosi punti di riferimento vicini come Bubblegum Alley e i bagni delle fontane del Madonna Inn.\nA met\u00e0 del 1979, poco prima del suo ultimo anno all'universit\u00e0, \"My Sharona\" dei The Knack era in classifica e Yankovic port\u00f2 la sua fisarmonica nel bagno di fronte alla sala della stazione radio per sfruttare l'acustica della camera di eco e registr\u00f2 una parodia intitolata \"My Bologna\". La invi\u00f2 alla trasmissione del Dr. Demento, che la trasmise per settimane, anche perch\u00e9 la parodia ricevette una buona risposta dagli ascoltatori, Yankovic incontr\u00f2 i The Knack dopo uno spettacolo al \"college\" e si present\u00f2 come l'autore di \"My Bologna\". Il cantante dei Knack, Doug Fieger, disse che gli piaceva la canzone e sugger\u00ec al vice presidente della Capitol Records, Rupert Perry, di pubblicarla come singolo. l'etichetta diede a Yankovic un contratto discografico di sei mesi e \"My Bologna\" venne pubblicata come singolo insieme a \"School Cafeteria\" sul lato B; da allora Yankovic, che \u00abstava ottenendo solo voti medi\u00bb nella sua laurea in architettura, inizi\u00f2 a rendersi conto che avrebbe potuto fare una carriera di musica comica.\nIl 14 settembre 1980, Yankovic fu ospite al Dr. Demento Show, dove registr\u00f2 una nuova parodia dal vivo. La canzone si chiamava \"Another One Rides the Bus\", una parodia del successo dei Queen \"Another One Bites the Dust\". Mentre esercitava la canzone fuori dalla cabina del suono, incontr\u00f2 Jon \"Bermuda\" Schwartz, che gli disse di essere un batterista e accett\u00f2 di battere al ritmo della fisarmonica di Yankovic per aiutarlo a mantenere un ritmo costante durante la canzone. Provarono la canzone solo poche volte prima dell'inizio dello spettacolo, \"Another One Rides the Bus\" divenne cos\u00ec popolare che la prima apparizione televisiva di Yankovic fu un'esibizione della canzone al The Tomorrow Show (21 aprile 1981) con Tom Snyder. Nello \"show\", Yankovic suon\u00f2 la sua fisarmonica e, di nuovo, Schwartz suon\u00f2 al ritmo della fisarmonica e forn\u00ec effetti sonori comici. L'etichetta discografica di Yankovic, TK Records, fall\u00ec circa due settimane dopo l'uscita del singolo, quindi Yankovic non ricevette nessuna \"royalty\" dall'uscita iniziale del brano.\n1981\u20131997: La \"band\" e la fama.\nIl 1981 port\u00f2 Yankovic in \"tourn\u00e9e\" per la prima volta come parte dello spettacolo teatrale dello \"show\" del Dr. Demento. Dopo uno spettacolo teatrale in un nightclub a Phoenix, in Arizona, attir\u00f2 l'attenzione del manager Jay Levey, che divent\u00f2 il suo manager, Levey chiese a Yankovic se avesse mai preso in considerazione l'idea di creare una \"band\" completa e di fare musica a tempo pieno. Yankovic ammise di avere intenzione di creare una \"band\" da tempo e quindi Levey tenne audizioni. Steve Jay divenne il bassista di Yankovic e Jim West, amico di Jay, suon\u00f2 la chitarra. Schwartz continu\u00f2 a suonare la batteria. Il primo spettacolo di Yankovic con la sua nuova \"band\" fu il 31 marzo 1982.\nYankovic e la sua \"band\" registrarono \"I Love Rocky Road\", (una parodia di \"I Love Rock 'n' Roll\" dei The Arrows, di cui era appena uscita la versione di Joan Jett &amp; the Blackhearts) che venne prodotta da Rick Derringer nel 1982. La canzone divenne un successo entrando nella Top 40 di diverse radio, il successo del brano port\u00f2 Yankovic alla firma con la \"Scotti Brothers Records.\" che pubblic\u00f2 il primo album omonimo di Yankovic nel 1983. La canzone \"Ricky\" venne pubblicata come singolo e il video musicale venne trasmesso sulla neonata MTV. \"Ricky\" raggiunse i primi 100 video su MTV, Yankovic lo prese come un segno che la sua carriera sarebbe stata nella musica, quindi lasci\u00f2 il suo lavoro come impiegato di posta presso gli uffici locali di Westwood One per proseguire con la carriera musicale.\nYankovic pubblic\u00f2 il suo secondo album \"Weird Al\" Yankovic in 3-D nel 1984. Il primo singolo \"Eat It\", una parodia della canzone di Michael Jackson \"Beat It\", divenne popolare, anche grazie al videoclip musicale che venne registrato nelle stesse ambientazioni del videoclip originale di \"Beat It\", e quella che Yankovic descrisse sarcasticamente come la sua \u00abstrana somiglianza\u00bb con Jackson. \"Eat It\" venne anche aiutata dal primo degli special di \"Al TV\" trasmessi su MTV a partire dal 1\u00ba aprile 1984, con un picco al numero 12 della Billboard Hot 100 il 14 aprile 1984, \"Eat It\" \u00e8 rimasto il singolo pi\u00f9 ricco di ascolti di Yankovic fino a quando \"White &amp; Nerdy\" si \u00e8 classificata al n. 9 posto nell'ottobre 2006.\nNel 1985, Yankovic ha scritto e recitato in un \"mockumentary\" della sua stessa vita intitolato \"The Compleat Al\" (il titolo \u00e8 una parodia del documentario del 1982 \"The Compleat Beatles\"), che ha intrecciato i fatti reali della sua vita fino a quel punto con la finzione. Il film conteneva anche alcune \"clip\" del viaggio di Yankovic in Giappone e alcune \"clip\" degli speciali di Al TV. Il \"Compleat Al\" \u00e8 stato co-diretto da Jay Levey, che avrebbe diretto anche UHF quattro anni dopo. Rilasciato nello stesso periodo di \"The Compleat Al\" c'era anche \"The Authorized Al\", un libro biografico basato sul film. Il libro, simile a un album di ritagli, includeva fotografie e documenti umoristici reali e immaginari.\nSempre nel 1985, Yankovic pubblic\u00f2 il suo terzo album in studio, \"Dare to Be Stupid\", uno degli album pi\u00f9 famosi di Yankovic, che contiene singoli come \"Like a Surgeon\", parodia di \"Like a Vergin\" di Madonna, La canzone parla di un chirurgo maldestro che combina dei disastri in sala operatoria, Like a Surgeon \u00e8 famosa soprattutto per il suo videoclip, ambientato in un vero ospedale (chiuso per fallimento) dove Weird Al e gli altri componenti della band interpretano dei chirurghi maldestri. E \"Dare to Be Stupid\", singolo che da nome all'album, parodia dei Devo.\nNel 1988 pubblica il suo album di maggiore successo, \"Even Worse\", che contiene brani quali \"Lasagna\", parodia della canzone \"La Bamba\" dei Los Lobos, e \"Fat\", parodia della canzone \"Bad\" di Michael Jackson. Quest'ultimo pezzo vinse un Grammy nella categoria \"Miglior video musicale\" nel 1988. Il videoclip di \"Fat\" \u00e8 una parodia di quello di \"Bad\" e venne usata la stessa metropolitana presente nel video originale di Michael Jackson, ma all'inizio della canzone Yankovic si trasforma in un uomo grasso e anche i ballerini che danzano insieme a lui sono obesi. Sebbene sia maggiormente conosciuto per le sue parodie, Yankovic ha inciso un gran numero di canzoni originali, come \"Why Does this Always Happen to Me?\" e \"Hardware Store\". L'umorismo di Yankovic tende a creare contrasti inaspettati tra l'immagine dell'artista e il contenuto della canzone; alcune delle sue canzoni originali sono \u00abparodie di stile\u00bb, dove prende l'intero operato di un gruppo musicale e lo rielabora parodisticamente. Due gruppi su cui ha lavorato sono Devo (con \"Dare to Be Stupid\") e They Might Be Giants (\"Everything You Know Is Wrong\"). Buona parte dei suoi videoclip sono anch'essi parodie dalle \"clip\" originarie. L'esempio pi\u00f9 calzante \u00e8 con le due \"cover\" di Michael Jackson, prima \"Eat it\" (da \"Beat It\"), poi \"Fat\" (da \"Bad\"), entrambi realizzati nelle stesse \"location\" e con gli stessi figuranti. Altrettanto fece successivamente con \"Smells Like Teen Spirit\" dei Nirvana, divenuto \"Smells Like Nirvana\".\nIntanto nel 1991 alla \"band\" si aggiunse il tastierista Rub\u00e9n Valtierra, e a partire dalla met\u00e0 degli anni 1990 \u00e8 apparso annualmente alla Minnesota State Fair.\nFino al 1992, sei degli album di Yankovic sono stati prodotti da Rick Derringer, con il quale ha vinto due Grammy Awards. Tuttavia, a causa di una combinazione delle partiture musicali pi\u00f9 complesse di Yankovic (che coinvolgono corni e altri strumenti) e problemi relativi alla droga che Derringer aveva in quel momento, Yankovic assunse la produzione dei suoi album nel 1992.\nNel 1992 esce \"Off the Deep End\", il settimo album studio di Yankovic e il primo album autoprodotto, vincitore di un Disco d'Oro e un Disco di Platino, album che viene candidato ai Grammy come \"Best Commedy Album\", i singoli di Off The Deep End sono \"Smells Like Nirvana\", pubblicata il 3 aprile 1992, \"You Don't Love Me Anymore\", pubblicata il 19 giugno 1992 e \"Taco Grande\", pubblicata ad agosto 1992.\nUn libro biografico sulla vita di Yankovic, scritto dal Dr. Demento, fu pubblicato con la \"compilation\" del 1994 \"\". La Dr. Demento Society, che pubblica annualmente le riedizioni di materiale da Basement Tapes del Dr. Demento, spesso include brani inediti di Yankovic, come \"Pacman\" o \"It's Still Billy Joel To Me\" o la versione live di \"School Cafeteria\".\nNel 1996 fa uscire \"Bad Hair Day\" il suo ottavo album, contenente \"Amish Paradise\" parodia di \"Gangsta's Paradise\" di Coolio del 1995 e parla di un amish che racconta, in un modo un po' demenziale, le usanze e le tradizioni della sua comunit\u00e0, Amish Paradise \u00e8 una delle parodie pi\u00f9 conosciute di Yankovic, anche grazie al suo Videoclip che contiene non poche citazioni a \"Gangsta's Paradise\", mostra Weird Al senza baffi, con una folta barba finta e con i tipici abiti degli amish. \"Amish Paradise\" ebbe anche delle controversie, nonostante Yankovic, tradizionalmente, richieda il permesso agli artisti oggetto di parodia e la sua casa discografica avesse garantito il consenso da parte di Coolio, quest'ultimo dichiar\u00f2 in seguito di non aver dato il proprio assenso. Ci\u00f2 cre\u00f2 una piccola controversia, oltre alle speculazioni secondo le quali Coolio avesse in realt\u00e0 dato il suo permesso per poi in seguito pentirsene, ritenendo la parodia poco \"cool\", o su una possibile menzogna da parte dell'etichetta discografica di Yankovic, decisamente speranzosa nel successo del brano. Yankovic dichiar\u00f2 poi su \"Behind the Music\" di aver scritto una lettera di scuse a Coolio, mai inviata, e che Coolio non protest\u00f2 quando ricevette l'assegno dei diritti d'autore sui profitti della canzone.\n1998-presente: nuovo \"look\" ed evoluzione della carriera.\nAnche se il \"look\" di Al consisteva in capelli corti e ricci, occhiali e baffi, nel 1998, dopo essersi sottoposto alla LASIK per correggere la sua miopia tolse gli occhiali e decise di radersi i baffi definitivamente e di farsi crescere i capelli. Quando \"Runnning with Scissors\" usc\u00ec nel 1999, mostr\u00f2 un aspetto radicalmente cambiato, anche se in precedenza si era gi\u00e0 rasato i baffi nel 1983 per il video di \"Ricky\" per assomigliare a Desi Arnaz, nel 1989 per segmenti del video musicale di \"UHF\", e nel 1996 per il video di \"Amish Paradise\". Yankovic ha pensato: \u00abSe a Madonna \u00e8 permesso di reinventarsi ogni 15 minuti, immagino che dovrei essere bravo a cambiare almeno una volta ogni 20 anni.\u00bb Ha parodiato la reazione a questo \u00abnuovo \"look\"\u00bb in uno spot pubblicitario per il suo inesistente MTV Unplugged special. Lo spot includeva Yankovic con una parrucca dai capelli corti del video musicale per \"River\" degli Hanson, affermando che il suo nuovo \"look\" era un tentativo di \u00abtornare al nocciolo di quello che sto facendo, [...] la musica\u00bb.\nNel 2003 pubblic\u00f2 \"Poodle Hat\". Il singolo dell'album \u00e8 \"Couch Potato\", parodia di \"Lose Yourself\" di Eminem. Il video non \u00e8 stato prodotto, in quanto Eminem non ha concesso i diritti per girarlo. Yankovic ha ricevuto tre Grammy Awards; nel 2004 \u00e8 stato candidato alla Rock and Roll Hall of Fame e ha commentato (traduzione): \u00abPenso che le mie possibilit\u00e0 di farmi strada nella Rock &amp; Roll Hall Of Fame sono buone quanto quelle dei Milli Vanilli\u00bb.\nIl 21 agosto 2006 pubblica (direttamente come \"free-download\") la canzone sarcastica \"Don't Download This Song\", con cui esprime le sue posizioni critiche nei confronti della RIAA. Il titolo \u00e8 un omaggio al brano \"Download This Song\" del rapper MC Lars (Andrew Robert Nielsen), anch'egli critico nei confronti delle \"major\" del disco.\nIl 22 agosto 2006 esce anche il video, anch'esso disponibile come \"free-download\". Il 26 settembre 2006 esce il suo nuovo album dal titolo \"Straight Outta Lynwood\", contenente il singolo \"Don't Download This Song\". Inizialmente il primo singolo doveva essere \"You're Pitiful\", una parodia di \"You're Beautiful\" di James Blunt. Dopo che la canzone fu approvata da James e in seguito registrata la Atlantic Records viet\u00f2 a \"Weird Al\" di inserire la canzone nell'album. Cos\u00ec Al mise la canzone come \"free-download\" nel suo sito; \u00e8 possibile scaricare gratuitamente la canzone sul sito ufficiale dell'artista.\n\"Straight Outta Lynwood\" \u00e8 il primo album di \"Weird Al\" che \u00e8 riuscito ad arrivare al 10\u00ba posto nella Billboard Chart, e in pi\u00f9 il suo nuovo singolo \"White &amp; Nerdy\" \u00e8 arrivato al 9\u00ba posto. L'album ha avuto parecchio successo, ma ancora di pi\u00f9 la canzone \"White &amp; Nerdy\" che per adesso \u00e8 tre volte disco di platino (non ancora certificato). L'album \u00e8 DualDisc: un lato CD audio e l'altro DVD. Nella parte DVD \u00e8 possibile ascoltare i brani in 5.1 Dolby Surround, \u00e8 presente la versione karaoke di tutti i brani, un video \"backstage\" della lavorazione dell'album e ben 6 video animati delle canzoni originali. Tutti i video sono stati animati da personaggi noti nell'animazione dei \"cartoon\" (Bill Plympton, Thomas Lee, David Lovelace, John Kricfalusi, Katie Rice, Jim Blashfield, Robot Chicken animation team). L'album ha avuto due \"nomination\" ai Grammy 2007 (Miglior Album Comedy e Miglior Sistema Surround). La rivista \"Rolling Stone\" ha inserito al 77\u00ba posto \"Trapped in the Drive-Thru\" tra le migliori canzoni del 2006.\nYankovic ha anche iniziato a esplorare la distribuzione digitale delle sue canzoni. Il 7 ottobre 2008, Yankovic ha pubblicato su iTunes Store \"Whatever You Like\", una parodia del T.I. canzone con lo stesso titolo, che Yankovic disse di aver escogitato due settimane prima. Yankovic ha affermato che il vantaggio della distribuzione digitale \u00e8 che \u00abNon devo aspettare che le mie canzoni diventino vecchie e datate, posso farle uscire su Internet quasi immediatamente\u00bb. Nel 2009, Yankovic ha pubblicato altre quattro canzoni: \"Craigslist\" il 16 giugno, \"Skipper Dan\" il 14 luglio, \"CNR\" il 4 agosto e \"Ringtone\" il 25 agosto. Queste cinque canzoni in digitale sono state confezionate come un EP digitale intitolato \"Internet Leaks\", con \"Whatever You Like\" incluso retroattivamente nel set.\nNel 2011, Yankovic ha completato il suo tredicesimo album in studio, intitolato \"Alpocalypse\", che \u00e8 stato rilasciato il 21 giugno 2011. L'album contiene le cinque canzoni della precedente versione del \"download\" digitale di Internet Leaks, una polka \"medley\" chiamata \"Polka Face\", una canzone chiamata \"TMZ\" per la quale Bill Plympton ha creato un video musicale animato e altre cinque nuove canzoni, Yankovic inoltre aveva riferito di essere interessato a parodiare una canzone di Lady Gaga, e il 20 aprile annunci\u00f2 di aver scritto e registrato una parodia di \"Born This Way\" intitolata \"Perform This Way\", per essere il singolo principale del suo nuovo album. Tuttavia, dopo averlo presentato al \"manager\" di Lady Gaga per l'approvazione (cosa che Yankovic fa per gentile concessione), non gli \u00e8 stato concesso il permesso di rilasciarlo commercialmente. Come aveva gi\u00e0 fatto in circostanze simili (con la sua parodia di \"I'm beautiful\" di James Blunt, intitolata \"You're Pitiful\"), Yankovic ha quindi pubblicato la canzone gratuitamente su Internet. Poco dopo, il \"manager\" di Gaga ha ammesso di aver negato la parodia di propria iniziativa senza inoltrare la canzone al suo cliente e, vedendola online, Lady Gaga ha concesso il permesso per la parodia. Yankovic ha dichiarato che tutti i suoi proventi della parodia e il suo video musicale saranno donati alla campagna sui diritti umani, a sostegno dei temi dei diritti umani della canzone originale. Yankovic \u00e8 stato anche giudice per la decima edizione degli Independent Music Awards a supporto della carriera degli artisti indipendenti, sempre nel 2011 ha partecipato alla serie TV \"How I Met Your Mother\", dove nella settima puntata della settima stagione interpretava proprio se stesso in un piccolo cameo (la puntata stessa \u00e8 ricca di riferimenti a lui e alle sue canzoni).\nYankovic ha dichiarato a settembre 2013 che stava lavorando a un nuovo album, ma non ha fornito dettagli. Nel 2014, ha usato i \"social media\" per suggerire una versione del 15 luglio di questo nuovo album, come notato da Rolling Stone. La copertina e il titolo dell'album, \"Mandatory Fun\", sono stati affermati dal suo editore. Yankovic ha dichiarato in un'intervista che promuove l'album che, con la fine del suo contratto discografico, \u00e8 probabilmente il suo ultimo album tradizionale, nel senso di registrare e pubblicare molte canzoni contemporaneamente; ha detto che probabilmente passer\u00e0 al rilascio di singoli ed EP su Internet, un metodo che offre opportunit\u00e0 di rilascio pi\u00f9 immediate poich\u00e9 Yankovic considera le sue parodie in particolare come qualcosa che pu\u00f2 essere datato al momento del rilascio. \"Mandatory Fun\" \u00e8 stato rilasciato con grandi elogi dalla critica ed \u00e8 stato il primo album di debutto nelle classifiche di Billboard la settimana della sua uscita, sostenuto dall'approccio di Yankovic per la pubblicazione di otto video musicali in otto giorni continui che hanno attirato l'attenzione virale sull'album come descritto di seguito. \u00c8 diventato il primo album numero 1 di Yankovic nella sua carriera. Inoltre, la canzone \"Word Crimes\" (una parodia di \"Blurred Lines\" di Robin Thicke) ha raggiunto la posizione n. 39 nella Top 100 dei singoli nella stessa settimana; questo \u00e8 il quarto singolo Top 40 di Yankovic e lo ha reso il terzo artista musicale, dopo Michael Jackson e Madonna, ad avere un singolo Top 40 in ogni decennio dagli anni '80. Da \"Mandatory Fun\", Yankovic non ha pubblicato alcun album aggiuntivo. In un'intervista del 2017 a Rolling Stone, Yankovic ha detto: \u00abNon posso dirti quando uscir\u00e0 del materiale. L'ispirazione potrebbe colpire domani e potrei avere qualcosa in uscita il prossimo mese. Non c'\u00e8 nessun piano. Sar\u00e0 solo quando si presenter\u00e0 essere\u00bb.\nDopo diversi anni di campagne guidate dai \"fan\", Yankovic ha ricevuto la sua stella sulla Hollywood Walk of Fame nel 2018, che si pu\u00f2 trovare al 6914 Hollywood Blvd, direttamente dall'altra parte della strada del TCL Chinese Theatre.\nNel marzo 2018, Al ha pubblicato una nuova canzone, \"The Hamilton Polka\", un miscuglio di polka composto da diverse canzoni del \"musical\" Hamilton. La canzone ha il primato di essere la prima canzone polka a essere classificata nella classifica delle vendite di canzoni digitali di Billboard. Dopo che Hamilton fu presentato in anteprima su Disney+ nel luglio 2020, Yankovic pubblic\u00f2 una versione video di \"The Hamilton Polka\" che sincronizzava la sua canzone con i videoclip dello spettacolo. Sempre a marzo, Al ha pubblicato due \"remix\" di canzoni di Portugal the Man: \"Feel It Still\" e \"Live in the Moment\".\nLo stile musicale e le influenze.\nIl successo di Yankovic deriva in parte dal suo uso efficace dei video musicali per parodiare ulteriormente la cultura popolare, l'artista originale della canzone e i video musicali originali stessi, scena per scena in alcuni casi. In seguito ha diretto se stesso in video e ha continuato a dirigere altri artisti, tra cui Ben Folds, Hanson, The Black Crowes e The Presidents of the United States of America.\nCon il declino della televisione musicale e l'inizio dei \"social media\", Yankovic ha usato YouTube e altri siti di video per pubblicare i suoi video; questa strategia si \u00e8 rivelata efficace, contribuendo ad aumentare le vendite dei suoi album successivi, incluso \"Mandatory Fun\". Yankovic ha dichiarato che potrebbe rinunciare agli album tradizionali a favore di uscite tempestive di singoli ed EP a seguito di questo successo.\nParodie.\nYankovic \u00e8 famoso per aver creato parodie di successi radiofonici contemporanei, che in genere costituiscono circa la met\u00e0 delle sue uscite in studio. A differenza di altri artisti comici come Allan Sherman, Yankovic e la sua \"band\" si sforzano di mantenere la musica di supporto nelle sue parodie uguale all'originale, trascrivendo l'orecchio originale e ri-registrando la canzone per la parodia. In alcuni casi, nel richiedere alla \"band\" originale di consentire la sua parodia, molte \"band\" si offrirono anche di dare una mano con la ricreazione: i membri dei Dire Straits Mark Knopfler e Guy Fletcher si esibiscono in \"Money for Nothing/Beverly Hillbillies*\", la parodia di Yankovic di \"Money for Nothing\" dei Dire Straits. Mentre gli Imagine Dragons hanno fornito a Yankovic consigli su come ricreare alcuni dei suoni elettronici che hanno usato per la parodia di \"Radioactive\" (\"Inactive\"). La carriera di Yankovic nella musica, per commedie e novit\u00e0 ha superato molti dei suoi \"target\" di parodia \"mainstream\", come Toni Basil, MC Hammer e Men Without Hats. Il continuo successo di Yankovic (tra cui il top 10 \"White &amp; Nerdy\" e l'album Straight Outta Lynwood nel 2006) gli ha permesso di sfuggire allo stigma a colpo singolo spesso associato alla musica contemporanea.\nYankovic considera il suo lavoro principalmente caratterizzato da parodie, piuttosto che satire della canzone o dell'artista originale, poich\u00e9 ha scoperto che la satira di canzoni o artisti \u00e8 gi\u00e0 stata fatta prima. La maggior parte delle canzoni di Yankovic consistono nella musica della canzone originale, con un set separato e non correlato di testi divertenti. L'umorismo di Yankovic risiede normalmente nella creazione di incongruenze inaspettate tra l'immagine di un artista e l'argomento della canzone, contrastando lo stile della canzone con il suo contenuto (come le canzoni \"Amish Paradise\", \"White &amp; Nerdy\" e \"You're Pitiful\"), o nel sottolineare tendenze o opere che sono diventate luoghi comuni della cultura pop (come \"eBay\" e \"Don't Download This Song\"). Le parodie di Yankovic sono spesso satiriche della cultura popolare, tra cui la televisione (vedi The TV Album), i film (\"The Saga Begins\") e il cibo (vedi The Food Album). Yankovic afferma di non avere intenzione di scrivere musica \u00abseria\u00bb. Nel suo ragionamento, \u00abCi sono abbastanza persone che fanno musica insolita. Lascer\u00f2 le cose serie a Paris Hilton e Kevin Federline.\u00bb\nYankovic considera \"Smells Like Nirvana\" la sua prima vera canzone satirica, che fa riferimento a testi incomprensibili in \"Smells Like Teen Spirit\" dei Nirvana. Altre canzoni satiriche includono \"Achy Breaky Song\", che si riferisce alla canzone \"Achy Breaky Heart\", \"(This Song's Just) Six Words Long\", che si riferisce ai testi ripetitivi in \"Got My Mind Set on You\", e \"Perform This Way\", impostato su \"Born This Way\" di Lady Gaga che ha tratto ispirazione dall'atteggiamento bizzarro ma sicuro di \"Lady Gaga\".\nYankovic \u00e8 il solo autore di tutte le sue canzoni e, per \u00abmotivi legali e personali\u00bb, non accetta osservazioni di parodia o idee dai fan. Esiste, tuttavia, un'eccezione a questa regola: si dice che Madonna stesse parlando con un'amica e si fosse chiesta per caso ad alta voce quando Yankovic avrebbe trasformato la sua \"Like a Virgin\" in \"Like a Surgeon\". L'amico di Madonna era un amico comune del \"manager\" di Yankovic, Jay Levey, e alla fine Yankovic stesso sent\u00ec la storia di Levey. Nello scrivere le sue parodie e le sue canzoni originali, Yankovic trascorre molto tempo nel decidere le parole giuste che non solo corrispondono al ritmo della canzone originale ma che si adattano al tema della parodia. Dice che alcune canzoni gli hanno richiesto settimane per comporre i testi mentre permea le varie scelte, a volte entrando in una \u00abfase di zombi\u00bb mentre li rimugina a casa sua. Ad esempio, Yankovic crede che avrebbe potuto scrivere una versione completamente diversa di \"White &amp; Nerdy\" basata sulle scelte alternative di testi che aveva escogitato e che aveva scartato per la canzone finale. Ha anche fatto ricerche significative per altre parodie di canzoni per ottenere fatti e parole chiave per determinate aree di conoscenza, come \"I Think I'm a Clone Now\" o ospedali per \"Like a Surgeon\". Yankovic ha documentato tutti questi tentativi lirici passati, prima attraverso i raccoglitori e poi informatizzati nel caso in cui debba tornare per le canzoni future.\nPolka medleys.\nLa maggior parte degli album in studio di Yankovic includono una mescolanza di polka di una dozzina di canzoni contemporanee al momento dell'album, con i cori o le linee memorabili di varie canzoni giustapposte per effetto umoristico. All'inizio della carriera di Yankovic, prima di registrare il suo primo album, aveva suonato questi \"medley\" di polka in spettacoli dal vivo in California, anche se poi utilizzava canzoni di \"band\" meno conosciute come Bad Brains e Plasmatics. Era stato ispirato a farlo da Spike Jones, che aveva trasformato la musica classica in polka. Yankovic disse che convertire queste canzoni in polka era \u00abil modo in cui Dio intendeva quelle canzoni\u00bb. Yankovic non incluse un \"medley\" nel suo primo album, ma lo incluse nel suo secondo album, In 3-D, riconoscendo che avrebbe funzionato solo se avesse usato canzoni famose. Il risultato \"Polkas on 45\", che conteneva brani di Devo, Deep Purple, Berlin e The Beatles, divenne popolare, e il \"medley\" polka divenne un punto fermo di tutti i futuri album di Yankovic tranne uno. Yankovic ha affermato che \u00abi fan sarebbero in rivolta per le strade, penso, se non avessi fatto un medley polka\u00bb. Altri \"medley\" polka attuali presentano canzoni che Yankovic aveva voluto parodiare ma si \u00e8 rivelato difficile, come \"Get Lucky\" dei Daft Punk, che mancava di testi sufficienti per la parodia. Le polke sono registrate in studio, inclusi gli effetti sonori che vengono eseguiti dal vivo durante la registrazione, che Yankovic ha considerato una delle sue parti preferite della registrazione.\nCanzoni originali.\nYankovic ha registrato numerose canzoni umoristiche originali, come \"You Don't Love Me Anymore\" e \"One More Minute\". Molte di queste canzoni sono pasticci di stile di gruppi specifici con allusioni a brani specifici. Ad esempio, \"First World Problems\" di Mandatory Fun \u00e8 una versione di stile dei Pixies, con la strofa iniziale che ricorda \"Debaser\" dei Pixies. Altre parodie di stile includono quelle dei Rage Against the Machine con \"I'll Sue Ya\" (che presenta molti aspetti della canzone di successo \"Killing in the Name\"), Devo con \"Dare to Be Stupid\", Talking Heads con \"Dog Eat Dog\" , Frank Zappa con \"Genius in France\", Nine Inch Nails con \"Germs\" e Queen con \"Ringtone\". Alcune canzoni sono pasticci di un genere musicale generale, piuttosto che una \"band\" specifica (ad esempio, musica \"country\" con \"Good Enough For Now\", dischi di beneficenza con \"Don't Download This Song\") e brani di lotta universitaria con \"Sports Song\". Yankovic ha dichiarato di non avere brani originali inediti, ma si avvicina e si impegna per le idee sulle canzoni a cui arriva per i suoi album e altre uscite.\nYankovic ha contribuito con canzoni originali a diversi film (\"This Is the Life\" di Johnny Dangerously; \"Polkamon\" nel film \"\" e una parodia della sequenza del titolo di James Bond in \"Spy Hard\"), oltre al suo film, UHF. Altre sue canzoni sono apparse anche in film o serie televisive, come \"Dare to Be Stupid\" in The Transformers: The Movie.\nTemi ricorrenti.\nUna delle battute ricorrenti di Yankovic riguarda il numero 27. \u00c8 menzionato nei testi di diverse canzoni e visto nelle copertine di \"Running with Scissors\", \"Poodle Hat\" e \"Straight Outta Lynwood\". Inizialmente aveva usato il numero 27 come una figura casuale da usare per compilare i testi, ma quando i suoi fan hanno iniziato a notare il riutilizzo del numero dopo le prime volte, ha iniziato a far cadere intenzionalmente i riferimenti al 27 nei suoi testi, video e copertine degli album. Spiega che \u00ab\u00c8 solo un numero che ho iniziato a usare a cui la gente ha iniziato a dare molta importanza\u00bb. Altre battute ricorrenti ruotano attorno al nome \"Bob\" (le interviste di Al TV spesso citano il nome, il personaggio di David Bowe in UHF si chiama Bob, e una canzone chiamata \"Bob\", realizzata nello stile di Bob Dylan, \u00e8 presente su Poodle Hat), Frank (ad es. \"Frank's 2000\" TV\") e il cognome \"Finkelstein\" (ad es. nel video musicale di \"I Lost on Jeopardy\", o il personaggio di Fran Drescher, Pamela Finkelstein, in \"UHF\"). Oppure, un criceto chiamato Harvey the Wonder Hamster \u00e8 un personaggio ricorrente in The Weird Al Show e negli speciali di Al TV, nonch\u00e9 il soggetto di una canzone originale su Alapalooza. Altre battute ricorrenti includono il prestito di Yankovic, o in debito con $ 5. In diverse interviste di Al TV, spesso chiede se pu\u00f2 prendere in prestito $ 5, rifiutando ogni volta. Questo motivo si verifica anche in \"Why Does This Always Happen to Me?\", in cui il suo amico defunto gli deve $ 5. Un'altra battuta ricorrente \u00e8 la sua attrazione per le narici femminili o le narici in generale. \u00c8 presente in numerose interviste di Al TV e in alcune delle sue canzoni (\"Albuquerque\" e \"Wanna B Ur Lovr\" per citarne alcune.) Yankovic chiede anche ai suoi ospiti celebrit\u00e0 se potessero \u00abradersi la schiena per un nichelino\u00bb. appare anche nella canzone \"Albuquerque\". Yankovic ha anche inserito due messaggi di \"backmasking \"nelle sue canzoni. Il primo, in \"Sentiero naturalistico verso l'inferno\" (\"Nature Trail to Hell\"), oppure \"Satana mangia Cheez Whiz\" (\"Satan Eats Cheez Whiz\"); il secondo, in \"I Remember Larry\", dice \u00abWow, devi avere un sacco di tempo libero a disposizione\u00bb.\nVideoclip.\nMentre le parodie musicali di Yankovic generalmente non includono riferimenti alle canzoni o agli artisti delle canzoni originali, i video musicali di Yankovic a volte parodia del video musicale della canzone originale in tutto o in parte. In particolare, il video di \"Smells Like Nirvana\" utilizza un set estremamente simile a \"Smells Like Teen Spirit\" dei Nirvana, incluso l'utilizzo di diversi attori uguali questo videoclip; inoltre, ha partecipato agli MTV Video Music Awards del 1992 per il miglior video maschile. Altri video che derivano direttamente da quelli della canzone originale ad esempio, \"Eat It\", \"Fat\", \"Money for Nothing / Beverly Hillbillies *\", \"Bedrock Anthem\", \"Headline News\", \"It's All About the Pentiums\", \"Amish Paradise\",\"Like a Surgeon\" e \"White &amp; Nerdy\". Il video di \"Dare to Be Stupid\" \u00e8, come affermato dallo stesso Yankovic, una parodia di stile in generale dei videoclip dei Devo.\nDiversi video hanno incluso apparizioni di celebrit\u00e0 importanti oltre a Yankovic e alla sua \"band\". Dr. Demento \u00e8 apparso in molti dei primi videoclip di Yankovic, come \"I Love Rocky Road\" e \"Ricky\". L'attore Dick Van Patten \u00e8 apparso sia in \"Smells Like Nirvana\" che in \"Bedrock Anthem\"; Drew Carey, Emo Philips e Phil LaMarr sono apparsi in \"It's All About the Pentiums\"; Keegan-Michael Key, Jordan Peele, Donny Osmond, Judy Tenuta e Seth Green sono apparsi in \"White &amp; Nerdy\"; Ruth Buzzi e Pat Boone sono apparsi in \"Gump\". Il video di \"I Lost on Jeopardy\" include un'apparizione di Greg Kihn, l'artista originale della canzone parodiata, \"Jeopardy\", insieme a Don Pardo e Art Fleming, presentatore e conduttore originale di Jeopardy, come loro stessi. Florence Henderson interpreta una seduttrice Amish in \"Amish Paradise\".\nMentre la maggior parte dei videoclip creati da Yankovic sono trasmessi su canali musicali come MTV e VH1, Yankovic ha lavorato con artisti di animazione per creare video musicali da pubblicare con album con contenuti estesi. La versione DualDisc di Straight Outta Lynwood presenta sei videoclip impostati per le canzoni dell'uscita, inclusi i video creati da Bill Plympton e John Kricfalusi; un videoclip, \"Weasel Stomping Day\" \u00e8 stato creato dai produttori dello spettacolo \"Robot Chicken\" e trasmesso come parte di quel programma. Per l'Alpocalypse 2010, Yankovic ha prodotto video per ogni canzone; quattro di questi sono stati precedentemente rilasciati per ciascuna delle canzoni sull'EP Internet Leaks, con i videoclip delle restanti canzoni rilasciati tramite siti di \"social media\" e inclusi nell'edizione deluxe di \"Alpocalypse\". Questi videoclip animati sono stati prodotti da entrambi i precedenti collaboratori come Plympton per \"TMZ\", fornitori di contenuti video come Jib-Jab e SuperNews!, e altri registi e animatori.\nPer aiutare a promuovere il suo album \"Mandatory Fun\" tramite \"social media\", Yankovic ha prodotto otto video musicali per l'album rilasciandoli per otto giorni consecutivi con l'uscita dell'album, credendo che \u00abavrebbe avuto un impatto perch\u00e9 la gente avrebbe parlato dell'album per tutta la settimana\u00bb. RCA Records ha deciso di non finanziare la produzione di nessuno di questi video e Yankovic si \u00e8 rivolto a vari portali di \"social media\" tra cui Funny or Die e CollegeHumor, con cui aveva lavorato in passato; questi siti hanno aiutato a coprire i costi di produzione dei video con Yankovic che ha rinunciato a qualsiasi ricavo per i video pubblicitari. Ha scelto di distribuire i video su portali diversi per evitare di gravare su qualcuno con tutti i costi e il lavoro necessario per produrli. Questo approccio si \u00e8 rivelato efficace, poich\u00e9 la raccolta totale di video aveva acquisito oltre 20 milioni di visualizzazioni nella prima settimana. Questa strategia di rilascio \u00e8 stata considerata dall'Atlantic come \u00abun'operazione di distribuzione di videoclip di precisione abilitata per il web e prova di una seria riflessione sulla distribuzione digitale\u00bb in quanto consente ai video di essere visti da gruppi di pubblico diversi per ciascun sito. L'approccio \u00e8 stato ritenuto essenziale per promuovere \"Mandatory Fun\" per raggiungere la posizione n. 1 nelle classifiche di Billboard nella sua settimana di debutto. \"Businessweek\" ha attribuito il successo delle vendite di Mandatory Fun alla campagna di video musicali virali. \"ABC World News\" ha spiegato che il successo di Yankovic \u00e8 in parte dovuto all'interesse di Internet per i video virali e umoristici che stanno al passo con quello che Yankovic ha fatto per tutta la sua carriera. Lo stesso Yankovic \u00e8 stato sorpreso dalla risposta che ha ricevuto dall'album e dalle uscite dei videoclip, affermando che \u00abFaccio la stessa cosa da 30 anni e all'improvviso sto vivendo la settimana migliore della mia vita\u00bb e che \u00ab\u00e8 inciampato nella formula per il mio futuro\u00bb.\nReazione degli artisti originali.\nSecondo la disposizione del \"fair use\" della legge sul copyright degli Stati Uniti, affermata dalla Corte Suprema degli Stati Uniti nel caso 1994 Campbell contro Acuff-Rose Music Inc., artisti come Yankovic non hanno bisogno del permesso per registrare una parodia. Tuttavia, come regola personale e come mezzo per mantenere buone relazioni, Yankovic ha sempre cercato il permesso dell'artista originale prima di rilasciare commercialmente una parodia. Yankovic dichiar\u00f2 di questi sforzi: \u00abNon voglio ferire i sentimenti di nessuno. Non voglio essere coinvolto in nessuna cattiveria. Non \u00e8 cos\u00ec che vivo la mia vita. Mi piace che tutti siano coinvolti nella battuta e siano felici per il mio successo. Mi sforzo di non bruciare ponti. \u00bb Le comunicazioni sono in genere gestite dal suo \"manager\" Jay Levey, ma a volte Yankovic ha chiesto direttamente all'artista, come volare a Denver, in Colorado, di partecipare a un concerto di Iggy Azalea e parlarle personalmente della parodia della sua canzone \"Fancy\". Afferma che solo il 2-3% circa degli artisti a cui si avvicina per ottenere il permesso nega le sue richieste.\nSeparatamente, Yankovic deve negoziare i diritti d'autore con gli artisti originali per aver incluso le loro canzoni all'interno di una polka \"medley\", che \u00e8 considerata una copertura nella legge sul copyright. Ci\u00f2 ha creato difficolt\u00e0 nel registrare il suo primo miscuglio \"Polkas on 45\" poich\u00e9 ha coinvolto tredici schemi di regalit\u00e0 diverse, ma da allora ha stabilito una relazione con la maggior parte dei grandi editori di musica per assicurarsi facilmente la licenza per utilizzare le loro canzoni.\nReazioni positive.\nMolti artisti parodiati da Yankovic lo hanno considerato come un rito di passaggio per dimostrare di essere riuscito nel settore musicale.\nMichael Jackson era un grande fan di \"Weird Al\" e Yankovic sosteneva che Jackson \u00abera sempre stato molto favorevole\u00bb al suo lavoro. Jackson gli ha permesso due volte di parodizzare delle sue canzoni (\"Beat It\" e \"Bad\" sono diventati rispettivamente \"Eat It\" e \"Fat\"). Quando Jackson ha concesso a Yankovic il permesso di fare \"Fat\", Jackson gli ha permesso di usare lo stesso set creato per il suo video \"Badder\" del film \"Moonwalker\". Yankovic ha affermato che il supporto di Jackson ha contribuito a ottenere l'approvazione di altri artisti che voleva parodiare. Sebbene Jackson consentisse \"Eat It\" e \"Fat\", chiese a Yankovic di non registrare una parodia di \"Black or White\", intitolata \"Snack All Night\", perch\u00e9 riteneva che il messaggio di Black or White fosse troppo importante. Questo rifiuto, avvenuto poco dopo il fallimento commerciale del film UHF di Yankovic nelle sale, aveva inizialmente riportato Yankovic con i piedi per terra; in seguito lo riconobbe come un momento critico poich\u00e9, durante la ricerca di nuove parodie, si imbatt\u00e9 nei Nirvana, portando a una rivitalizzazione della sua carriera con \"Smells Like Nirvana\". Yankovic ha eseguito una parodia di \"Snack All Night\" in alcuni dei suoi spettacoli dal vivo. Yankovic \u00e8 uno dei tanti personaggi famosi che sono apparsi nel video musicale del 1989 della canzone di Jackson \"Liberian Girl\".\nDave Grohl dei Nirvana ha dichiarato che la band sentiva di aver \"fatto\", dopo che Yankovic ha registrato \"Smells Like Nirvana\", una parodia del grande successo della band grunge, \"Smells Like Teen Spirit\". Nello speciale \"Behind the Music\", Yankovic dichiar\u00f2 che quando chiam\u00f2 il frontman dei Nirvana Kurt Cobain per chiedere se poteva parodizzare la canzone, Cobain gli diede il permesso, poi fece una pausa e chiese: \u00abUmh [...] non si tratta di cibo, vero?\u00bb Yankovic ha risposto con \u00abNo, sar\u00e0 su come nessuno pu\u00f2 capire i tuoi testi.\u00bb Secondo i membri dei Nirvana intervistati per Behind the Music, quando hanno visto il video della canzone, hanno riso istericamente. Inoltre, Cobain ha descritto Yankovic come \u00abun genio musicale\u00bb.\nMark Knopfler ha approvato la parodia di Yankovic della canzone dei Dire Straits \"Money for Nothing\" per l'uso nel film UHF a condizione che a Knopfler fosse permesso di suonare la chitarra solista sulla parodia che \u00e8 stata successivamente intitolata \"Money for Nothing / Beverly Hillbillies *\". Yankovic ha commentato le complicazioni legali della parodia nel commento audio del DVD per UHF, spiegando \u00abAbbiamo dovuto nominare la canzone \"Money for Nothing\" come \"asterisco\" di Beverly Hillbillies perch\u00e9 gli avvocati ci hanno detto che ci doveva essere il nome. Quei stravaganti avvocati! Che cosa farai?\u00bb nel libretto di \"\" si riferiva alla \u00abfrattura composta di un titolo della canzone\u00bb. Quando un fan ha chiesto del titolo della canzone, Yankovic ha condiviso i suoi sentimenti sul titolo, rispondendo \u00abQuel nome incredibilmente stupido \u00e8 ci\u00f2 che gli avvocati hanno insistito affinch\u00e9 la parodia fosse elencata. Non sono sicuro del perch\u00e9, e ovviamente non ne sono mai stato molto contento.\u00bb\nI The President Of The United States of America erano cos\u00ec contenti di \"Gump\", la parodia di Yankovic della loro canzone \"Lump\", che hanno concluso la canzone con la sua ultima riga invece della loro (\u00ab\"And that's all I have to say about that\"\u00bb, \"E questo \u00e8 tutto quello che ho da dire al riguardo\") sulla registrazione dal vivo di \"Lump\" presente nell'album della compilation Pure Frosting. Nel 2008, Yankovic ha diretto il video musicale per la loro canzone \"Mixed Up S.O.B\".\nSecondo quanto riferito, Don McLean era contento di \"The Saga Begins\", una parodia di \"American Pie\", e disse a Yankovic che i testi della parodia a volte gli venivano in mente durante le esibizioni dal vivo. La sua parodia non solo replica la musica della canzone originale di Don McLean, ma replica la struttura a rima multistrato nei versi e nel coro. Inoltre, George Lucas adorava la canzone e un rappresentante della Lucasfilm disse a Yankovic: \u00abAvresti dovuto vedere il sorriso sulla sua faccia\u00bb.\nAnche Chamillionaire \u00e8 stato molto contento, persino mettendo la parodia di Yankovic \"White &amp; Nerdy\" (una parodia di \"Ridin\"') sulla sua pagina ufficiale di MySpace prima che fosse sulla stessa pagina di Yankovic. Chamillionaire ha dichiarato in un'intervista: \u00abIn realt\u00e0 sta rappando abbastanza bene, \u00e8 pazzesco [...] non sapevo che potesse rappare in quel modo. \u00c8 davvero un onore quando lo fa. [...] Weird Al non fa una parodia della tua canzone se non la sta facendo in grande.\u00bb Nel settembre 2007, Chamillionaire ha accreditato \"White &amp; Nerdy\" per la sua vittoria al Grammy, affermando \u00abquella parodia \u00e8 stata la ragione per cui ho vinto il Grammy, perch\u00e9 ha reso il disco cos\u00ec grande da essere innegabile. Era cos\u00ec grande all'estero che la gente mi diceva di aver ascoltato la mia versione della canzone di Weird Al.\u00bb\nNel 2011, a Yankovic \u00e8 stato inizialmente negato il permesso di parodia di \"Born This Way\" di Lady Gaga per la sua canzone \"Perform This Way\" per l'uscita su un nuovo album, ma attraverso la sua uscita su YouTube e la successiva diffusione tramite Twitter, Lady Gaga e il suo staff ha affermato che il suo manager aveva preso la decisione senza il suo contributo, e Gaga stessa ha dato a Yankovic il permesso di procedere con la distribuzione della parodia. Gaga, inoltre, si considera \u00abuna grande fan di Weird Al\u00bb, e afferma che la parodia era un \u00abrito di passaggio\u00bb per la sua carriera musicale e considerava la canzone \u00abmolto autorizzante\u00bb.\nYankovic afferma che anche le sue parodie di stile sono state accolte da osservazioni positive dell'artista originale. Ha notato che i suoi amici e compagni musicisti Ben Folds e Taylor Hanson hanno contribuito a sostenere le rispettive parodie di stile \"Why Does This Always Happen To Me?\" e \"If That Isn't Love\". Ha anche notato reazioni positive che ha avuto attraverso gli amici dei membri della sua band, come da Frank Black dei Pixies per \"First World Problems\" e Southern Culture on the Skids per \"Lame Claim to Fame\", e un elogio simile quando ha incontrato Graham Nash of Crosby, Stills e Nash per strada, ed \u00e8 stato in grado di suonare la sua \"Mission Statement\" completata per lui.\nReazioni negative.\nUna delle parodie pi\u00f9 controverse di Yankovic fu \"Amish Paradise\" del 1996, basata su \"Gangsta's Paradise\" dell'artista hip-hop Coolio, che a sua volta si basava su \"Pastime Paradise\" di Stevie Wonder. Secondo quanto riferito, l'etichetta discografica di Coolio ha dato a Yankovic l'impressione che Coolio avesse concesso il permesso di registrare la parodia, ma Coolio sostiene di non averlo mai fatto. Mentre Coolio ha affermato di essere sconvolto, l'azione legale non si \u00e8 mai materializzata e Coolio ha accettato pagamenti di royalty per la canzone. Dopo questa controversia, Yankovic si \u00e8 sempre assicurato di parlare direttamente con l'artista di ogni canzone che ha parodiato. Allo stand XM Satellite Radio del 2006 Consumer Electronics Show Yankovic e Coolio hanno fatto la pace. Sul suo sito web, Yankovic ha scritto di questo evento, \u00abNon ricordo esattamente cosa ci siamo detti, ma \u00e8 stato tutto molto amichevole. Dubito che sar\u00f2 invitato alla prossima festa di compleanno di Coolio, ma almeno posso smettere indossare quel giubbotto antiproiettile per il centro commerciale.\u00bb In un'intervista del 2014, Coolio ha esteso le sue scuse per aver rifiutato il suo permesso, affermando che al momento \u00abEro arrogante ed ero stupido e mi sbagliavo\u00bb e ha considerato la parodia di Yankovic \u00abin realt\u00e0 divertente da morire\u00bb.\nNel 2000, il bassista dei Red Hot Chili Peppers, Flea, disse a Behind the Music di non essere rimasto impressionato e deluso dalla canzone di Yankovic del 1993 \"Bedrock Anthem\", che parodiava due delle canzoni della band. \u00c8 stato citato affermando \u00abNon pensavo che fosse molto buona. Mi piacciono le cose di Weird Al, ma l'ho trovata priva di fantasia.\u00bb\nParodie negate.\nIn numerose occasioni, Prince ha rifiutato a Yankovic il permesso di registrare parodie delle sue canzoni. Yankovic aveva dichiarato in delle interviste prima della morte di Prince nel 2016 di averlo \u00abavvicinato ogni tot anni per vedere se si fosse alleggerito\u00bb. Yankovic ha raccontato una storia in cui, prima degli American Music Awards, dove lui e Prince erano stati assegnati per sedersi nella stessa fila, ricevette un telegramma dalla societ\u00e0 di gestione di Prince, che chiedeva di non stabilire un contatto visivo con l'artista. Tra le parodie per le quali Yankovic aveva idee incluse una basata su \"Let's Go Crazy\" su The Beverly Hillbillies, \"Yellow Snow\" come parodia di \"Purple Rain\", \"1999\" come infomercial con un numero di chiamata che termina in \u22121999 e parodie di \"Kiss\" e \"When Doves Cry\". Nonostante questi rifiuti, Yankovic \u00e8 stato in grado di ottenere il permesso di parodia del video \"When Doves Cry\" come parte del suo video musicale per la canzone \"UHF\".\nIl chitarrista dei Led Zeppelin Jimmy Page si autoproclam\u00f2 un fan di Yankovic, ma quando Yankovic desiderava creare un mix polka di canzoni dei Led Zeppelin, Page rifiut\u00f2. Tuttavia, a Yankovic \u00e8 stata concessa l'opportunit\u00e0 di registrare nuovamente un campione di \"Black Dog\" per un segmento di \"Trapped in the Drive-Thru\".\nPaul McCartney, anche lui fan di Yankovic, ha rifiutato a Yankovic il permesso di registrare una parodia di \"Live and Let Die\" dei Wings, intitolata \"Chicken Pot Pie\", perch\u00e9, secondo Yankovic, McCartney \u00e8 \u00abun vegetariano rigoroso e non voleva una parodia che condonava il consumo di carne animale\u00bb. Sebbene McCartney abbia suggerito di cambiare la parodia in \"Tofu Pot Pie\", Yankovic credeva che questo cambiamento non si sarebbe adattato ai testi che aveva scritto, che presentavano il suono di un pollo in tutto il coro. Anche se non \u00e8 mai stato registrato per un album, Yankovic ha suonato parti di \"Chicken Pot Pie\" come parte di un medley pi\u00f9 grande in diversi tour negli anni '90.\nNel 2003, a Yankovic \u00e8 stato negato il permesso di realizzare un videoclip per \"Couch Potato\", la sua parodia di \"Lose Yourself\" di Eminem. Yankovic crede che Eminem pensasse che il video sarebbe stato dannoso per la sua immagine.\nNel 2006, Yankovic ottenne il permesso da James Blunt di registrare una parodia di \"You're Beautiful\". Tuttavia, dopo che Yankovic aveva registrato \"You're Pitiful\", l'etichetta di Blunt, Atlantic Records, revoc\u00f2 questa autorizzazione, nonostante l'approvazione personale della canzone da parte di Blunt. La parodia \u00e8 stata estratta da Straight Outta Lynwood di Yankovic a causa della riluttanza della sua etichetta ad \u00abandare in guerra\u00bb con l'Atlantic. Yankovic ha pubblicato la canzone come download gratuito sul suo profilo MySpace, cos\u00ec come sul suo sito Web ufficiale, e la suona in concerto, dal momento che Blunt non si \u00e8 opposto alla parodia. Yankovic ha fatto riferimento all'incidente nel suo video per \"White &amp; Nerdy\" quando si ritrae vandalizzando l'articolo di Wikipedia della Atlantic Records.\nYankovic stava prendendo in considerazione di fare una polka medley con solo canzoni degli U2, ma gli furono negati i diritti dalla band. Allo stesso modo, aveva incluso il \"Buddy Holly\" di Weezer in un miscuglio di polka, ma ha dovuto estrarlo quando la band ha rifiutato i diritti.\nEsibizioni dal vivo.\nYankovic descrive spesso le sue esibizioni dal vivo come \u00abuna stravaganza multimediale rock e commedia\u00bb con un pubblico che \u00abspazia dai pi\u00f9 piccoli ai geriatrici\u00bb. A parte Yankovic e la sua band che eseguono i suoi successi classici e contemporanei, elementi fondamentali di Yankovic le esibizioni dal vivo includono un miscuglio di parodie, molti cambi di costume tra le canzoni e uno schermo su cui vengono riprodotti vari clip durante i cambi di costume. Un concerto del tour di Yankovic del 1999, Touring with Scissors, per l'album \"Running with Scissors\" \u00e8 stato pubblicato su VHS nel 1999 e su DVD nel 2000. Intitolato \"Weird Al\" Yankovic Live!, il concerto \u00e8 stato registrato presso il Marinic Civic Center di San Rafael, in California, il 2 ottobre 1999. Per motivi legali, i video clip (a parte quelli dei video musicali di Yankovic) non possono essere mostrati per l'uscita in casa e le parodie inedite sono state rimosse dal medley della parodia per lo spettacolo.\nNel 2003, Yankovic \u00e8 andato in tourn\u00e9e all'estero per la prima volta. Prima del 2003, Yankovic e la sua band avevano fatto tourn\u00e9e solo negli Stati Uniti e in alcune parti del Canada. Dopo il successo di Poodle Hat in Australia, Yankovic ha tenuto undici spettacoli nelle principali capitali e aree regionali dell'Australia nell'ottobre dello stesso anno. Yankovic \u00e8 tornato in Australia e ha visitato la Nuova Zelanda per la prima volta nel 2007 per supportare l'album Straight Outta Lynwood. L'8 settembre 2007, Yankovic ha eseguito il suo 1000 \u00b0 spettacolo dal vivo alle cascate dell'Idaho, Idaho.\nYankovic ha invitato i membri della 501\u00aa Legione sul palco durante le esibizioni dei suoi brani a tema Star Wars \"Yoda\" e \"The Saga Begins\", reclutando membri di guarnigioni locali (capitoli di club) mentre erano in tourn\u00e9e. In segno di apprezzamento, il 501 ha indotto Yankovic come \u00abamico della legione\u00bb, nel settembre 2007.\nHa eseguito il suo primo mini-tour europeo, inclusa un'apparizione al festival musicale All Tomorrow's Parties a Minehead, in Inghilterra, nel dicembre 2010. Yankovic \u00e8 stato scelto per esibirsi dalla band canadese Godspeed You! Black Emperor, che ha curato la formazione del festival. Yankovic ha suonato altre tre date nel Regno Unito durante la sua apparizione al festival prima di esibirsi in una sola data nei Paesi Bassi.\nUn secondo film di concerti, , \u00e8 andato in onda su Comedy Central il 1 \u00b0 ottobre 2011 ed \u00e8 stato pubblicato su Blu-ray e DVD tre giorni dopo. Il concerto \u00e8 stato girato alla Massey Hall di Toronto, in Ontario, in Canada, durante il tour di Yankovic a supporto dell'album Alpocalypse. Come prima, i video clip (a parte quelli per i suoi video) e le canzoni inedite sono stati montati per motivi legali.\nYankovic ha eseguito \"What Is Life\" di George Harrison al George Fest (Los Angeles, 2014), registrato dal vivo. Combo DVD e Blu-Ray CD del concerto in onore di George Harrison sono diventati disponibili all'inizio del 2016.\nDopo l'uscita di Mandatory Fun, Yankovic ha fatto un tour negli Stati Uniti, in Canada, e ha selezionato luoghi all'estero nel Mandatory World Tour dal 2015 al 2016, principalmente con brani di questo album. Dopo essersi preso un anno di pausa, Yankovic \u00e8 tornato in tourn\u00e9e negli Stati Uniti e in Canada da febbraio a giugno 2018 in The Ridiculously Self-Indulgent, Ill-Advised Vanity Tour. In questo tour, ha eseguito per lo pi\u00f9 canzoni originali (non parodie) e non ha usato costumi, oggetti di scena o schermi video. Il comico Emo Philips \u00e8 stato l'atto di apertura. Un altro punto fermo di questo tour \u00e8 stata la performance di copertina di Yankovic di una diversa canzone famosa in ogni sede, che Yankovic ha dichiarato che era qualcosa che lui e la sua band si sono divertiti a fare.\nA partire da giugno 2019, Yankovic ha partecipato al suo Strings Attached Tour, dove ha eseguito tutti gli spettacoli supportati da un'orchestra di quarantuno pezzi assemblata da musicisti locali. Il tour \u00e8 stato ispirato da un'esibizione del 2016 che ha fatto con l'Hollywood Bowl Orchestra, che ha considerato \u00abun'esperienza religiosa\u00bb e ha cercato di replicare durante il tour. Gli spettacoli erano generalmente molto pi\u00f9 brevi, poich\u00e9 secondo le regole dei sindacati Yankovic poteva eseguire solo 90 minuti per spettacolo con un'orchestra, richiedendo che selezionasse le canzoni che pensava fossero quelle che avrebbe voluto da tempo con un'orchestra, come il deep- tagliare \"Harvey the Wonder Hamster\" di Alapalooza, o che si adatta meglio al supporto dell'orchestra. Yankovic ha aperto gli spettacoli con l'orchestra eseguendo alcuni temi strumentali, apparentemente dando al concerto una qualit\u00e0 di alto livello, prima che lui e la sua band entrassero e suonassero le sue canzoni sostenute dall'orchestra. I concerti si sono conclusi con una grande produzione appariscente attorno a Star Wars, incluse le sue canzoni The Saga Begins e Yoda.\nEredit\u00e0 e influenza.\nCon \"Word Crimes\" di Mandatory Fun debuttando al numero 39 della Billboard Hot 100 nel 2014, Yankovic \u00e8 diventato il terzo artista musicale dopo Michael Jackson e Madonna ad avere una canzone nella Top 40 della Billboard Hot 100 nei precedenti quattro decenni (Anni '80, '90, 2000 e 2010) Da allora, solo gli U2 e Kenny G sono entrati in questo gruppo d'\u00e9lite.\nCon la sua carriera musicale di quattro decadi, il lavoro di Yankovic ha influenzato anche i nuovi artisti. Andy Samberg del gruppo The Lonely Island ha considerato Yankovic un'influenza durante la sua infanzia. Lin-Manuel Miranda attribuisce direttamente a Yankovic l'influenza sul suo musical Hamilton. Il produttore televisivo Michael Schur ha ritenuto che la musica di Yankovic rappresentasse un \u00abprofondo spirito egualitario della nostra cultura\u00bb che ha permesso ai suoi scrittori di commedie di riflettere sulla societ\u00e0 all'interno dei suoi spettacoli.\nAltri lavori.\nUHF.\nNel 1989, Yankovic ha recitato in un lungometraggio, scritto da lui stesso e dal manager Jay Levey, e girato a Tulsa, in Oklahoma, chiamato UHF. Una satira dell'industria televisiva e cinematografica, interpretata anche da Michael Richards, Fran Drescher e Victoria Jackson, ha portato allo studio sconvolgente Orion i loro punteggi di test pi\u00f9 alti dal film RoboCop. Tuttavia, non ebbe successo nei cinema a causa della scarsa accoglienza critica e della concorrenza di altri successi estivi dell'epoca come Indiana Jones e l'ultima crociata, Lethal Weapon 2, Batman e License to Kill. Il fallimento del film ha lasciato Yankovic in una crisi di tre anni, che \u00e8 stata successivamente interrotta dalla sua ispirazione nel comporre \"Smells Like Nirvana\".\nDa allora il film \u00e8 diventato un classico di culto, con copie esaurite della versione VHS vendute fino a $ 100 su eBay fino al rilascio del DVD nel 2002. Yankovic mostra occasionalmente clip dal film ai suoi concerti (a cui MGM, proprietario del film, inizialmente si \u00e8 opposto sotto forma di una lettera di cessazione e desistere). Nel tentativo apparente di renderlo pi\u00f9 accessibile al pubblico estero, dove il termine UHF \u00e8 usato meno frequentemente per descrivere le trasmissioni televisive, il film \u00e8 stato intitolato The Vidiot From UHF in Australia e in alcune parti d'Europa, in Italia il film \u00e8 arrivato con il nome di UHF - I vidioti.\nUHF mostra la creazione del cibo d'autore di Yankovic: il Twinkie Wiener Sandwich. Lo snack consiste in una Twinkie rovesciata divisa come un panino improvvisato, un hot dog e Easy Cheese messi insieme e immersi nel latte prima di essere mangiato. Yankovic ha dichiarato di essere passato all'utilizzo di hot dog al tofu da quando \u00e8 diventato vegetariano, ma si gode ancora l'occasionale Twinkie Wiener Sandwich.\nTelevisione.\nAgli inizi della sua carriera, Yankovic condusse molte volte gli speciali \"Al TV\" su MTV e \"Al Music\" su MuchMusic, in generale in concomitanza con l'uscita di ogni suo nuovo album. Questi speciali in genere includevano alcuni dei videoclip di Yankovic fino e le anteprime delle canzoni dell'album in uscita. Una serie ricorrente su \"Al TV\" sono delle finte interviste a grandi musicisti, Yankovic, manipolando delle interviste originali a grandi artisti, crea un effetto comico. Yankovic si inseriva in un'intervista precedentemente condotta con un musicista, ponendo delle sue domande bizzarre, ottenendo risposte bizzarre e comiche da parte della celebrit\u00e0.\nIl \"Weird Al Show\" \u00e8 stato uno spettacolo per bambini basato su scenette dal vivo condotto da Yankovic, trasmesso da settembre a dicembre 1997 sulla CBS, che ha visto la partecipazione di numerosi attori e band insieme a Yankovic e altri attori. Venne progettato per far parte della programmazione educativa o informativa della CBS per insegnare la morale dei bambini. Lo spettacolo ebbe una produzione travagliata a causa di questo requisito e del desiderio da parte della CBS di seguire il successo di \"Pee-wee's Playhouse\", portando alla cancellazione dello show dopo una stagione di 13 episodi. L'intera serie \u00e8 stata pubblicata su DVD da Shout! Factory il 15 agosto 2006.\nVH1 ha prodotto un episodio di Behind the Music su Yankovic. Seppur riportando alcune inesattezze, ad esempio, i suoi due fallimenti commerciali (il suo film UHF e il suo album del 1986 Polka Party!) vennero presentati come un impatto negativo maggiore sulla direzione della sua carriera di quanto non abbiano realmente avuto. Inoltre, la successiva disapprovazione di Coolio della parodia \"Amish Paradise\" \u00e8 stata interpretata come una grande faida. Venne detto molto anche sulla sua apparente mancanza di una vita sentimentale, anche se si spos\u00f2 poco dopo la messa in onda del programma. L'episodio venne aggiornato e ripubblicato all'inizio del 2012 come parte della serie \"Behind the Music Remastered\".\nYankovic si \u00e8 esibito al 66 \u00b0 Primetime Emmy Awards cantando un medley di canzoni basate sui temi di diversi spettacoli nominati agli Emmy come Mad Men e Game of Thrones.\nAl \u00e8 apparso anche in vari film, specialmente di Leslie Nielsen come ad esempio \"Una pallottola spuntata\", \"\" e in Spia e lascia spiare, curandone anche la colonna sonora (la intro Spy Hard \u00e8 una parodia delle intro dei film di James Bond), in alcuni cartoni animati: \"Fl-eek Stravaganza\" (titolo originale: \"Eek! The Cat\"), \"Futurama\", \"The Brak Show\", \"Johnny Bravo\", \"Striperella\", \"Sabrina\" e Adventure Time, ed \u00e8 comparso come lottatore nella serie di MTV \"Celebrity Deathmatch\" come sfidante dell'ex vicepresidente degli Stati Uniti Al Gore. Nel 2011, \u00e8 apparso nella settima puntata della settima serie di \"How I Met Your Mother\", interpretando se stesso.\nViene citato anche nell'ultimo numero del manga \"Le bizzarre avventure di Jojo-Stardust crusaders.\"\nFilm di animazione e doppiaggio.\nYankovic ha doppiato diverse serie animate. \u00c8 apparso in un episodio del 2003 dei Simpsons, cantando \"The Ballad of Homer &amp; Marge\" (una parodia di \"Jack &amp; Diane\" di John Mellencamp) con la sua band. L'episodio \"Three Gays of the Condo\", in cui Marge assume Yankovic per cantare la suddetta canzone per Homer nel tentativo di riconciliare il loro matrimonio, ha successivamente vinto un Emmy Award per \"Outstanding Animated Program (For Programming Less Than One Hour)\". Yankovic ha anche avuto un cameo in un episodio del 2008, intitolato \"That '90s Show\", durante il quale registra una parodia del successo di Homer \"Shave Me\" intitolato \"Brain Freeze\" (la canzone di Homer, \"Shave Me\", era essa stessa una parodia di \"Rape Me\" dei Nirvana), facendo di Yankovic una delle poche celebrit\u00e0 ad apparire due volte nello show recitando loro stessi.\nYankovic ha doppiato Wreck-Gar, un veicolo per la raccolta dei rifiuti Transformer in the Transformers: Animated; in precedenza, la canzone \"Dare to Be Stupid\" di Yankovic \u00e8 apparsa nel film d'animazione del 1986 The Transformers: The Movie, durante la sequenza in cui il personaggio Wreck-Gar apparve per la prima volta. Weird Al ha anche fornito la voce del personaggio one-shot 'Petroleum Joe' in The Brak Show. Si \u00e8 anche doppiato in un episodio di Back at the Barnyard, ed \u00e8 apparso come un direttore del circo che aiuta i personaggi principali di Yo Gabba Gabba! ad organizzare un circo in un episodio del 2007 dello spettacolo per bambini.\nNel 2011, Al \u00e8 apparso come lui stesso in un episodio di . Nel 2012, Al \u00e8 stato ampiamente descritto nell'episodio della sesta stagione di 30 Rock chiamato \"Kidnapped by Danger\", in cui Jenna cerca di creare una canzone \"Weird Al-proof\", oltre a comparire in due episodi di The Aquabats! Super Show!, interpretando due diversi personaggi nei panni del supereroe SuperMagic PowerMan e del presidente degli Stati Uniti. Nel 2014, \u00e8 apparso nella quarta stagione di My Little Pony: Friendship Is Magic \"Pinkie Pride\" nel ruolo di Cheese Sandwich, un organizzatore di feste rivale di Pinkie Pie. In seguito avrebbe ripreso il suo ruolo nell'episodio della stagione 9 \"L'ultima risata\".\nNel 2016, Al \u00e8 apparso in 2 episodi di BoJack Horseman nei panni del fratello di Mr.Peanutbutter, il Capitano Peanutbutter, e ha interpretato Milo Murphy nella serie Disney XD \"Milo Murphy's Law.\"\nDirezione.\n\"Weird Al\" Yankovic ha diretto molti dei suoi videoclip musicali; ha diretto tutti i suoi video musicali da \"Bedrock Anthem\" del 1993 a \"White &amp; Nerdy\" del 2006. Ha anche diretto la sequenza finale di \"Christmas at Ground Zero\" del 1986 (un pezzo originale che contrappone il Natale con la guerra nucleare) dal suo album Polka Party! e la sequenza del titolo di Spy Hard, per la quale ha cantato la canzone del titolo.\nYankovic ha scritto, diretto e interpretato l'attrazione per il cortometraggio in 3D \"\", un progetto da 2,5 milioni di dollari sponsorizzato e presentato alla Orange County Fair di Costa Mesa, California, nel 2009. Il progetto includeva un breve cameo di Sir Paul McCartney, che Yankovic ha diretto durante l'apparizione di McCartney al Coachella Valley Music and Arts Festival del 2009. Il CEO della fiera Steve Beazley, che sostenne il progetto, ha considerato il progetto un successo e ha esposto la locazione della mostra ad altre fiere; la seconda apparizione della mostra \u00e8 stata alla fiera Puyallup 2009 a Washington.\nHa anche diretto diversi video per altri artisti, tra cui Hanson (\"River\"), The Black Crowes (\"Only a Fool\"), Ben Folds (\"Rockin 'the Suburbs\"), Jeff Foxworthy (\"Redneck Stomp\" e \"Party All Night\"), Jon Spencer Blues Explosion (\"Wail\") e The Presidents of the United States of America (\"Mixed Up SOB\"). \u00c8 apparso come cameo nei video per Jon Spencer Blues Explosion, Hanson (come intervistatore) e Ben Folds (come produttore che ha riparato le \u00abtracce di merda\u00bb di Folds).\nIl 25 gennaio 2010, Yankovic ha annunciato di aver firmato un accordo di produzione con Warner Bros. per scrivere e dirigere un film dal vivo per Cartoon Network. Sebbene Yankovic abbia precedentemente scritto la sceneggiatura di UHF, questo \u00e8 stato il primo film diretto da Yankovic. Yankovic ha dichiarato che non avrebbe recitato nel film, in quanto Cartoon Network voleva un protagonista pi\u00f9 giovane. Durante un'intervista alla commedia Death-Ray Radio, Yankovic ha rivelato che sebbene Cartoon Network \u00abamasse\u00bb la sua sceneggiatura, la rete ha deciso che non intendevano pi\u00f9 produrre film. Yankovic inizialmente dichiar\u00f2 che avrebbe invece acquistato la sceneggiatura in altri potenziali studi, ma nel 2013 rivel\u00f2 che il progetto era stato scartato come \u00abera davvero adatto per Cartoon Network\u00bb e che aveva \u00abcannibalizzato battute da quella sceneggiatura per utilizzarle per altri progetti\u00bb.\nScrittura.\nYankovic ha scritto \"When I Grow Up\", un libro per bambini pubblicato il 1\u00ba febbraio 2011 e pubblicato da HarperCollins. Il libro presenta Billy. un bambino di 8 anni che presenta alla sua classe la grande variet\u00e0 di possibilit\u00e0 di carriera immaginativa che sta prendendo in considerazione. Yankovic dichiar\u00f2 che l'idea del libro era basata sul suo percorso di carriera \u00abtortuoso\u00bb. Il libro consente a Yankovic di applicare lo stile di scrittura divertente che si trova nella sua musica in un altro mezzo, permettendogli di usare giochi di parole e rime. Il libro \u00e8 illustrato da Wes Hargis, che, secondo Yankovic, ha \u00abuna qualit\u00e0 infantile e una qualit\u00e0 molto divertente e una qualit\u00e0 molto fantasiosa\u00bb che ben si adattava alla scrittura di Yankovic. Il libro ha raggiunto la posizione n. 4 nella lista dei best seller del New York Times per i libri illustrati per bambini per la settimana del 20 febbraio 2011.\nNel 2013, Yankovic ha pubblicato il sequel di \"When I Grow Up\", \"My New Teacher and Me!\".\nAttribuzioni errate e imitatori.\nI brani pubblicati sulla Rete gli sono spesso attribuiti in modo errato a causa della loro materia umoristica. Spesso, il suo cognome \u00e8 errato (e quindi pronunciato erroneamente) come \"Yankovich\", tra le altre varianti. Con grande fastidio di Yankovic, questi file mal distribuiti includono canzoni razziste, sessualmente esplicite o in altro modo offensive. Un giovane ascoltatore che aveva ascoltato molte di queste tracce offensive attraverso un servizio di condivisione di file ha affrontato Yankovic online, minacciando un boicottaggio a causa dei suoi testi che credeva offensivi. Alcune canzoni che gli sono state erroneamente attribuite non sono nemmeno canzoni, ma scenette parlate, come \"Sesame Street on crack\", sovente attribuita anche ad Adam Sandler. Un elenco di brani spesso attribuiti erroneamente a Yankovic \u00e8 disponibile su The Not Al Page e un elenco di tutti i brani pubblicati commercialmente registrati da Yankovic sul suo sito web.\nCampagne guidate dai fan.\nIl Weird Al Star Fund \u00e8 stata una campagna avviata dai fan di Yankovic per far avere una star sulla Hollywood Walk of Fame dedicata a Yankovic, il loro obiettivo era di \u00absollecitare, raccogliere i soldi necessari e compilare le informazioni necessarie per la nomina\u00bb. I fan di tutto il mondo hanno inviato donazioni per raccogliere i 40.000 dollari necessari per una nomination. Oltre al metodo preferito di donazioni in denaro, sono stati utilizzati molti metodi per raccogliere fondi per la causa, come uno spettacolo di beneficenza dal vivo tenuto l'11 aprile 2006 e la vendita di prodotti sul sito ufficiale e su eBay, tra cui magliette, calendari, e libri di cucina. Il 26 maggio 2006, la campagna ha raggiunto l'obiettivo allora di 15.000 dollari, appena cinque giorni prima della scadenza del 31 maggio per presentare i documenti necessari. Tuttavia, Yankovic non \u00e8 stato incluso nell'elenco degli indotti per il 2007. Il 9 febbraio 2007, la Camera di commercio di Hollywood ha aumentato il prezzo per sponsorizzare una nuova stella a 25.000 dollari. La domanda di Yankovic \u00e8 stata rinviata all'esame nel 2007, ma non \u00e8 stato incluso tra gli indotti del 2008, Nel dicembre 2010, il prezzo \u00e8 stato nuovamente aumentato a 30.000 dollari. e nel 2017 il prezzo \u00e8 stato aumentato a 40.000 dollari. La campagna ha sollevato il nuovo obiettivo ogni volta e le domande hanno continuato a essere presentate ogni anno, fino a quando la Camera di commercio di Hollywood ha annunciato a giugno 2017 che Yankovic avrebbe ricevuto una stella sulla Walk of Fame come uno degli indotti del 2018. In una cerimonia ufficiale di apertura, il 27 agosto 2018, Al ha ricevuto la 2.643a stella sulla Hollywood Walk of Fame. La star si trova al 6914 Hollywood Blvd, direttamente dall'altra parte della strada rispetto al TCL Chinese Theatre. Alla cerimonia hanno partecipato 1.500 fan.\nSimile al Weird Al Star Fund, una seconda campagna guidata dai fan chiamata \"Make the Rock Hall 'Weird\"' ha cercato di far inserire Yankovic nella Rock and Roll Hall of Fame a Cleveland, Ohio, per la quale \u00e8 stato ammesso dal 2004. I precedenti tentativi di sensibilizzazione per la campagna e il sostegno alla nomina di Yankovic includevano una petizione dal 2006 al 2007, che ha raccolto oltre 9000 firme; inoltre, \u00e8 in fase di sviluppo un documentario sulla campagna. Oltre a questi sforzi, \u00e8 in corso una campagna in cui i sostenitori della nomina di Yankovic sono invitati a inviare lettere \u00absincere, ponderate\u00bb al quartier generale della Rock Hall Foundation a New York. La Hall non ha preso in considerazione Yankovic per la nomina da quando la campagna \u00e8 iniziata nel 2004. Un sondaggio del Rolling Stone del 2009 ha definito Weird Al come il miglior artista che dovrebbe essere nominato per la Hall of Fame, seguito dai Rush (che sono stati inseriti nel 2013) e The Moody Blues nella top ten.\nI fan hanno inoltre, fatto una campagna pi\u00f9 piccola per far esibire Yankovic durante l'intervallo di un gioco del Super Bowl. Ci\u00f2 ha ispirato Yankovic a scrivere la parodia della canzone di combattimento \"Sports Song\" per Mandatory Fun per aiutare a completare il suo repertorio. Dopo il successo di Mandatory Fun, un'altra campagna guidata dai fan ha spinto Yankovic a mettere in evidenza l'allora imminente Super Bowl XLIX al culmine della carriera dell'artista, che \u00e8 stato notato da molti media, tra cui CNN e Wired, anche se la decisione di questa selezione risiederebbe nella gestione della NFL (che invece scelse Katy Perry per quella posizione).\nRiconoscimenti.\nGrammy Awards\nDoppiatori italiani.\nDa doppiatore \u00e8 sostituito da:"}
{"id": "11298", "revid": "321661", "url": "https://it.wikipedia.org/wiki?curid=11298", "title": "Albert Speer", "text": "Fu architetto personale di Adolf Hitler e ministro per gli armamenti del Reich, oltre che uno dei massimi interpreti dell'architettura nazista. Fu autore dei maggiori progetti monumentali e urbanistici promossi personalmente dal capo del nazionalsocialismo, delle cui idee architettoniche ed artistiche si fece originale interprete, ottenendo per ci\u00f2 anche un riconoscimento internazionale quale la medaglia d'oro per il suo padiglione della Germania all'Esposizione universale di Parigi del 1937.\nSemplice iscritto al Partito nazista sin dal 1931, nel 1942, a seguito della morte di Fritz Todt, fu improvvisamente nominato da Hitler ministro degli armamenti della Germania nazista. Svolse tale incarico con straordinario successo grazie alle sue eccezionali doti organizzative. Conserv\u00f2 l'incarico di ministro della produzione e dell'economia nel governo di Karl D\u00f6nitz anche dopo il suicidio di Hitler, sebbene questi lo avesse destituito nel suo testamento per l'attiva opposizione dell'architetto alla politica della \"terra bruciata\", decisa da Hitler il 19 marzo 1945.\nArrestato dagli Alleati il 23 maggio 1945, fu processato a Norimberga e, riconosciuto colpevole per lo sfruttamento di manodopera in stato di schiavit\u00f9 presso le industrie belliche tedesche, fu condannato a venti anni di reclusione, scontati nel carcere di Spandau.\nBiografia.\nGiovinezza.\nAlbert Speer nacque il 19 marzo 1905 a Mannheim in una famiglia borghese dalle agiate condizioni economiche. Secondogenito di Luise M\u00e1thilde Wilhelmine (Hommel) e Friedrich Speer, il giovane Albert trascorse la sua giovinezza nello Schloss-Wolfsbrunnenweg, la lussuosa dimora di famiglia a Heidelberg, e coltivava un ampio ventaglio di interessi, fra i quali lo sci, le escursioni montane, il rugby e, soprattutto, la matematica, disciplina verso la quale nutriva una fervente passione: a causa dell'opposizione del padre, per il quale lo studio della matematica avrebbe inevitabilmente comportato \u00abuna vita priva di denaro, posizione sociale e futuro\u00bb, Speer alla fine scelse tuttavia di seguire le orme dello zio (Conrad Hommel, noto pittore tedesco degli anni trenta e quaranta, nonch\u00e9 ritrattista ufficiale di Hitler) e di intraprendere gli studi di architettura.\nLa carriera accademica di Speer ebbe inizio presso l'universit\u00e0 di Karlsruhe, scelta in ragione del suo basso costo: l'iperinflazione del 1923, infatti, aveva deteriorato il patrimonio economico di famiglia, che non poteva dunque permettersi di mandare il rampollo presso istituti pi\u00f9 prestigiosi. Quando nel 1924 la crisi finanziaria si fece meno pressante Speer si trasfer\u00ec a Monaco di Baviera, presso \u00abun ateneo decisamente pi\u00f9 rispettabile\u00bb, per poi approdare nel 1925 all'Istituto di Tecnologia di Berlino, dove studi\u00f2 sotto la guida del celebre architetto Heinrich Tessenow. Speer, ammirando con ardore il Tessenow, ne divenne l'assistente nel 1927, ovviamente dopo aver sostenuto tutti gli esami: si trattava di un grandissimo onore per uno studente che, dopotutto, non aveva che ventidue anni. Nel frattempo, oltre a coadiuvare Tessenow nella docenza universitaria, Speer prosegu\u00ec il suo percorso accademico con corsi post-laurea e intraprese una feconda amicizia con Rudolf Wolters, altro discepolo del Tessenow con il quale si tenne in contatto per pi\u00f9 di cinquant'anni.\nQuesti anni felici furono poi suggellati dall'incontro con Margarete (Margret) Weber (1905\u20131987), figlia di un ricco artigiano tedesco. Nonostante le feroci opposizioni della madre di Speer, restia ad accettare che il figlio corteggiasse una donna poco prestigiosa dal punto di vista sociale, i due si amarono profondamente e convolarono a nozze il 28 agosto 1928, a Berlino.\nL'architetto dei nazisti.\nL'approdo al nazionalsocialismo.\nDurante gli anni universitari Speer non ader\u00ec mai ad alcuna fede o opinione politica precisa. Questa sostanziale \u00abapolicit\u00e0\u00bb cess\u00f2 durante il discepolato presso il Tessenow, quando Albert fu persuaso da alcuni suoi studenti a partecipare ad una manifestazione del partito nazista, che andava acquistando in quegli anni sempre maggiore importanza. L'adesione al partito nazista fu ufficialmente suggellata il 1\u00ba marzo 1931, quando Speer si iscrisse, divenendone il membro numero 474,481.\nNel 1931 Speer cess\u00f2 la sua collaborazione con il Tessenow e si trasfer\u00ec a Mannheim, dove il padre gli aveva trovato lavoro come amministratore di una delle tenute familiari. Nel luglio 1932 gli Speer si recarono invece a Berlino, poco prima delle elezioni del Reichstag: qui Speer, oltre a rimanere profondamente affascinato dall'oratoria hitleriana, fece conoscenza con un ufficiale nazista, tale Karl Hanke, dal quale fu incaricato di riprogettare la sede berlinese del partito. Sbrigata questa commissione Speer fece ritorno a Mannheim, proprio nello stesso periodo in cui Hitler andava impadronendosi del potere.\nSpeer entr\u00f2 in contatto con Hitler nel 1933 con l'intercessione di Rudolf Hess, dal quale l'architetto fu incaricato di progettare gli apparati per il raduno di Norimberga di quell'anno. Nonostante alcune perplessit\u00e0 iniziali il progetto incontr\u00f2 le simpatie del F\u00fchrer e, soprattutto, di Joseph Goebbels, il quale gli chiese di rinnovare il Ministero della Propaganda. Goebbels rimase fervorosamente impressionato dalla velocit\u00e0 e dalla qualit\u00e0 del lavoro di Speer e lo raccomand\u00f2 a Hitler, il quale - a sua volta - lo incaric\u00f2 di aiutare Paul Troost a ristrutturare la Cancelleria di Berlino. Tra Speer e Hitler si stabil\u00ec un'immediata intesa: il F\u00fchrer, infatti, era alla ricerca di un giovane architetto in grado di dare vita alle sue ambizioni architettoniche per una nuova Germania, e pertanto incluse subito Speer nei propri circoli pi\u00f9 stretti, invitandolo assiduamente a cena e ammirandone lo \u00abspirito gentile dalle calorose qualit\u00e0 umane\u00bb. Speer, ovviamente, fu folgorato dall'inaspettata cordialit\u00e0 di Hitler, che gli garant\u00ec un flusso di commissioni provenienti dal governo e dagli esponenti pi\u00f9 prestigiosi del partito: \u00abpur di realizzare una importante costruzione avrei venduto l\u2019anima come Faust\u00bb avrebbe poi ammesso lo stesso architetto \u00abe ora avevo trovato il mio Mefistofele\u00bb.\nL'architetto ufficiale del F\u00fchrer.\nAlla morte di Troost, nel 1934, Speer venne scelto da Hitler per sostituirlo come architetto capo del Partito. Una delle sue prime scommesse dopo la promozione divenne uno dei suoi lavori pi\u00f9 noti: l'allestimento dello stadio Zeppelinfeld per il raduno di Norimberga, quello registrato nel celebre film di propaganda \"Triumph des Willens\" [Il trionfo delle volont\u00e0] da Leni Riefenstahl.\nSoprattutto a partire dal 1933 Hitler era divenuto pienamente consapevole degli agghiaccianti effetti della messa in scena sulla psiche delle grandi masse. Per questo motivo, per affermare la grandiosit\u00e0 della sua regia politica e della sua persona, egli si serv\u00ec non solo della cinematografia - curata, come si \u00e8 visto, dalla Riefenstahl - e di appositi organi di propaganda, bens\u00ec anche dell'architettura, appannaggio dello Speer, il quale espresse la dittatorialit\u00e0 del terzo Reich con costruzioni pensate per esaltare i valori della patria e del sangue tedesco e per coagulare i consensi delle folle. Ci\u00f2 era possibile riprendendo lo stile classico con l'opportuno filtro della tradizione germanica (dando cos\u00ec vita a uno stile, per cos\u00ec dire, \u00abromano-alemanno\u00bb) e ricorrendo a un esasperato gigantismo delle proporzioni. Il classicismo, infatti, era valorizzato da Speer come un modello di perfezione: si trattava, dopotutto, della trasfigurazione pi\u00f9 compiuta dell'elemento naturale, creato da Dio e dunque orientato alla sua grandezza, nonch\u00e9 del portato stilistico della popolazione ellenica e dell'Impero dei Cesari, di cui Hitler d'altronde si sentiva legittimo erede. \nIl classicismo proposto da Speer, tuttavia, denuncia anche chiare tangenze con la cultura germanica, dalla quale riprende l'utilizzo del legno, la tipologia edilizia delle case a graticcio, il rigore longilineo degli elementi strutturali, ed altri elementi che per la loro autenticit\u00e0 ed endemicit\u00e0 erano particolarmente graditi dal F\u00fchrer, il quale era del tutto insofferente verso quell'architettura razionalista (si pensi a Le Corbusier) che giudicava pericolosa, alienante e non compatibile con l'ordine e la disciplina della presunta \u00abrazza ariana\u00bb. Questo connubio tra la ricercata raffinatezza della prassi classica e la vernacolare genuinit\u00e0 della tradizione germanica dava vita a uno stile asciutto, stilizzato, netto, forte, e filtrato attraverso proporzioni monumentali, quasi roboanti, se non titaniche, inducenti a un totalitario senso di rigore. Il teatrale gigantismo delle forme architettoniche ideate da Speer, infatti, era concepito in funzione coreografica per ribadire il prestigio del partito e la piccolezza materiale del cittadino tedesco, che doveva sentirsi nullo nei confronti del Nazismo (incarnato proprio dal manufatto edilizio stesso) confermando dunque la solidit\u00e0 e la forza del Reich. Nella progettazione dei monumentali edifici di regime, poi, Speer sostenne la teoria del \u00abvalore delle rovine\u00bb (\"Ruinenwert\"), entusiasticamente accolta da Hitler, per la quale tutti i nuovi edifici sarebbero stati costruiti in modo tale da lasciare rovine grandiose per migliaia di anni a venire, funzionali per testimoniare nonostante il loro inevitabile decadimento la grandezza del terzo Reich alle generazioni future, in maniera del tutto analoga alle rovine dell'Antica Grecia o dell'Impero Romano.\nEsempi grandiosi di questa concezione architettonica ci sono dati dal gi\u00e0 ricordato allestimento del raduno di Norimberga, basato su una scenografia in stile dorico che riprendeva l'altare di Pergamo (conservato a Berlino) ingrandita su una scala enorme (l'intero apparato, poi, venne potenziato grazie all'utilizzo di centotrenta riflettori da contraerea che, proiettando i propri potenti fasci di luce verso l'alto, davano la totalitaria e imponente impressione di una \u00abcattedrale di luce\u00bb), dal padiglione tedesco per l'Esposizione parigina del 1937, concepito come baluardo nazista in diretta contrapposizione formale e simbolica con il dirimpettaio padiglione sovietico, e dal monumentale e ambizioso progetto della Welthauptstadt, un nuovo tessuto urbano che, imperniandosi intorno ad un asse viario principale (desunto dallo schema ippodameo classico) e al centro nevralgico della Gro\u00dfe Halle (un faraonico edificio a cupola che, costituendosi come la sede delle principali manifestazioni del culto nazista, avrebbe simboleggiato in termini dimensionali l'ambizione hitleriana di dominare il mondo), avrebbe dovuto ridisegnare Berlino, capitale dello stato millenario pangermanico, a tal punto da renderla imperiale e universalmente invidiabile a livello urbanistico (questo progetto, tuttavia, con la deflagrazione della guerra in Europa naufrag\u00f2 definitivamente per via della difficolt\u00e0 di reperire materiali strategici).\nInfluenze sull'architettura italiana.\nCon lo stringersi dell'alleanza politico-militare tra l'Italia fascista e la Germania nazionalsocialista (Asse Roma-Berlino) l'architettura ufficiale italiana, fino ad allora improntata ad un prudente modernismo, incarnato dal compromesso stilistico tra funzionalit\u00e0 e classicismo tradizionale promosso da Marcello Piacentini, si orient\u00f2 decisamente verso forme pi\u00f9 classiche e monumentali. Su \"Architettura\", la rivista del sindacato nazionale fascista architetti diretta da Marcello Piacentini, Milano, 1939-XVII, Fascicolo VIII, fu pubblicata un'ampia panoramica dell'architettura ufficiale tedesca; verso il classicismo si orientarono anche i progetti romani per la nuova stazione di Roma Termini di Angiolo Mazzoni e per il monumentale impianto dell'EUR.\nMinistro degli armamenti.\nNel 1942, dopo la morte di Fritz Todt (avvenuta in un misterioso incidente aereo), Hitler sorprendentemente nomin\u00f2 Speer, che non aveva alcuna esperienza in materia di produzione industriale, \u00abministro agli armamenti e alla produzione bellica\u00bb.\nNonostante le difficolt\u00e0 e la novit\u00e0 dell'incarico, Speer lavor\u00f2 alacremente per migliorare l'industria bellica e per fronteggiare la riparazione degli impianti danneggiati dai sempre pi\u00f9 frequenti bombardamenti alleati. Speer ottenne ottimi risultati raggiungendo l'apice della produzione tedesca nel 1944, quando la situazione militare ed economica della Germania era gi\u00e0 decisamente critica. Per arrivare a questi traguardi, Speer si circond\u00f2 di un gruppo di giovani manager, limitando al minimo l'apparato burocratico. Per velocizzare le decisioni fece leva in pi\u00f9 occasioni sul particolare rapporto che lo legava a Hitler, sfruttando inoltre la manodopera a costo zero fornita dagli internati richiusi nei campi di concentramento. Secondo le sue parole di giustificazione dopo la guerra, quest'ultima scelta fu dettata, pi\u00f9 che da motivi ideologici, dall'inconsapevolezza riguardo alle reali condizioni degli internati, e dalla necessit\u00e0 di trovare nuovi lavoratori, man mano che le perdite dell'esercito tedesco rendevano necessario il reclutamento militare di un sempre maggior numero di giovani lavoratori tedeschi.\nNel 1944, lo scrittore e giornalista Sebastian Haffner, sul giornale londinese \"The Observer\", scrisse di lui:\nNonostante questi atti, che portarono Speer ad essere processato a Norimberga insieme agli altri gerarchi nazisti, egli fu uno dei pochi leader ad opporsi alla deriva folle e ossessiva di Hitler. Nel 1945 Speer si rifiut\u00f2, ad esempio, di portare avanti la strategia della \u00abterra bruciata\u00bb (disposta dal decreto Nerone), che si proponeva di distruggere completamente tutto ci\u00f2 che si trovava nei territori tedeschi che sarebbero caduti in mano al nemico. Speer, ben cosciente che la guerra era ormai perduta, non esegu\u00ec gli ordini impartiti da Hitler, nella consapevolezza che il popolo tedesco sconfitto avrebbe avuto bisogno di un minimo di infrastrutture per potersi risollevare dal baratro nel quale stava precipitando.\nNella situazione tesa e drammatica dell'ultima fase della guerra, Speer pianific\u00f2 addirittura di assassinare il F\u00fchrer, immettendo gas nervino negli impianti di aerazione del bunker sotto la Cancelleria di Berlino che lui stesso aveva progettato, ma si trov\u00f2 costretto ad abbandonare l'intenzione. Ciononostante, nei giorni che anticiparono il suicidio di Hitler, Speer si riavvicin\u00f2 a lui, e in un drammatico incontro avvenuto nel bunker stesso confess\u00f2 di aver sabotato gli ordini del F\u00fchrer. Hitler, ormai convinto dell'imminente fine, non volle effettuare ritorsioni contro di lui, e Speer pot\u00e9 lasciare incolume il bunker, riparando pochi giorni dopo a Flensburg, dove si era stabilito il nuovo ed effimero governo di Lutz Graf Schwerin von Krosigk, nominatone a capo da Karl D\u00f6nitz \u2013 a sua volta nominato successore da Hitler come Presidente del Reich \u2013 dopo il suicidio di Joseph Goebbels.\nNel dopoguerra.\nSpeer fu arrestato dalle forze alleate a Flensburg subito dopo il termine del conflitto, e processato a Norimberga con l'accusa di aver utilizzato manodopera in condizioni di schiavit\u00f9 per mandare avanti l'industria bellica tedesca. Speer prese le distanze dalla maggior parte dei gerarchi nazisti con lui sotto processo, sostenendo di essere all'oscuro delle atrocit\u00e0 naziste e pronto a espiare il suo \u00abgrave\u00bb errore di valutazione dichiarandosi apertamente colpevole delle accuse a lui rivolte. Venne condannato a venti anni di reclusione, da scontare nel carcere di Spandau, a Berlino Ovest.\nIl suo rilascio, avvenuto il 1\u00ba ottobre 1966, fu un evento mediatico mondiale. Dopo la liberazione, abbandonato il progetto di tornare ad esercitare la professione di architetto, pubblic\u00f2 diversi libri, tra i quali due \"best seller\", \"Memorie del Terzo Reich\" e \"Diari segreti di Spandau\", entrambi oggetto di notevole interesse anche tra gli storici, ai cui studi Speer si rese sempre personalmente disponibile. \nCondusse una vita piuttosto ritirata fino alla morte, che avvenne per ictus il 1\u00ba settembre 1981 a Londra, dove si era recato per partecipare a una trasmissione radiofonica della BBC. \nLa salma venne rimpatriata in Germania ed inumata presso il Bergfriedhof, uno dei cimiteri cittadini di Heidelberg, nella tomba di famiglia della moglie Margarete Weber.\nLe controversie storiche.\nLa maggior parte degli storiografi ritiene che nei suoi libri Speer minimizzi il proprio ruolo personale nelle atrocit\u00e0 di quel periodo. Alcuni documenti scoperti dopo la morte di Speer provarono inoltre, senza ombra di dubbio, che gi\u00e0 nel 1943 Speer era a conoscenza di ci\u00f2 che veramente accadeva ad Auschwitz. Nello stesso anno, Speer autorizz\u00f2 l'invio di materiale per ampliare il campo di sterminio di Birkenau. Nei documenti ritrovati, che recavano la firma di Speer, si faceva esplicito riferimento a forni crematori, obitori e torri di guardia.\nIn precedenza, altri crimini di Speer erano venuti alla luce, tanto che durante un colloquio tra Speer e Simon Wiesenthal, avvenuto alla fine degli anni settanta, il celebre \u00abcacciatore di nazisti\u00bb ebbe modo di dire all'architetto: \nUna mostra gli \u00e8 stata dedicata nella stessa Norimberga nel 2014. \nLa figlia Hilde Schramm ha ricevuto, nel 2019, il premio dalla \"German Jewish History\" per il suo impegno nel promuovere arte e scienza tra le giovani donne ebree."}
{"id": "11300", "revid": "123515812", "url": "https://it.wikipedia.org/wiki?curid=11300", "title": "Chimica computazionale", "text": "La chimica computazionale \u00e8 quella branca della chimica teorica che si occupa dello sviluppo di modelli matematici, basati sia sulla meccanica classica sia sulla meccanica quantistica, in grado di simulare sistemi chimici, con lo scopo di calcolarne le grandezze fisiche caratteristiche e prevederne le propriet\u00e0 chimiche.\nLa potenza predittiva delle simulazioni \u00e8 legata in modo stretto alle caratteristiche delle macchine che si hanno a disposizione per il calcolo. Il numero di operazioni floating-point per secondo (FLOPS) e la capacit\u00e0 di memoria sono i parametri pi\u00f9 importanti che determinano la possibilit\u00e0 di eseguire simulazioni in tempi ragionevoli.\nNonostante gi\u00e0 nei primi anni del XX secolo il supporto teorico per la formulazione dei modelli fosse pronto, il grande sviluppo della chimica computazionale si \u00e8 avuto a partire dagli ultimi decenni del XX secolo, proprio perch\u00e9 si \u00e8 iniziato a disporre di sistemi hardware sufficientemente potenti.\nApplicazioni.\nLe utilit\u00e0 delle simulazioni sono molteplici:\nLe grandezze che si vogliono calcolare sono numerose. Se ne riportano solo alcune a titolo di esempio:\nMetodi.\nI metodi impiegati in chimica computazionale possono essere divisi in due sottogruppi in funzione delle modalit\u00e0 descrittive degli atomi e delle molecole:\nMetodi classici.\nLe caratteristiche molecolari vengono descritte per mezzo di una modellazione della molecola basata sulla elettrostatica e sulla meccanica classica:\nMetodi quantomeccanici.\nLe caratteristiche molecolari vengono descritte in termini quantomeccanici.\nI metodi quantomeccanici possono a loro volta essere suddivisi in due sottocategorie: i metodi \"ab initio\" (che permettono di studiare un oggetto risolvendo direttamente l'equazione di Schr\u00f6dinger per l'oggetto in esame) e i metodi semiempirici (che utilizzano, nella risoluzione della equazione di Schr\u00f6dinger, parametri ottenuti per via sperimentale al fine di evitare un appesantimento eccessivo del calcolo)."}
{"id": "11340", "revid": "399", "url": "https://it.wikipedia.org/wiki?curid=11340", "title": "Tiranno", "text": "Tiranno \u00e8 il termine attribuito a colui che dapprima raggiunge e poi esercita in maniera egemonica il potere o la violenza e il dispotismo, dando vita cos\u00ec ad una tirannide o a una dittatura. Termini assimilabili o sinonimi di tiranno sono perci\u00f2 despota e dittatore. Parola con cui si indicava nella Grecia del VII e del VI secolo a.C., chi si impadroniva del potere con sistemi rivoluzionari opponendosi al re o al capo eletto, sostituendo al governo oligarchico delle Citt\u00e0-Stato, un personale dominio. Il tiranno, molto spesso otteneva il potere con l'appoggio delle classi popolari, scontente della situazione politica. Quindi governava senza stravolgere sostanzialmente le leggi e le istituzioni preesistenti. Inoltre ricopriva personalmente e affidava a suoi fidi le maggiori magistrature, promuoveva lo sviluppo dei commerci, delle opere pubbliche e dell'agricoltura, generalmente nell'interesse del popolo sottomesso ed in contrapposizione ai privilegi dell'aristocrazia. I pi\u00f9 noti tiranni furono Policrate di Samo, Clistene di Sicione, Pisistrato ad Atene, Dionisio I di Siracusa.\nStoria.\nOrigine.\nLa tirannide come categoria politica e forma di governo viene trattata per la prima volta in maniera rigorosa nell'antichit\u00e0 classica ad opera di Platone nella \"Repubblica\".\nNella Grecia antica tiranno era colui che si proclamava signore di una citt\u00e0, assumendone qualsiasi tipo di potere, sia civile che militare. Il termine \"tiranno\" \u00e8 di origine microasiatica e significa letteralmente \"signore\"; nelle Storie di Erodoto, il termine \u03c4\u03cd\u03c1\u03b1\u03bd\u03bd\u03bf\u03c2 (t\u00fdrannos) (es. in Storie III, 80-82) non ha ancora accezione negativa, ed \u00e8 da intendersi come \"signore della citt\u00e0\". A partire dalla seconda met\u00e0 del V secolo a.C., quando in Grecia, e soprattutto ad Atene, comincia a svilupparsi la riflessione sulla legittimit\u00e0 del potere, esso allude ad un potere esercitato senza il consenso dei cittadini. Nell'Atene de V secolo a.C., si identifica con tyrannos e tyrannis ogni forma di regime non fondato su un libero patto costituzionale tra cittadini. Nella specie, il tiranno viene visto come nato per corruzione, dalla citt\u00e0 stessa. Il tiranno \u00e8 innanzitutto nemico della democrazia. \u00c8 corrotto, vizioso, fatale alla citt\u00e0 ed \u00e8 caratterizzato dal poter fare ci\u00f2 che vuole senza esser soggetto ad alcun controllo, come sostiene Otane. \nLa tirannide era percepita ad Atene come un disvalore assoluto e la paura del tiranno era un sentimento diffuso che contribuiva alla definizione e al rafforzamento dell'identit\u00e0 collettiva della \"polis\". L'accusa di voler instaurare un regime tirannico era un elemento ricorrente nella propaganda politica del tempo e in questo modo la \"polis\" fondava la propria identit\u00e0 sull'idea di un'antitesi radicale nei riguardi della tirannide percepita come una dimensione del tutto negativa. L'elaborazione ideologica del tiranno si sviluppa in uno spazio autonomo, uno spazio politico fuori dalla lotta delle parti, come occasione di riunificazione festiva dell'intero corpo della citt\u00e0. \u00c8 chiaro infatti che il nesso tra rappresentazioni teatrali e vita politica \u00e8 un aspetto che caratterizza la \"polis\" di Atene per tutto il V secolo, ed \u00e8 qui che la figura del tiranno prende forma e vive: nel teatro. I tragediografi fanno parlare ai loro personaggi il linguaggio della politica e ci\u00f2 significa, in altri termini, che gli archetipi mitici venivano utilizzati come strumento per discorsi di natura politica e legati alla realt\u00e0 contemporanea. \nLa figura del tiranno non pare avere n\u00e9 in Atene n\u00e9 in tutta la Grecia del V secolo un soddisfacente referente storico. I modelli di tiranno erano troppo lontani dal tempo; la sua stessa figura nel V secolo \u00e8 una figura politicamente inattuale. Il tiranno vive la propria vita sulla scena tragica, d\u00e0 il suo carattere a diversi personaggi, ognuno dei quali ha una distinta funzione drammatica, ma tutti obbediscono allo stesso modello, fedeli allo stesso tipo di caratteristiche. \u00c8 proprio sulla scena teatrale infatti che la paura e il disprezzo per il tiranno vengono vissuti con immediatezza, \u00e8 sulla scena che la tirannide appare sempre meno una soluzione politica e si trasforma in una dimensione umana, in una caratterizzazione di una figura etica e psicologica. Lo spettro del tiranno viene agitato con maggior pericolo per la democrazia ateniese, viene sempre rappresentato come suo nemico. Questo servir\u00e0 anche allo scopo di evitare che un singolo cittadino concentrasse tutto il potere nelle sue mani ed avesse la tentazione di instaurare un potere dispotico. Il modello del tiranno si preciser\u00e0 poi nel tempo ma si manterr\u00e0 coerente nei propri modelli di fondo. Sono i tragediografi che si servono della fobia della tirannide per incarnare in essa ogni pi\u00f9 pericolosa iniquit\u00e0. \u00c8 proprio durante la guerra del Peloponneso, quando si \u00e8 ben distanti dalla tirannide, che la polemica anti tirannica si accende di maggior violenza ideologica, sino a diventare un vero e proprio anti tirannismo della piazza come Aristofane ironizza: \"Per cinquant'anni non ne ho mai sentito il nome e ora va pi\u00f9 del pesce conservato.\"\nIl pericolo del tiranno si diffonde cos\u00ec in tutta l'Atene del V secolo e funge ad incarnare il modello di tutte le negativit\u00e0 insite nell'uomo corrotto e vizioso, fatale alla citt\u00e0. Non stupisce il fatto che l'accusa di tirannide fosse di frequente usata anche per colpire i principali esponenti della vita pubblica, come Pericle. Un esempio pu\u00f2 essere proprio il celebre giudizio Tucidideo sulla figura di Pericle: \"Era una democrazia a parole, ma di fatto si trattava del potere del primo cittadino\". Una delle prime descrizioni della tirannide \u00e8 proprio riportata da Erodoto nel suo tripolitik\u00f2s logos in cui colloca in bocca al nobile Otane un elogio della democrazia che \u00e8 strettamente connesso con la condanna della tirannia. Questo passo, bench\u00e9 la sua veridicit\u00e0 sia molto discussa, \u00e8 importante perch\u00e9 costituisce il primo delinearsi nei tratti specifici della figura del tiranno.\n\"Come d'altronde il potere di uno solo potrebbe essere cosa conveniente se gli \u00e8 lecito fare ci\u00f2 che vuole senza renderne conto? (...) Dai beni che ha a disposizione gli nasce la prepotenza, mentre l'invidia \u00e8 connaturata all'uomo fin da principio.\"\nIl brano erodoteo offre un ritratto psicologico del tiranno molto preciso e costituisce il primo schizzo di una figura destinata a essere ripetutamente rielaborata. Il tiranno condannato da Otane \u00e8 colpevole di empiet\u00e0, disfrenatezza, diffidenza e avidit\u00e0 ed \u00e8 un modello astratto, impersonale ed \u00e8 lo stesso tipo di tiranno che poi riprender\u00e0 nella Repubblica Platone. Questi per\u00f2 presentano due diverse teorie sulla nascita stessa del tiranno. Per Otane, come capiamo dalle sue parole, afferma che qualsiasi uomo, anche il migliore, posto in una condizione di potere assoluto finisce prima o poi con l'allontanarsi dai propri comuni pensieri. La disponibilit\u00e0 di ogni bene produce in lui la prepotenza (hybris).\nInvece per Platone l'uomo tirannico \u00e8 il punto d'arrivo di un'anima abbandonata dalla razionalit\u00e0 ad ogni sorta di eccesso, ed \u00e8 proprio sulla scena tragica ateniese che nasce l'anima tirannica spiegata da Platone. Sebbene il personaggio del tiranno appaia fedele a s\u00e9 stesso, come se presupponesse un modello storico vivo dinnanzi agli occhi del drammaturgo o ancora presente nella memoria cittadina recente, alla conclusione di questo continuo riaffacciarsi di figure simili pur con nomi diversi, non si profila alcun carattere stereotipato. Il tiranno non si irrigidisce in maschera ma continua a cambiare per dar vita sempre ad una nuova concezione di libert\u00e0. Per descrivere la figura sempre eterna del tiranno ci si pu\u00f2 servire di opere distanti nel tempo perch\u00e9 l'ispirazione dei suoi tratti resta la stessa.\nAnalizzando specificamente le caratteristiche tipiche del tiranno riportate in scena. In ogni rappresentazione del tiranno si evidenzia la paura che si accompagna al potere; non solo la paura che ha di lui chi gli \u00e8 soggetto ma anche la paura stessa del tiranno. Il despota ha come caratteristica propria la paura, con cui vive ed agisce sempre, di perdere il potere. Ogni agire che il tiranno suppone avverso al proprio potere viene interpretato come il frutto di una congiura o di un inganno, la sua figura \u00e8 circospetta perch\u00e9 teme ed \u00e8 costretta a governare tra le paure. \nSe si vuole fare un esempio concreto del termine \"tirannide\" si pu\u00f2 far riferimento al governo di Pisistrato e dei pisistratidi.\nSi ricorse alla figura del tiranno a causa dei frequenti contrasti tra le ricche famiglie aristocratiche dell'antica Grecia, che erano causa di guerre civili ed erano il motivo principale della crisi, e della decadenza, dell'aristocrazia greca. La tirannide ebbe successo perch\u00e9 i suoi rappresentanti seppero sfruttare il desiderio di riscossa sociale del popolo e delle classi meno abbienti (che non venivano incluse nella ridistribuzione delle terre, ad esempio), che la nascente codificazione delle leggi non aveva epurato del tutto. Sfruttando i contrasti sociali e politici ancora esistenti, essi si misero a capo del \"demos\" ed attuando una politica anti-aristocratica seppero ritagliarsi un sempre pi\u00f9 influente ruolo personale: alcuni si limitarono a fare da mediatori di interessi diversi, altri invece mantennero il potere e si fecero tiranni.\nAristotele nel V capitolo della \"Politica\" individu\u00f2 tre tipi di tiranno:\nLe prime due tipologie di tiranno furono molto diffuse nella Grecia continentale; la terza invece, molto pi\u00f9 rara, si svilupp\u00f2 solo nelle citt\u00e0 dell'Asia Minore, dove i tiranni divennero ben presto tributari e satrapi dell'Impero persiano (a partire, probabilmente, dal 546 a.C., anno in cui Ciro il Grande conquist\u00f2 Sardi).\nGiudizio storico sulla tirannide antica.\nLa storiografia moderna tende a vedere un preciso schema nel riproporsi, nelle varie , del fenomeno delle tirannidi: esse difatti nacquero e si svilupparono principalmente all'interno del VII secolo a.C., un periodo di forti trasformazioni sociali, quando vari fattori, tra cui importante il fenomeno dell'oplitismo, contribuivano al diffondersi di idee nuove e della crescita dello spazio pubblico nella gestione cittadina.\nTucidide (I, 13) considera la tirannide uno dei fattori di sviluppo della Grecia arcaica e fece l'esempio di Policrate: il celebre tiranno di Samo favor\u00ec il commercio marittimo a quello agricolo proprio per andare contro gli interessi dell'aristocrazia, che controllava stabilmente il mercato dei campi, ed in tal modo rese indirettamente Samo una delle pi\u00f9 grandi potenze navali della Grecia.\nGeneralmente i tiranni si inserivano entro il contesto delle lotte per il potere delle varie aristocrazie cittadine, di cui facevano parte, ma dalla quale erano generalmente emarginati (basti ricordare la leggenda riguardo Cipselo di Corinto). I futuri tiranni cos\u00ec trovavano spesso appoggio nel ceto degli opliti, classe emergente che in quel periodo cominciava a richiedere per s\u00e9 un ruolo nella gestione cittadina, e grazie ad essi riusciva ad instaurare un potere fortemente personale, che poteva o meno rientrare nel contesto delle istituzioni cittadine. Questo potere era per\u00f2 generalmente debole: sono rari i casi di tirannide ereditaria che supera le tre generazioni.\nGeneralmente i tiranni non influenzarono la politeia della \"polis\" ma si limitarono ad agire in un contesto sociale, includendo gli esclusi nella ridistribuzione delle ricchezze (come ad esempio i bottini di guerra) e nella partecipazione alla vita politica. A volte, come nel caso di Pittaco a Mitilene (Lesbo), \u00e8 la stessa cittadinanza che nomina un cittadino tiranno (o meglio esimneta), proprio per porre fine alle continue guerre tra fazioni aristocratiche. Una volta caduto un tiranno la \"polis\" si ritrova nella necessit\u00e0 di riorganizzare le proprie istituzioni, e non \u00e8 un caso che fu proprio il VII-VI secolo a conoscere le prime forme embrionali di democrazia, o meglio, come si preferiva chiamarla all'epoca, isonomia.\nAnche se non furono n\u00e9 dei legislatori n\u00e9 dei veri e propri riformatori, i tiranni favorirono l'isonomia (l'uguaglianza di fronte alle leggi) ed accelerarono la crisi dei regimi aristocratici ed oligarchici. Ci\u00f2 non toglie, comunque, che alcuni tiranni diedero un taglio dispotico e crudele al loro regno, macchiandosi di efferatezze incredibili: fu il caso di Periandro a Corinto, che ad esempio condann\u00f2 a morte sua moglie Liside per poi fare necrofilia sul suo cadavere.\n\u00c8 difficile distinguere, tra realt\u00e0 e mito, poich\u00e9 \u00e8 tipico della letteratura storiografica antica esasperare alcuni tratti caratteristici dei tiranni, come la ricchezza o la crudelt\u00e0, a scopi fondamentalmente politici. Non \u00e8 sbagliato per\u00f2 affermare che molti dei tiranni delle varie , primo fra tutti Pisistrato di Atene, ritennero molto importante portare avanti una politica di mecenatismo e di promozione di lavori pubblici. Alcune di queste opere furono destinate a rimanere per sempre nella storia, come il tempio di Hera a Samo, opera di Policrate."}
{"id": "11341", "revid": "7", "url": "https://it.wikipedia.org/wiki?curid=11341", "title": "Tirannia", "text": ""}
{"id": "11342", "revid": "7", "url": "https://it.wikipedia.org/wiki?curid=11342", "title": "Dispotismo", "text": ""}
{"id": "11343", "revid": "7", "url": "https://it.wikipedia.org/wiki?curid=11343", "title": "Tirannide", "text": ""}
{"id": "11345", "revid": "484362", "url": "https://it.wikipedia.org/wiki?curid=11345", "title": "Despota", "text": ""}
{"id": "11347", "revid": "2128848", "url": "https://it.wikipedia.org/wiki?curid=11347", "title": "Dittatore", "text": "Un dittatore \u00e8 un leader politico che possiede potere assoluto tramite l'esercizio di una dittatura. Una dittatura pu\u00f2 essere uno stato governato da un singolo dittatore o da un piccolo gruppo di persone (oligarchia). La parola ha avuto origine dal titolo che un magistrato, ai tempi della Repubblica romana, poteva ottenere dal Senato romano per governare in tempi di emergenza (dittatore romano e \"justitium\").\nCome il termine \"tiranno\" (che originariamente era un titolo greco antico non peggiorativo), e in misura minore \"autocrate\", \"dittatore\" ha finito per essere utilizzato esclusivamente come termine non titolare e riferito al totalitarismo. Nell'uso contemporaneo, infatti, il termine \"dittatore\" \u00e8 generalmente usato per descrivere un leader che detiene o abusa di una straordinaria quantit\u00e0 di potere personale. Le dittature hanno caratteristiche tra cui la sospensione delle elezioni e delle libert\u00e0 civili; la proclamazione di uno stato di emergenza; il governare per decreti speciali e continuativi; la repressione degli oppositori politici, il mancato rispetto dello Stato di diritto e la creazione di un culto della personalit\u00e0. Altre caratteristiche sono il monopartitismo (\"Partito Comunista di Cuba\" a Cuba) o un sistema a partito dominante (\"Russia Unita\" in Russia).\nUn'ampia variet\u00e0 di leader che sono saliti al potere (tramite rivoluzione o colpo di Stato) in diversi tipi di regimi sono stati descritti come dittatori. Un dittatore pu\u00f2 perseguire politiche di sinistra o di destra o anche apolitiche.\nStoria.\nIl \"dictator\".\nDurante la Repubblica romana il \"dictator\" era un magistrato straordinario che, in tempi di eccezionale pericolo per la patria, era investito di pieni poteri politici e militari per un periodo non superiore a sei mesi, con garanzie particolari atte a impedire una perpetuazione dell'incarico. A questa accezione del termine fecero riferimento Giuseppe Garibaldi nel 1860 quando si proclam\u00f2 \"Dittatore delle Due Sicilie\" e altri patrioti provvisoriamente alla guida di governi rivoluzionari.\nStoria contemporanea.\nNumerosi sono gli esempi di personaggi storici che sono saliti al governo o vi sono rimasti mediante l'uso della forza.\nPartendo da Napoleone che, dopo la Rivoluzione francese, convert\u00ec il governo dello stato in una dittatura imperiale, passando per Adolf Hitler, Benito Mussolini, Iosif Stalin, Mao Zedong, Kim Il-sung, Kim Jong-il, Kim Jong-un, Francisco Franco, Miguel Primo de Rivera, Napoleone III, Nicolae Ceau\u0219escu, Enver Hoxha, M\u00e1ty\u00e1s R\u00e1kosi, J\u00e1nos K\u00e1d\u00e1r, Wojciech Jaruzelski, J\u00f3zef Pi\u0142sudski, Ferdinand Marcos, Leopoldo Galtieri, Fulgencio Batista, Jorge Rafael Videla, Pol Pot, Idi Amin Dada, Ant\u00f3nio de Oliveira Salazar, Marcello Caetano, Get\u00falio Vargas, Ernesto Geisel, M\u00e9dici, Abdel Fattah al-Sisi, Mobutu, Isaias Afewerki, Francisco Mac\u00edas Nguema, Teodoro Obiang Nguema Mbasogo, Bokassa, Saparmyrat Ny\u00fdazow, Gurbanguly Berdimuhamedow, Hiss\u00e8ne Habr\u00e9, Ne Win e Augusto Pinochet, si annoverano fra le liste dei dittatori contemporanei numerosi presidenti degli stati centro e sud americani del XX secolo, che hanno mantenuto il governo mediante l'eliminazione dei nemici politici e l'utilizzo delle Forze Armate e delle Forze dell'Ordine per il controllo della stampa, dell'istruzione, della cultura e della giustizia.\nLa seconda guerra del Golfo, il pi\u00f9 importante conflitto combattuto negli anni a cavallo fra XX e XXI secolo, aveva l'obiettivo dichiarato della prevenzione del riarmo di un regime dittatoriale di Saddam Hussein in Iraq, colpevole della repressione di minoranze etniche e religiose.\nTitoli utilizzati da alcuni dittatori.\nAlcuni dittatori scelsero dei titoli personali per essere indicati, come: Adolf Hitler che utilizz\u00f2 il titolo di \"F\u00fchrer\", Benito Mussolini che utilizz\u00f2 il titolo di \"Duce\", Francisco Franco che utilizz\u00f2 i titoli di \"Caudillo\" e di \"Generalissimo\", Ion Antonescu e Nicolae Ceau\u0219escu che utilizzarono il titolo di \"Conduc\u0103tor\"."}
{"id": "11349", "revid": "9", "url": "https://it.wikipedia.org/wiki?curid=11349", "title": "Pianeti", "text": ""}
{"id": "11350", "revid": "729019", "url": "https://it.wikipedia.org/wiki?curid=11350", "title": "Programma Viking", "text": "La missione Viking era costituita da due sonde, la Viking 1 e la Viking 2, ognuna delle quali costituita da un modulo orbitante (\"orbiter\") e un modulo di atterraggio (\"lander\"). Gli obiettivi primari della missione erano:\nViking 1.\nIl Viking 1 fu lanciato il 20 agosto 1975 da Cape Canaveral e giunse su Marte circa 10 mesi pi\u00f9 tardi, il 19 giugno 1976. Durante il primo mese di permanenza in orbita, la sonda riprese numerosissime immagini della superficie marziana, alla ricerca di un luogo adatto per l'atterraggio. Il 20 luglio il \"lander\" del Viking 1 si stacc\u00f2 dall\"orbiter\" e atterr\u00f2 sulla superficie di Marte, in \"Chryse Planitia\", a 22,3\u00b0 latitudine nord e 48,0\u00b0 Longitudine est, un luogo vicino a quello originariamente programmato come destinazione, ma giudicato non adatto dopo lo studio effettuato sulle immagini ricevute dall\"orbiter\".\nIl \"lander\" era stato precedentemente sterilizzato in modo accurato durante l'assemblaggio sulla Terra, allo scopo di evitare qualunque possibile forma di contaminazione del suolo marziano.\nInizialmente il primo lander sarebbe dovuto arrivare in una zona il pi\u00f9 possibile sicura , pianeggiante, ben visibile e priva di ostacoli, in modo che il secondo lander in caso positivo del primo , avrebbe potuto essere posizionato in una situazione pi\u00f9 creativa ed ambiziosa , con qualche rischio in pi\u00f9 avendo gi\u00e0 un lander posizionato e funzionante. La missione fu un successo totale: entrambi i landers furono piazzati dove il Team operativo aveva pensato di indagare i fenomeni atmosferici e chimico-fisici di zone differenti.\nLa durata prevista della missione era di 90 giorni a partire dal momento dell'atterraggio, ma sia il \"lander\" che l\"orbiter\" continuarono ad operare ben oltre i termini previsti. L\"orbiter\" continu\u00f2 a funzionare per ben 4 anni oltre il termine previsto per la missione Viking 1, inviando, insieme alla sonda gemella Viking 2, pi\u00f9 di 1400 immagini del pianeta, con risoluzione compresa tra 300 e 150 metri e, in alcune particolari regioni, addirittura di 8 metri per pixel.\nLa missione principale del progetto Viking termin\u00f2 il 15 novembre 1976, 11 giorni prima della congiunzione di Marte (il suo passaggio dietro al Sole). Dopo la congiunzione, a met\u00e0 dicembre del 1976, i tecnici a Terra ristabilirono i contatti di telemetria e di comando, ed ebbero inizio le operazioni relative alla missione estesa. L\"orbiter\" rimase operativo fino al 7 agosto 1980, quando, dopo aver compiuto 1489 orbite intorno a Marte, esaur\u00ec il carburante necessario a mantenere i suoi pannelli solari orientati verso il Sole, e fu quindi spento dalla Terra. Le trasmissioni del \"lander\" cessarono invece l'11 novembre 1982, nonostante i ripetuti tentativi dalla Terra di ristabilire le comunicazioni, continuati per 6 mesi e mezzo.\nLa missione fu poi definitivamente dichiarata terminata il 21 maggio 1983, pi\u00f9 di 6 anni e mezzo dopo la data prevista inizialmente dai progettisti.\nLa missione.\nGli scopi ed esperimenti principali del programma erano rivolti al rilevamento di attivit\u00e0 biologiche e quindi riservati alla ricerca della vita. Il test sulla vita diede risultato positivo mentre l'esperimento sulla presenza di composti organici alla base della vita diede un risultato negativo. In questa situazione era ovvio che il risultato fosse errato ed inconclusivo in quanto o il primo o il secondo test erano errati , fornendo risultati contrastanti, e cos\u00ec fu archiviato come esperimento non conclusivo, ambiguo ed equivoco. Solo dopo pi\u00f9 di 30 anni furono scoperti composti organici eventualmente possibili anche alla base della vita, e quindi attualmente sono ridiscusse tutte le conclusioni a cui erano concordi gli esperti negli anni '70. \nSismologia.\nIl \"lander\" del Viking 1 conteneva diverse apparecchiature scientifiche, tra le quali un sismometro, che per\u00f2, a differenza di quello montato sulla sonda gemella Viking 2, non funzion\u00f2. Tuttavia, quello installato sulla seconda sonda rivel\u00f2 solo un singolo evento di probabile origine sismica durante tutta la durata della missione.\nLife test.\nI tre esperimenti di biologia condotti dal Biology Flight Team della dottoressa Patricia Ann Straat, rivelarono reazioni chimiche inattese sulla superficie marziana, ma non diedero una chiara dimostrazione inconfutabile dell'esistenza di microorganismi nel terreno circostante al \"lander\". Il principale degli esperimenti, detto \"life test\", ideato da Gilbert Levine sul metabolismo eterotrofico tipico del metabolismo animale, esponeva vari tipi di nutrienti, tipo glicina, alanina e altri aminoacidi otticamente attivi includendoli in forma destrogira e levogira, acido glicolico e lattato carboidrato in entrambe le forme levogira e destrogira, in modo che tutti i tipi di isomeri pi\u00f9 comuni sulla terra fossero inclusi, rilasciandoli sul suolo marziano, preparati in modo che fossero marcati radioattivamente contenendo carbonio radioattivo; il principio sperimentale prevedeva che se i nutrienti fossero stati processati da una forma di vita, ad esempio microbica, si sarebbe prodotto un gas a base carbonica, come monossido o biossido di carbonio o metano, e quindi si sarebbe potuto rilevare in quanto radioattivo; come controprova si sarebbe sterilizzato il suolo alla temperatura di 160 C, uccidendo ogni eventuale traccia di metabolismo animale, ripetendo il test dei nutrienti. Su entrambi i landers il test fu positivo e venne rilevato gas radioattivo, ripetutamente per 7 giorni e ripetuto 2 volte; il test di controllo venne effettuato solo su uno dei due lander e col suolo sterilizzato ad alta temperatura non si verific\u00f2 emissione di gas radioattivo; apparentemente i tests biologici attestavano la presenza di microorganismi nel suolo che metabolizzando attivamente i nutrienti radioattivi , emettevano gas radioattivo, mentre col suolo sterilizzato i nutrienti non venivano metabolizzati e non c'era emissione di gas radioattivo. Il Team fu entusiasta ma dopo molte discussioni altri ricercatori contestarono i risultati avanzando articolate spiegazioni alternative di processi chimici superossidanti in grado di generare gas dai nutrienti, e che quindi avrebbero potuto invalidare i risultati del life test, ma non spiegando perch\u00e9 nel controtest con suolo sterilizzato non vi fosse emissione di gas; infine venne deciso che sarebbero stati necessari altri esperimenti in forma diversa, separando 7 tipi di nutrienti per ottenere evidenze ed avere una risposta definitiva, ma per cambi strategici e politici interni alla NASA, non vennero pi\u00f9 presi in considerazione i life tests nelle successive missioni in quanto giudicati inaffidabili.\nSecondo la maggioranza degli esperti, al momento attuale non esisterebbe vita sulla superficie di Marte, a causa della combinazione di irradiazione ultravioletta, assenza di acqua e natura ossidante del suolo, secondo una minoranza invece sarebbe attualmente possibile a causa della presenza di acqua in molte zone sotto forma di ghiaccio e in alcune in forma liquida, le forme di vita sarebbero protette dagli ultravioletti nel suolo, anche solo a pochi millimetri di profondit\u00e0, inoltre a causa del basso potere ossidante e la natura del suolo che ha un ph ospitale intorno ad 8, la presenza di perclorati (ClO4-) che alcuni batteri terrestri addirittura utilizzano per vivere, potrebbero esistere attualmente batteri su Marte, anche come suggerito dalla presenza di composti di carbonio kerogenici , catene lipidiche e vari carboidrati, metano ed ossigeno; resta comunque aperta la questione sulla possibilit\u00e0 di esistenza di forme di vita su Marte in epoche passate.\nSpettrometria.\nI gascromatografi e gli spettrometri di massa GCMS installati su entrambi i \"lander\" non trovarono alcuna traccia neppure minima della presenza di reazioni chimiche di tipo organico (che poi invece furono rilevate in forma di metano e macromolecole organiche nel 2019), ma fornirono preziosissimi dati relativi alla composizione del suolo e dell'atmosfera marziana.\nPer gli esperti alla NASA questa fu la pietra tombale sulla ricerca della vita su Marte: senza basi organiche la vita attualmente sarebbe stata assente ed impossibile. Il pianeta fu ritenuto un deserto inospitale senza acqua e senza vita.\nDopo la effettiva scoperta di composti organici su Marte tra il 2015 e il 2019, per spiegare i risultati negativi dei Viking fu ipotizzato che il rilevamento sia stato falsato dal metodo di funzionamento di questi strumenti che con riscaldamento del materiale oltre i 300 C combinato con le caratteristiche del suolo ed ambiente marziano lievemente ossidante, a quella temperatura per\u00f2 capace di distruggere ogni sostanza organica, abbia bruciato ogni composto organico al carbonio invece di rilevarlo.\nEnergia.\nLe apparecchiature a bordo del \"lander\" erano alimentate da un generatore termoelettrico a radioisotopi che forniva 70 watt di potenza, i quali dovevano essere opportunamente amministrati per garantire, oltre al funzionamento degli apparati elettronici, anche il mantenimento della giusta temperatura, per la conservazione e il funzionamento di tutto il sistema.\nAmbiente.\nLe temperature nel luogo di atterraggio del Viking 1, situato nella zona \"tropicale\", variavano tra -14 \u00b0C il giorno e -77\u00a0\u00b0C la notte, mentre nel sito del Viking 2, in zona temperata, variavano tra 4\u00a0\u00b0C e -120\u00a0\u00b0C.\nLa pressione dell'aria, molto variabile nell'arco della giornata a causa della sublimazione e ricondensazione continua delle calotte polari, variava tra 6,8 e 9,0 millibar nel sito del Viking 1, e tra 7,3 e 10,8 in quello del Viking 2. Per confronto, sulla Terra al livello del mare la pressione \u00e8 di 1000 millibar."}
{"id": "11351", "revid": "6923", "url": "https://it.wikipedia.org/wiki?curid=11351", "title": "Propaganda", "text": "La propaganda \u00e8 \"l'attivit\u00e0 di disseminazione di idee e informazioni con lo scopo di indurre a specifici atteggiamenti e azioni\" ovvero il \"conscio, metodico e pianificato utilizzo di tecniche di persuasione per raggiungere specifici obiettivi atti a beneficiare coloro che organizzano il processo\". In antitesi alla propaganda dovrebbe essere la pura e semplice esposizione dei fatti nella loro completezza ovvero la descrizione della realt\u00e0 nella sua interezza.\nOrigine del termine.\nLa propaganda, come azione intesa a conquistare il favore di un pubblico, \u00e8 un'attivit\u00e0 vecchia quanto l'uomo, presente in ogni tempo, luogo e dimensione sociale. Il termine \"propaganda\" nasce in contesto religioso quando la Chiesa cattolica nel XVI secolo organizza, come contrattacco alla diffusione del protestantesimo, una Congregatio de propaganda fide, un dipartimento preposto alla propagazione della fede cattolica.\nOriginariamente il termine non intendeva riferirsi a informazioni fuorvianti. Il moderno significato di \"propaganda\", invece, risale all'uso che se ne fece a partire dalla prima guerra mondiale. \nLa propaganda presuppone l'utilizzo della comunicazione per trasmettere un messaggio, un'idea o un'ideologia: il secondo Ottocento si pone quindi come un periodo storico sconvolgente per la propaganda e per il suo utilizzo nelle societ\u00e0 moderne, perch\u00e9 questo non solo \u00e8 il periodo della rivoluzione delle comunicazioni (telegrafo, ferrovia, mezzi di comunicazione di massa, ecc.), ma anche della rivoluzione del ruolo del \u201cpubblico\u201d nella societ\u00e0, evoluto fino all'affermarsi dei totalitarismi tra le due guerre mondiali.\nStoria.\nNel corso della storia dell'uomo parte delle produzioni culturali e delle attivit\u00e0 informative hanno, da sempre, svolto anche una funzione \u201cpropagandistica\u201d. Solitamente nella storia le varie societ\u00e0, caratterizzate da determinate strutture economiche, sociali e istituzionali, hanno avuto bisogno (e fatto s\u00ec) che i sistemi formativi e informativi non andassero a interferire con tali strutture; al contrario, sono stati chiamati a rafforzarle.\nLa storia della propaganda affonda le radici nel Paleolitico, laddove furono utilizzati simboli visivi per precisi scopi persuasivi, come nel caso di maschere, lamenti di guerra e gestualit\u00e0 minacciose utilizzate per spaventare un nemico.\nUna delle prime testimonianze scritte di un uso di propaganda a scopi politici (e militari) si ritrova nella Bibbia, nell'Antico Testamento, in occasione dell'assedio di Gerusalemme da parte degli assiri: nel secondo libro dei Re si narra di quando nel 701 a.C. Sennacherib, re di Assiria, tent\u00f2 di sottomettere la popolazione giudea di Gerusalemme utilizzando propaganda intimidatoria.\nPropaganda era il De bello Gallico, che serv\u00ec a Cesare per accrescere la propria reputazione a Roma. \nL\"Eneide\" di Virgilio accanto alle finalit\u00e0 estetiche ne aveva anche di \u201cpolitiche\u201d, vale a dire l'esaltazione di Roma (erede della mitica Troia) e dell'imperatore Ottaviano Augusto (della famiglia Iulia, fondata da Iulo figlio di Enea).\nPaolo di Tarso, poi, fu uno tra i pi\u00f9 \"insigni\" propagandisti della storia religiosa.\nNel Medioevo, una delle propagande pi\u00f9 famose \u00e8 forse quella operata da certi ambienti della societ\u00e0 europea dell'XI, XII e XIII secolo, a favore della causa crociata. Non a caso il ruolo chiave l\u00ec fu svolto dal clero cristiano, depositario della cultura e quindi del sistema informativo e formativo dell'epoca (si veda il Discorso di Urbano II a Clermont nel 1095).\nFamose, in epoca moderna, la propaganda controriformistica e quella colonialista; ma anche i libelli di Martin Lutero furono, in parte, scritti con presupposti propagandistici.\nIn parte propagandistiche furono le intenzioni e il significato della Dichiarazione d'indipendenza degli Stati Uniti, un \"capolavoro di propaganda razionale\", volto a cristallizzare l'opinione pubblica nordamericana e giustificare la rivoluzione all'estero (si pensi in tal caso al \u201cdivario\u201d tra l\"idea\" di democrazia e uguaglianza, e la \"realt\u00e0 effettiva\" di una classe dirigente eletta da una percentuale della popolazione che si aggirava intorno all'1,5% del totale).\nIn seguito all'estensione del diritto al voto e alle innovazioni tecnologiche nel campo delle comunicazioni, il XIX secolo ha assistito a \"una costante crescita nel ruolo dell'opinione pubblica, e nell'uso della propaganda da parte delle \u00e9lite governative per influenzarla\".\nMa anche dalla parte opposta, gli scritti di Karl Marx contengono, in parte, declinazioni propagandistiche della sua filosofia politica.\nMolti analisti sostengono che i media, oltre a \"divertire, intrattenere e informare\", hanno avuto la funzione (il pi\u00f9 delle volte implicita) di \"imprimere negli individui valori, credenze e codici di comportamento atti a integrarli nelle strutture istituzionali della societ\u00e0 di cui fanno parte\". Nel XX secolo ci\u00f2 ha riguardato sia le \u00e9lite politiche che quelle economiche, quando sono state in grado di controllare direttamente i mezzi di comunicazione.\nUn tipico esempio di propaganda di fonte politica particolarmente dannosa \u00e8 la propaganda nazista: tramite un uso sapiente dei mezzi di comunicazione di massa, Hitler aveva convinto le folle a massacrare degli innocenti e ha condotto un'intera nazione in una guerra che ha devastato la Germania e mezzo mondo producendo milioni di morti. Casi meno estremi, ma non meno dannosi di propaganda sono determinati dall'enfatizzazione dei moventi dell'azione politica a scopi di mera utilit\u00e0 della propria parte: Benito Mussolini, ad esempio, sosteneva che \"in politica bastano tre centesimi di merce e novantasette di tamburo\".\nL'utilit\u00e0 pu\u00f2 consistere nella conquista del potere ovvero nell'arricchimento di pochi \"eletti\" a discapito dell'impoverimento delle masse, rese miopi da una propaganda fatta di promesse non mantenute. In questo caso i \"leader\", con un sapiente uso dei sondaggi, conoscono quali sono i desideri e i bisogni delle persone, promettono loro di esaudirli, ma poi nei fatti compiono azioni atte ad esaudire i loro propri desideri, spesso in antitesi con i desideri delle persone, danneggiandole.\nMa anche quando i media sono stati espressione di grosse imprese economiche, controllate da forze orientate al mercato e al profitto, o del potere politico ad esse collegato, l'informazione da essi fornita ha risentito degli interessi di chi li finanzia e li controlla: in Italia, ad esempio, fu il caso della loggia massonica P2 - la sua sigla, non a caso, era l'abbreviazione della denominazione \"Propaganda 2\" - e dei suoi tentativi di influenzare la linea editoriale del Corriere della sera.\nDescrizione.\nLa propaganda pu\u00f2 presentare i fatti in modo selettivo (cos\u00ec possibilmente mentendo per omissione) onde incoraggiare una sintesi (una conclusione) particolare, oppure usa messaggi caricati onde produrre risposte emozionali piuttosto che razionali alle informazioni presentate. L'uso della propaganda \u00e8 dannoso per la libera e naturale formazione dell'opinione personale e pubblica e il danno poi si riflette sulla persona stessa e sulla societ\u00e0.\nIl successo della propaganda necessita di una efficace censura sui fatti esposti, altrimenti essa sarebbe facilmente smantellata. La presenza di una situazione di censura \u00e8 un pesante indizio di una propaganda in corso. La propaganda ha la capacit\u00e0 di esaltare e rendere pi\u00f9 importanti i sogni, i pensieri, i desideri rispetto alla realt\u00e0 dei fatti, facendo spesso uso di simboli in modo da indurre le persone a far coincidere l'obiettivo della propaganda con i simboli utilizzati, anche quando talvolta in realt\u00e0 fra loro non c'\u00e8 nessun nesso. Sul fronte contrapposto, la contropropaganda si identifica come attivit\u00e0 volta a rilevare e contrastare le azioni di propaganda svolte da attori ostili e include le iniziative finalizzate a neutralizzare o mitigare gli effetti della propaganda avversaria ovvero a sfruttarla a proprio vantaggio.\nTipologie di propaganda.\nLa propaganda, in attivit\u00e0 \u201cstoricamente rilevanti\u201d, si \u00e8 manifestata in relazione ad ambiti diversi e quindi in tipologie diverse, spesso intrecciate fra loro. La \"propaganda religiosa\" \u00e8 solo una delle forme storicamente pi\u00f9 definite e diffuse di propaganda, connessa con il proselitismo.\nLa \"propaganda culturale\", e in particolare quella \"letteraria\", \u00e8 tra le pi\u00f9 importanti, essendo la propaganda un fatto essenzialmente \u201ccomunicativo\u201d. Questa tipologia di propaganda si \u00e8 dunque intrecciata spesso con quella religiosa o ancor pi\u00f9 con la \"propaganda politica\". In questo caso la finalit\u00e0 politica si aggiunge a quella prettamente estetica-artistica, in misura ovviamente variabile (nei casi \u201cpi\u00f9 estremi\u201d la finalit\u00e0 artistica pu\u00f2 essere solo un velo posto su quella primaria, politica).\nPi\u00f9 delicata appare storicamente la questione della \"propaganda economica\", soprattutto nelle forme assunte a partire dalla fine del XIX secolo. \nSecondo alcuni studiosi la pubblicit\u00e0 \u00e8 una sorta di propaganda economica, mentre secondo altri essa presuppone un beneficio anche per chi riceve il processo persuasivo, il che la dovrebbe distinguere dalla propaganda vera e propria, in cui il beneficio per il ricevente pu\u00f2 crearsi solo accidentalmente.\nLe pubbliche relazioni sembrano rientrare pi\u00f9 chiaramente tra i rami della propaganda: ne sono una moderna forma evolutiva, riguardano specificatamente i rapporti tra un'organizzazione di grandi dimensioni e il pubblico moderno; possono anche essere considerate pi\u00f9 semplicemente \"un modo pi\u00f9 carino\" di chiamare la propaganda. I \"propagandisti\" cercano di cambiare il modo in cui la gente comprende una questione o una situazione, allo scopo di cambiarne le azioni o le aspettative, in un modo che sia quello auspicato dal gruppo di interesse. In questo senso, la propaganda serve come corollario alla censura, nella quale lo stesso scopo viene raggiunto, non attraverso false informazioni, ma prevenendo la conoscenza di informazioni vere.\nCi\u00f2 che rende la propaganda differente da altre forme di controllo \u00e8 la volont\u00e0 del propagandista di cambiare l'orientamento delle persone, attraverso l'inganno e la confusione, piuttosto che tramite la persuasione e la comprensione. In senso ancor pi\u00f9 stretto la propaganda si riferisce solo alle informazioni false che hanno lo scopo di rassicurare la gente che gi\u00e0 ci crede. L'assunto \u00e8 che, se la gente crede in qualcosa di falso, sar\u00e0 costantemente assalita dai dubbi. Poich\u00e9 questi dubbi sono spiacevoli (vedi dissonanza cognitiva), la gente \u00e8 desiderosa di estinguerli, e quindi ricettiva alle rassicurazioni di chi \u00e8 al potere. Per questo motivo la propaganda \u00e8 spesso indirizzata a coloro i quali gi\u00e0 simpatizzano con il potere.\nLa propaganda pu\u00f2 essere classificata in base alla \"fonte\":\nTecniche di produzione della propaganda.\nLe cos\u00ec dette \"fake news\" si basano sull'utilizzo di metodologie di comunicazione appartenenti alle tecniche di propaganda, in grado dunque di persuadere i destinatari del messaggio. In molte di queste tecniche si possono trovare anche falle logiche, in quanto i propagandisti usano argomenti che, anche se a volte convincenti, non sono necessariamente validi.\nDel tempo \u00e8 stato speso per analizzare i mezzi con cui vengono trasmessi i messaggi propagandistici, e questo lavoro \u00e8 importante, ma \u00e8 chiaro che le strategie di disseminazione di informazioni diventano strategie di diffusione della propaganda solo quando sono accoppiate a \"messaggi propagandistici\". Identificare questi messaggi \u00e8 un prerequisito necessario per studiare i metodi con cui questi vengono diffusi. Ecco perch\u00e9 \u00e8 essenziale avere qualche conoscenza delle seguenti tecniche di produzione della propaganda:\nPropaganda come tipologia di comunicazione di \"marketing\".\nTra le 4 leve di marketing mix riveste particolare importanza la leva della comunicazione che, peraltro, risulta essere la leva maggiormente creativa e che ha lo scopo di rafforzare il posizionamento del cliente e di stimolare nuovi flussi di domanda. Tra le possibili comunicazioni di marketing vi \u00e8 anche la \"propaganda\". Essa, affiancata dalla dinamica della pubblicit\u00e0, del direct marketing, della sponsorizzazione, delle pubbliche relazioni e delle promozioni alle vendite, fa s\u00ec che le imprese orientino una tecnica di comunicazione efficace, allo scopo di aumentare le vendite. \u00c8 sempre pi\u00f9 diffusa, infatti, la tecnica della cross communication che prevede una forma mista di interventi a livello di comunicazione di marketing. Nell'ambito di questa comunicazione, per \"propaganda\", si intende l'intento di associare il nome (e il brand) dell'azienda a fenomeni di costume o di cronaca considerati positivi, ci\u00f2 al fine di creare, nel percetto del cliente, un'associazione tra evento e realt\u00e0 aziendale rafforzando, in tal modo, il posizionamento.\nAnalisi sociologica.\nLa propaganda ha assunto nel corso della storia un ruolo rilevante soprattutto col procedere della massificazione della societ\u00e0. Infatti, per motivi gi\u00e0 semplicemente di ordine \u201cfisico\u201d, laddove il numero degli individui formanti una comunit\u00e0 si ingrandisce, maggiori diventano le difficolt\u00e0, o se si vuole le esigenze, del fattore comunicativo, nella costruzione delle relazioni sociali, politiche, economiche, ecc. Tale attivit\u00e0, pur mantenendo storicamente sempre la stessa struttura di fondo, a partire dalla fine del XIX e i primi del XX secolo ha assunto forme e dimensioni mai viste prima, negli ambiti, spesso correlati, di politica, economia, cultura e soprattutto informazione.\nContesto storico: allargamento della base politica e nascita delle societ\u00e0 di massa.\nLa Rivoluzione francese e i Moti del '48 scossero la societ\u00e0 europea rivelandosi come simboliche tappe di un lungo processo di rielaborazione della distribuzione del potere. I moti della prima met\u00e0 dell'Ottocento ridefinirono gli equilibri sociali, prepararono il terreno per le successive agitazioni, e lasciarono la societ\u00e0 in preda agli squilibri. La borghesia elabor\u00f2 le teorie sui diritti naturali degli individui per giustificare la lotta con gli antichi regimi, ma una parte sempre pi\u00f9 consistente delle popolazioni, che si andava versando dalle campagne alle citt\u00e0, se ne appropri\u00f2 generando un moto rivoluzionario che si estese per tutto l'Ottocento e oltre: nascita della Prima Internazionale (1864-1914), movimenti popolari, grandi scioperi, crescita dei sindacati e inserimento dei partiti socialisti nel mondo politico.\nNelle societ\u00e0 occidentali tra il 1880 e il 1920, la proporzione degli individui aventi diritto al voto approssimativamente triplic\u00f2. In Gran Bretagna e negli Stati Uniti il suffragio si estese dal 10-15% al 40-50% della popolazione. Il risultato era che \"sempre pi\u00f9 persone stavano iniziando a pensare alla politica\" Di fronte agli esplosivi ideali democratici, la richiesta di partecipazione politica e la crescita dei tumulti per l'affermazione dei 'diritti del lavoro', per la classe dirigente l'uso della forza indiscriminata non era pi\u00f9 sostenibile (come gi\u00e0 dimostrato ampiamente dai disastrosi risultati del \u201cpugno duro\u201d di Luigi XVI durante le prime fasi della rivoluzione francese). \nPer le nuove classi dirigenti, le strategie della legge sociale andavano rielaborate e adattate alla nuova realt\u00e0.\nFine XIX secolo: nascita della psicologia delle folle (o delle masse).\nI primi studi di psicologia delle folle sono una conseguenza degli sviluppi a cui andarono incontro le societ\u00e0 dell'Occidente nel corso del XIX secolo, e non \u00e8 un caso che vengano dalla Francia: sia lo psicologo sociale Gustave Le Bon che l'amico e collega Gabriel Tarde appartenevano a quella generazione di borghesia illuminata e stanca di lotte che aveva assistito alla Comune di Parigi (1870) e alla crescita politica del socialismo.\nGustave Le Bon, saggista e positivista francese, con la Psicologia delle folle(1895), pose le fondamenta della Psicologia delle masse. Il libro ebbe un vasto successo, tradotto in inglese l'anno dopo, ristampato pi\u00f9 volte nei decenni successivi, divenne una sorta di manuale utilizzato per gli studi di psicologia sociale. \nNel libro si spiega come \"l'opinione delle masse\", dopo essere stata soppressa con successo per quasi tutta la storia dell'umanit\u00e0, sia ormai diventata incontenibile.\nFinora gli effetti caotici dell'irrazionalit\u00e0 dell'uomo erano stati contenuti dalla rigida gerarchia sociale e dalla guida dei pochi intelligenti. Ma i tempi stavano portando le masse in politica e vedevano il declino delle gerarchie religiose e sociali.. Nel 1887 il sociologo tedesco Ferdinand T\u00f6nnies in \"Gemeinschaft und Gesellschaft\" (Comunit\u00e0 e societ\u00e0), descrivendo la rivoluzione in corso d'opera della societ\u00e0 e del mondo delle comunicazioni, aveva indicato nella stampa uno straordinario strumento per la manifattura dell'opinione pubblica, un canale attraverso il quale un gruppo particolare avrebbe potuto \"presentare la propria volont\u00e0 come la razionale volont\u00e0 generale\".\nGabriel Tarde, famoso sociologo e criminologo francese, professore di filosofia moderna al Coll\u00e8ge de France, nel 1901 contraddisse l'amico Le Bon, l\u00e0 dove questi considerava preponderante la voce delle masse: la folla era infatti per Tarde \"il gruppo sociale del passato\". Era il pubblico, il \"gruppo sociale del futuro\". \nIl pubblico moderno era un'entit\u00e0 un po' diversa dalla massa: pi\u00f9 ristretta, economicamente superiore, lontano dalla piazza, dalle conversazioni faccia-a-faccia e dal dibattito politico diretto. Si trattava essenzialmente di \"una collettivit\u00e0 spirituale, una dispersione di individui fisicamente separati la cui coesione \u00e8 interamente mentale\".\nGli studi di Le Bon e Tarde arrivarono subito negli Stati Uniti, il cui ordine sociale era travagliato quanto quello europeo. Uno dei primi e maggiori sostenitori di Gustave Le Bon in America fu proprio il presidente Theodore Roosevelt: nel corso della sua presidenza (1901-1908) \"teneva gli scritti del francese sempre a portata di mano\", e fu dopo numerose insistenze del presidente che alla fine i due si incontrarono nel 1914.\nL'evoluzione dell'industria mediatica in Occidente.\nLa stampa nel corso del XIX secolo, ma soprattutto alla fine, era andata incontro a un'incredibile evoluzione, diventando un enorme mezzo mass-mediatico. Nel corso dell'Ottocento, in Europa quanto in America, il giornale si trasforma da rivista per classi privilegiate a strumento di comunicazione di massa.\nNegli Stati Uniti la \"prima rivoluzione della stampa\" inizi\u00f2 nel 1833: Benjamin Henry Day fonda il New York Sun, il primo esempio di penny press americana. La penny press \u00e8 una stampa che si avvale delle pi\u00f9 recenti scoperte tecnologiche (nella tipografia e nei trasporti) e dell'advertising, per produrre pi\u00f9 copie a un prezzo pi\u00f9 basso, appunto 1 centesimo. Grazie allo sviluppo dell'alfabetizzazione e all'uso di nuove argomentazioni quali la cronaca violenta, le storie curiose e l'entertainment, questi media \"protomoderni\" riescono a catturare l'attenzione della massa in via di formazione. Nel giro di qualche anno la circolazione dei singoli quotidiani arriva alle decine di migliaia di copie.\nIntorno al 1880 avr\u00e0 inizio la \"seconda rivoluzione della carta stampata\", che porta la distribuzione di alcuni quotidiani dalle decine di migliaia al milione di copie, e vede la nascita nelle maggiori citt\u00e0 di industrie di enormi dimensioni.\nCi\u00f2 richiese investimenti sempre maggiori. I costi di gestione salirono alle stelle, lasciando lungo la strada migliaia di testate giornalistiche incapaci di reggere il peso economico della sfida: nel 1851 a New York il costo del lancio di un giornale era di circa 70.000$ mentre negli anni Venti del secolo successivo il valore si aggirava tra i 6 e i 18 milioni di dollari.\nL'advertising divenne fondamentale per la vita dei giornali: la pubblicit\u00e0 infatti era diventata l'elemento chiave per ammortizzare i costi di produzione delle testate giornalistiche dei grandi centri urbani che arrivavano al milione di copie. Ci\u00f2 rese il ruolo degli inserzionisti sempre pi\u00f9 fondamentale, e la loro importanza cresceva parallelamente all'aumento delle tirature, secondo un processo che si \u00e8 protratto e rafforzato nel corso del XX secolo, al punto che oggi, \u00e8 possibile ritenere che \"senza il loro sostegno finanziario i giornali cesserebbero di essere economicamente vitali\".\nLa crescita della circolazione e della competizione, il relativo aumento dei costi di gestione che, insieme alla riduzione dei prezzi di vendita atta a rendere possibile l'aumento delle tirature, favorisce la capitalizzazione e la concentrazione in poche mani:\nCome nel caso di altre industrie di cruciale importanza, attraverso \"il consolidamento e l'innovazione tecnologica\" le grandi testate giornalistiche videro \"alterati caratteri e dimensioni. [...] Con lo sviluppo delle grandi catene editoriali [...] la gente in un'ampia diversit\u00e0 di luoghi iniziava a essere provvista, a ritmo quotidiano, di conformi costruzioni della realt\u00e0\". Tra i 25.000 centri di comunicazione di massa (tra quotidiani, riviste, case editrici, radio, stazioni televisive e studi cinematografici) esistenti negli U.S.A. al 1986, solamente 29 gestivano oltre il 50% delle copie dei giornali affluenti sul mercato, mentre le quattro maggiori agenzie stampa dell'Occidente (Associated Press, United Press International, Reuters, Agence-France-Press) \"controllano il fluire dell'80% dell'informazione mondiale\". Dividendo l'industria mediatica in 'livelli di capacit\u00e0', questi \"giganti dei media\" risultano rappresentare il livello pi\u00f9 alto in termini di prestigio, di risorse e di diffusione, sono legate economicamente e finanziariamente all'attivit\u00e0 inserzionistica delle grandi imprese ed esercitano una necessaria influenza sui centri mediatici di piccole dimensioni..\nGli sviluppi della psicologia delle masse ai primi del Novecento.\n Robert Ezra Park, uno dei maggiori sociologi degli Stati Uniti, nel 1904 scrisse \"La folla e il pubblic\". Park portava Le Bon in America e, dopo aver affrontato il tema dello sviluppo dei media, not\u00f2 come l'opinione pubblica stesse diventando sempre meno distinguibile dalla mente delle masse:\n\u00abla cosiddetta opinione pubblica \u00e8 generalmente niente pi\u00f9 che un semplice impulso collettivo che pu\u00f2 essere manipolato dagli slogan [...] Il giornalismo moderno, che dovrebbe istruire e dirigere l'opinione pubblica riportando e discutendo gli eventi, solitamente si sta rivelando come un semplice meccanismo per controllare l'attenzione della collettivit\u00e0. L'opinione che si viene a formare in questa maniera, ha una forma logicamente simile al giudizio derivato da una percezione irriflessiva: l'opinione si forma direttamente e simultaneamente alla ricezione dell'informazione\u00bb\nNel 1908 nasce ufficialmente la Psicologia sociale: gli autori sono l'americano Edward Alsworth Ross e il britannico William McDougall (in quell'anno pubblicarono due libri con lo stesso titolo, \"Social Psychology\"). Nel libro di Ross si rende noto come i nuovi media abbiano la facolt\u00e0, senza precedenti nella storia dell'uomo, di \"annichilire lo spazio\", e di rendere possibile l'uniformit\u00e0 della moderna opinione pubblica: \u00abLa presenza non \u00e8 essenziale per la suggestione della massa. Il contatto mentale non \u00e8 pi\u00f9 vincolato dalla prossimit\u00e0 fisica [...] I nostri espedienti annullano lo spazio, rendono uno shock quasi simultaneo. Un vasto pubblico condivide la stessa rabbia, allarmi, entusiasmi e orrori. Quindi, quando una parte della massa viene a conoscenza dei sentimenti della restante parte, le sensazioni si generalizzano e si intensificano.\u00bb\nNello stesso anno Graham Wallas, prestigioso docente di Harvard e insegnante, tra gli altri, del giovane Walter Lippman, pubblic\u00f2 \"Human Nature in Politics\": \"Chiunque cerchi di basare il suo pensiero politico su un riesame del funzionamento della natura umana, deve iniziare col tentare di superare la tendenza alla sopravvalutazione delle facolt\u00e0 intellettive della razza umana\" [...] \"Possiamo assumere che ogni azione umana \u00e8 il risultato di un processo intellettuale, attraverso il quale l'uomo prima pensa a un fine desiderato e dopo calcola gli strumenti attraverso i quali quell'obbiettivo pu\u00f2 essere raggiunto.\" [...] \"L'empirica arte della politica consiste largamente nella creazione di opinioni, nel deliberato sfruttamento delle inferenze subconsce e non-razionali\"\nLa propaganda nella prima guerra mondiale.\nLa prima guerra mondiale segn\u00f2 un altro momento fondamentale nella storia della propaganda, un \"salto quantico\": le guerre napoleoniche avevano fatto da preludio alla guerra totale, ma \u00e8 nel 1914 che questa diventa un \"problema di ogni membro della popolazione\". L'opinione pubblica ha sempre giocato un ruolo fondamentale in qualunque scelta bellica, tanto nelle comunit\u00e0 neolitiche quanto ai tempi dell'assolutismo e in quelli odierni. Ma l'opinione pubblica del Novecento, per via delle evoluzioni demografiche, socio-economiche e politiche, aveva assunto una dimensione e un volume maggiori che in passato.\nIl peso della propaganda messa in campo dai vari paesi dipese dal loro livello di \u201cdemocraticit\u00e0\u201d, vale a dire in base al livello di partecipazione degli strati medi alla politica della nazione, secondo un rapporto inversamente proporzionale: le attenzioni prestate alla propaganda e le dimensioni dell'apparato persuasivo furono eccezionali in Inghilterra e Stati Uniti, modeste in Italia e molto mediocri in Russia e Austria-Ungheria. I mass-media, allora sostanzialmente sintetizzati nella stampa, furono una componente essenziale della progressione dell'evento bellico, dall'origine alla fine, dentro e fuori dagli Stati. Quando scoppi\u00f2 la guerra la mobilitazione militare fu accompagnata da un altrettanto grandiosa mobilitazione politica e mediatica per lo sviluppo del mito della \"guerra giusta\", portato avanti con forza dai giornali della destra tradizionale e dei gruppi industriali e finanziari, e sostenuta anche da una parte del giornalismo di sinistra.\nLa stampa fu a pieno titolo una delle forze interventiste che rese possibile la Grande Guerra (e soprattutto la sua durata e la sua mole). In Italia all'inizio della Prima guerra mondiale la stragrande maggioranza del Paese era contraria o indifferente alla causa bellica. Gli elementi che permisero il superamento di questa opposizione sarebbero stati \"l'appoggio del re, le grandi manifestazioni di piazza promosse dagli interventisti [...], la campagna di stampa capeggiata dal Corriere della Sera [...], e [...] la passivit\u00e0 nelle forze neutraliste\".\nNegli Stati Uniti venne creato il Committee on Public Information (CPI), un'agenzia governativa che avrebbe dovuto influenzare l'opinione pubblica in direzione interventista. Il CPI fu un organismo \"straordinariamente sofisticato e dotato di un enorme raggio d'azione, che provvedeva un ineguagliato laboratorio per la produzione di lavori pubblicitari a livello locale, nazionale e internazionale\", un apparato pubblicitario che \"per portata e per concezione trascendeva qualunque cosa precedentemente esistita\". Il lavoro dell'agenzia governativa avr\u00e0 l'effetto di \"impressionare permanentemente il business americano con le potenzialit\u00e0 di una propaganda su larga scala per il controllo dell'opinione pubblica\".\nIl direttore civile del CPI, George Creel, ricord\u00f2 tre anni dopo come \"la natura del lavoro della Commissione fu cos\u00ec distintamente quella di una campagna pubblicitaria, che tutti ci siamo istintivamente volti verso la professione pubblicitaria\". Nel 1927 Harold Lasswell riassumeva la lezione tratta dall'esperienza bellica con uno slancio di euforia:\nC'era chi si accorgeva dei cambiamenti con spirito meno entusiasta, come Randolph Bourne che in \"War and Intellectuals\" del 1917, riferendosi al CPI, scrisse: \"\u00e8 stata un'esperienza amara assistere all'unanimit\u00e0 con cui gli intellettuali americani hanno fornito il proprio supporto all'uso di tecniche di guerra\"; il progressismo che un tempo si appellava alla ragione adesso approccia la gente americana come se fosse composta di \"masse tarde, troppo remote dai problemi del mondo per esserne coinvolte, troppo scarse d'intelletto per percepire il loro stesso pericolo\". Le tecniche della propaganda vennero codificate e applicate in maniera scientifica per la prima volta dal giornalista Walter Lippman e dal pubblicista statunitense Edward Bernays (nipote di Sigmund Freud) agli inizi del XX secolo.\nPropaganda e potere politico: Walter Lippmann e la \"fabbrica del consenso\".\nNel 1922 esce \"Public Opinion\" di Walter Lippmann, dove viene coniato il famigerato concetto di \"fabbrica del consenso\": \u00abNella maggior parte dei casi noi non siamo soliti vedere e poi definire. Noi prima definiamo e poi vediamo. In quella gran [...] confusione che \u00e8 il mondo esterno, noi siamo portati a riconoscere ci\u00f2 che la nostra cultura ha gi\u00e0 definito per noi, e tendiamo a percepire ci\u00f2 che abbiamo riconosciuto nella forma stereotipata per noi dalla nostra cultura.\n[...] Immaginiamo molte cose prima di averne avuto esperienza diretta. E questi preconcetti [...] governano profondamente l'intero processo di percezione\u00bb (pp.\u00a081, 90).\nLippmann considerava necessari allo sviluppo della moderna \"fabbrica del consenso\" l'utilizzo delle moderne tecnologie di comunicazione di massa, non solo la parola della carta stampata ma anche e soprattutto la fotografia e la nuova industria hollywoodiana. Partendo dalle previe analisi della psicologia sociale sul potere dei simboli nella mente delle folle, Lippmann enfatizzava l'importanza dei processi di identificazione nella vita psichica dei ricettori. \nNel \"The Phantom Public\" del 1927 la formula di Lippmann per le leadership era:\nLa giustificazione del realismo democratico stava nella natura irrazionale delle masse: \nLippmann suggerisce di gestire il rapporto tra le autorit\u00e0 e la popolazione (o il pubblico) attraverso la fruizione di segni di natura semplice, capaci di colpire emotivamente la collettivit\u00e0 e di condurla alle stesse conclusioni che gli esperti hanno previamente elaborato per via razionale: \u00abI segni devono avere un carattere tale da essere riconosciuti e compresi senza la necessit\u00e0 di un sostanziale sguardo alla sostanza del problema [...] devono essere segni che diranno ai membri del pubblico dove conviene allinearsi per promuovere la soluzione [del problema]. In breve, devono essere guide per azioni ragionevoli a uso di persone disinformate\u00bb (pp.\u00a077\u201378).\nInoltre, continua Lippmann, \u00absenza una qualche forma di censura, la propaganda nello stretto senso della parola non \u00e8 attuabile. Per condurre una propaganda ci dev'essere una qualche forma di barriera tra il pubblico e gli eventi. L'accesso agli ambienti [dell'informazione] dev'essere limitato, cos\u00ec da evitare che qualcuno possa creare uno pseudo-ambiente da s\u00e9 e ritenerlo giusto o desiderabile\u00bb\nEdward Bernays e la nascita della scienza delle pubbliche relazioni.\nLo spin doctorEdward Bernays, \"l'architetto delle moderne tecniche di propaganda\u201d nonch\u00e9 padre della Scienza delle Pubbliche Relazioni (Ewen, p.\u00a03), scrisse opere fondamentali per la storia della propaganda moderna quali \"Crystallizing Public Opinion\" e \"Propaganda\" (1923 e 1928):\n\u00abLa mente collettiva non ragiona nel vero senso del termine. Al posto dei pensieri ha gli impulsi, le abitudini e le emozioni [...] il suo primo impulso \u00e8 solitamente quello di seguire l'esempio di un leader fidato. Questo \u00e8 uno dei principi basilari della psicologia di massa\u00bb. Nell'illustrare tale meccanismo Bernays pone ad esempio un lavoro pubblicitario elaborato per conto di un produttore di carne allo scopo di aumentare le vendite di bacon. La vecchia pubblicit\u00e0 avrebbe recitato \"Mangia il bacon perch\u00e9 \u00e8 economico, perch\u00e9 \u00e8 buono, perch\u00e9 ti d\u00e0 energia\". Ma ruotando semplicemente sulle caratteristiche intrinseche del prodotto, \"le conseguenze di questa campagna sarebbero minime\". Un approccio migliore sarebbe quello di \"radicare la campagna pubblicitaria nell'analisi delle strutture collettive della societ\u00e0 e dei principi della societ\u00e0 di massa\". Il moderno pubblicista dovrebbe allora chiedersi \u00abChi influenza le abitudini alimentari del pubblico?\u00bb. La risposta \u00e8 \u00abIl medico generico!\u00bb. Il PR (Public Relations counsellor) dovr\u00e0 allora tentare di persuadere i medici generici \"a dire pubblicamente che mangiare bacon \u00e8 salutare\".\nIl pubblicista sa \"con matematica certezza che un gran numero di persone seguir\u00e0 il consiglio dei propri dottori, perch\u00e9 comprende le relazioni psicologiche di dipendenza tra gli uomini e i loro medici\" Lo specialista delle pubbliche relazioni dev'essere uno studioso dei media e delle reti di comunicazione, deve conoscere la sociologia e l'antropologia e indagare costantemente le abitudini culturali dei vari strati della popolazione, perch\u00e9 si dovr\u00e0 spiegare al pubblico \"con termini che il pubblico possa capire e sia propenso ad accettare\".\nBernays faceva sua la teoria dell'istinto gi\u00e0 formulata da Trotter: \u00abGli individui e il gruppo sono guidati da un numero veramente basso di desideri, istinti ed emozioni fondamentali [...] Il sesso, l'istinto gregario, il desiderio di dirigere, gli istinti materni e paterni\u00bb, argomenti sui quali l'esperto \"pu\u00f2 basare le sue proposte di vendita\". Per arrivare al cuore del pubblico l'esperto deve abbandonare ogni tentativo di ragionare con esso, \"le discussioni astratte e gli argomenti pesanti [...] non possono essere dati al pubblico se non previamente semplificati e drammatizzati\""}
{"id": "11358", "revid": "1576011", "url": "https://it.wikipedia.org/wiki?curid=11358", "title": "1984 (romanzo)", "text": "1984 (\"Nineteen Eighty-Four\") \u00e8 un romanzo distopico di George Orwell, pubblicato nel 1949.\n\"Le Monde\" lo posiziona al 22\u00ba posto della classifica dei 100 migliori libri scritti nel ventesimo secolo.\nAmbientazione.\nNel 1984 la Terra \u00e8 divisa in tre grandi potenze totalitarie: Oceania, Eurasia ed Estasia, impegnate in una perenne guerra tra loro, il cui scopo principale \u00e8 mantenere il controllo totale sulla societ\u00e0. In Oceania, la sede dei vari ministeri (Ministero della Pace, che presiede alla guerra, dell'Amore, che presiede alla sicurezza, della Verit\u00e0, che presiede alla propaganda e al revisionismo storico, e dell'Abbondanza, che presiede all'economia) \u00e8 Londra, facente parte della provincia di Pista Uno.\nLa societ\u00e0 \u00e8 amministrata secondo i principi del \"Socing\" (nell'originale inglese, \"IngSoc\"), il Partito Socialista Inglese, ed \u00e8 governata da un onnipotente partito unico con a capo il \"Grande Fratello\" (dall'inglese \"Big Brother\" che letteralmente significa \"Fratello maggiore\", successivamente italianizzato in \"Grande Fratello\"), un personaggio che nessuno ha mai visto di persona (ma che appare in manifesti affissi dappertutto) e che tiene costantemente sotto controllo la vita di tutti i cittadini (la sua descrizione fisica ricorda Iosif Stalin e Adolf Hitler) . Il totalitarismo del Grande Fratello sviluppa caratteristiche dell'Unione Sovietica di Stalin e della Germania preconizzata dai nazisti.\nIl potere \u00e8 nelle mani di un partito unico, detto semplicemente \"il Partito\", a sua volta diviso in \"Partito Interno\" (che comprende leader e amministratori) e \"Partito Esterno\" (formato da burocrati, impiegati e funzionari subalterni). I suoi occhi sono i \"teleschermi\", televisori forniti di telecamera, installati per legge in ogni abitazione dei membri del Socing, che i membri del Partito Esterno non possono spegnere, ma di cui al massimo possono attenuare il volume dell'audio. Questi televisori-telecamere, presenti ovunque, oltre a diffondere propaganda 24 ore su 24, spiano la vita di qualunque membro del Socing, annullando di fatto ogni possibile forma di privacy: in questo modo, il governo pu\u00f2 osservare facilmente qualsiasi forma di comportamento, anche inconsapevole, che riveli che un individuo abbia pensieri contrari all'ortodossia del Partito. Tale meccanismo di osservazione \u00e8 portato avanti continuamente, e su ogni singolo membro del Partito.\nIl Partito \u00e8 governato dal \"Minamor\" (\"Miniluv\"), ovvero il Ministero dell'Amore, la cui funzione \u00e8 di controllare i membri del partito e di convertire i dissidenti alla sua ideologia, ed \u00e8 dotato di una polizia politica, la psicopolizia (in inglese, \"Thought Police\"), che interviene in ogni situazione sospetta di eterodossia e di deviazionismo. Al di sotto del partito unico stanno i Prolet, che non hanno alcun potere n\u00e9 privilegio, svolgono i lavori pesanti in cambio del minimo di sussistenza, ma hanno il vantaggio di non essere controllati se non in modo indiretto, tramite la tecnica del Panem et circenses.\nColui che viene presentato come il capo dei dissidenti, Emmanuel Goldstein, \u00e8 ritratto nei manifesti propagandistici con lineamenti ebraici e barbetta caprina, e diventa il catalizzatore della rabbia degli oceaniani, cui anche il sesso viene \"fortemente disincentivato\" esattamente come il libero pensiero, tanto che per gli iscritti al partito unico mettere al mondo figli diventa \"il nostro dovere verso il Partito\", e la famiglia stessa diventa un vero e proprio strumento di controllo, tant'\u00e8 che i bambini vengono incoraggiati a osservare i genitori e a riferire al governo ogni loro possibile comportamento ostile al Partito.\nOvunque nella citt\u00e0 sono appesi grandi manifesti di propaganda che ritraggono il Grande Fratello, con la didascalia \"Il Grande Fratello ti guarda\", e gli slogan del partito: \"\u00abLa guerra \u00e8 pace\u00bb\", \"\u00abLa libert\u00e0 \u00e8 schiavit\u00f9\u00bb\", \"\u00abL'ignoranza \u00e8 forza\u00bb\".\nOgni aspetto della vita quotidiana \u00e8 rigorosamente separato per \"classi\": mentre i membri del \"Partito Interno\" risiedono in moderni e confortevoli edifici avendo a disposizione persino della servit\u00f9, quelli del \"Partito Esterno\" vivono in fatiscenti palazzoni alveare nella citt\u00e0 nuova, i Prolet (il proletariato), poi, vivono in tuguri nella citt\u00e0 vecchia.\nL'unica forma di pensiero ammissibile in Oceania \u00e8 il bispensiero (\"Doublethink\"). Come recitano alcuni slogan del partito, \u201cLa menzogna diventa verit\u00e0 e passa alla storia\u201d, \u201cChi controlla il passato controlla il futuro: chi controlla il presente controlla il passato\u201d.\nLa lingua che si parla in Oceania va trasformandosi conseguentemente in neolingua (\"Newspeak\"), un nuovo linguaggio in cui sono ammessi solo termini con un significato preciso e privo di possibili sfumature eterodosse, in modo che riducendone il significato ai concetti pi\u00f9 elementari si renda impossibile concepire un pensiero critico individuale. Con la creazione della neolingua il partito censura quindi l'utilizzo di molte parole, convogliando quelle sgradite (come ad esempio \"democrazia\") nell'unico termine \"psicoreato\": in questo modo diventa impossibile formulare, e a lungo andare anche solo \"pensare\" a un argomento \"proibito\". I semplici concetti che renderebbero discutibile l'operato del Partito diventano inesprimibili. La stessa parola \"psicoreato\" va ben oltre il divieto di esprimersi, ma si spinge appunto a vietare anche solo di \"pensare\" in modo divergente dai dettami del governo totalitario del Grande Fratello.\nLe scienze umanistiche sono state modificate nel loro contenuto e scopo: i contenuti di libri, giornali, film e documenti vengono riscritti continuamente, espellendo tutto quanto non sia in linea con le idee del momento del Socing: tutti i fatti che rivelino contraddizione o fallibilit\u00e0 del partito vengono periodicamente e sistematicamente cancellati e sostituiti, la storia non esiste pi\u00f9, se non per dare ragione al Partito; ci si aspetta dai membri del Socing e dai Prolet che vi si adeguino, cancellando la memoria dei fatti indesiderati e sostituendoli coi fatti che il Partito vuole che si ricordino.\nCos\u00ec, per esempio, se si ribaltano i fronti e l'Eurasia diventa improvvisamente alleata dopo esservi stati in guerra fino a un momento prima, nessuno deve rilevarne la contraddizione e portare memoria della precedente ostilit\u00e0, per cui diverr\u00e0 vero che l'Eurasia \u00e8 sempre stata alleata dell'Oceania e che non vi \u00e8 mai stata inimicizia tra i due Stati. Tutto viene descritto come una vittoria o un miglioramento: quella che il giorno prima viene riferita come una riduzione (ad esempio di derrate alimentari), il giorno dopo viene riportata nei documenti come un aumento.\nAnche l'ultima possibilit\u00e0 di produrre letteratura, ossia la scrittura a mano, \u00e8 stata abolita: poesie, canzoni e romanzi vengono realizzati automaticamente da complessi macchinari elettromeccanici detti \"versificatori\", in base a schemi predefiniti; anche gli articoli di giornale che Winston \"corregge\" sono riscritti tramite un apparato, detto \"parlascrivi\", in grado di produrre testo sotto dettatura.\nDovunque sono presenti i cosiddetti buchi della memoria, nei quali tutti i membri del Partito sono invitati a gettare i documenti \"non aggiornati\", di fatto non ancora riscritti secondo la verit\u00e0 del momento, per avviarli teoricamente alla distruzione. Tra le tante attivit\u00e0 vietate rientra quella di tenere un diario, perch\u00e9 non sarebbe aggiornabile dal governo e quindi potenzialmente pericoloso per la \"verit\u00e0\".\nTrama.\nLondra, 1984. Una guerra atomica, scoppiata pochi anni dopo la seconda guerra mondiale, ha diviso la Terra in tre potenze, in lotta fra loro e governate da regimi totalitari: Oceania, Eurasia ed Estasia. Nel superstato di Oceania, la societ\u00e0 \u00e8 controllata da un \"Partito\" che basa il suo potere sui principi del Socing, un socialismo estremo, il cui comandante supremo \u00e8 il Grande Fratello, misterioso dittatore il cui viso compare ovunque nei teleschermi e nei manifesti di propaganda. Le principali citt\u00e0 sono sorvegliate da pattuglie della Psicopolizia, una feroce organizzazione paramilitare poliziesca che ha come obiettivo, attraverso lo spionaggio, di tenere sotto controllo la vita dei cittadini (costretti a indossare delle tute azzurre - per i membri del Partito Esterno - o nere - per membri del Partito Interno - numerate) affinch\u00e9 non commettano alcuna forma di \"psicoreato\" (ossia non pensino a cose scomode al regime). Le armate oceaniane, alleate con gli eserciti estasiani, sono inoltre in guerra contro gli eurasiani.\nIl trentanovenne Winston Smith \u00e8 un impiegato del Partito Esterno che lavora presso gli uffici del Ministero della Verit\u00e0, incaricato di \"correggere\" i libri e gli articoli di giornale gi\u00e0 pubblicati, modificandoli in modo da rendere riscontrabili e veritiere le previsioni fatte dal Partito. Egli inoltre si occupa di modificare la storia scritta, contribuendo cos\u00ec ad alimentare la fama di infallibilit\u00e0 del \"Partito\" stesso, applicare le damnatio memoriae verso dissidenti \"mai esistiti\" e cos\u00ec via.\nApparentemente Winston \u00e8 un cittadino malleabile; in realt\u00e0 mal sopporta i condizionamenti del regime e non riesce ad adeguare la propria mente al bispensiero, tanto che comincia a scrivere su di un diario i propri sentimenti di malcontento nei confronti del regime. La sua vita cambia quando un giorno, durante una manifestazione di due minuti d'odio diretti contro Emmanuel Goldstein, un oppositore del Grande Fratello, incontra Julia, una ventiseienne che si adatta al Partito Esterno solo per convenienza. Credendola un'agente della Psicopolizia, l'impiegato comincia a provare un sentimento di puro odio nei suoi confronti, sino a quando riceve da lei un piccolo foglio di carta con scritto: \"Ti amo\". Dopo qualche difficolt\u00e0, Winston s'innamora di Julia nonostante il regime non voglia relazioni sessuali che abbiano scopo diverso dalla procreazione. Per evitare di essere scoperti durante i loro incontri amorosi, i due amanti, con l'aiuto del signor Charrington, un antiquario, trovano rifugio in una stanza situata nei quartieri riservati al Prolet, ovvero la zona della citt\u00e0 meno sorvegliata perch\u00e9 abitata dalla classe operaia semianalfabeta.\nWinston e Julia decidono infine di concretizzare la loro avversione al Partito collaborando con un'organizzazione clandestina di ribelli, detta la Fratellanza (\"Brotherhood\"), a cui O'Brien, importante funzionario del Partito Interno nel quale il protagonista vede una figura paterna, dice di appartenere. Cos\u00ec ricevono da lui un libro, \"Teoria e prassi del collettivismo oligarchico\", il manifesto dell'organizzazione, che ne espone le ideologie anti-governative nei confronti del regime.\nMa in breve sono catturati da uno squadrone della Psicopolizia e consegnati separatamente in una prigione del Ministero dell'Amore; Winston e Julia vengono sottoposti a un programma di tortura fisica e psicologica condotta da O'Brien. Nel corso della prigionia Winston, evidentemente refrattario al condizionamento sociopolitico del Socing, subisce una tortura con cui viene portato ad allinearsi al bispensiero, divisa in tre fasi: apprendimento, comprensione, accettazione. Nella prima fase, il dolore \u00e8 intenso ma Winston resiste e non tradisce Julia. Nella seconda fase il dolore \u00e8 insopportabile e l'aspetto fisico di Winston cambia, ma riesce ancora a resistere seppur conscio di rischiare una condanna a morte tramite fucilazione. Nella terza fase Winston viene condotto nella Stanza 101, dove si materializza la fobia pi\u00f9 assoluta di ogni condannato: in questo caso in una gabbia, fissata sul suo volto, vengono messi dei topi, unici animali che lo angosciano anche nei suoi incubi notturni. Di fronte alla minaccia che il suo viso sia divorato dai topi, Winston, in preda al terrore pi\u00f9 assoluto, tradisce Julia e rinnega i suoi sentimenti anti-governativi.\nDopo un vero e proprio lavaggio del cervello, il tentativo riesce perfettamente e Winston finisce per schierarsi dalla parte del Grande Fratello. Nel marzo 1985, Winston, ormai scarcerato e riabilitato, incontra Julia in un parco, ed entrambi ammettono di essersi traditi l'un l'altro. Qualche tempo dopo, il protagonista si siede da solo nel caff\u00e8 \"Bar del Castagno\" dove apprende la notizia della vittoria militare dell'Oceania sugli eserciti eurasiatici in Africa. Il romanzo si chiude con Winston che guarda con ammirazione un manifesto del Grande Fratello e facendo cos\u00ec intuire al lettore il proprio cambiamento ideologico e il fatto che sar\u00e0 probabilmente ucciso da un proiettile e che morir\u00e0 in questo modo, amando il Grande Fratello.\nGeografia mondiale di 1984.\nNel romanzo il mondo viene descritto come suddiviso in tre unit\u00e0 territoriali, dette \"superstati\":\nNel libro non viene mai spiegata con precisione la nascita delle tre potenze, ma da informazioni frammentarie all'interno dell'opera si pu\u00f2 ricostruire il processo per sommi capi. Negli anni cinquanta, poco dopo la fine della seconda guerra mondiale, esplose una terza guerra mondiale, con l'utilizzo di ordigni nucleari. In quel difficile periodo Winston (il protagonista) perse prima il padre, poi in contemporanea anche la madre e la sorella. La guerra port\u00f2 alla conquista dell'Impero britannico e dell'America Latina da parte degli Stati Uniti, dell'Europa da parte dell'Unione Sovietica, e l'unificazione dell'Estremo Oriente. In tutti e tre gli Stati, dalle ceneri della guerra nacquero dei regimi totalitari. In particolare, in Oceania si afferm\u00f2 il \"Socing\", con a capo il \"Grande Fratello\". L'unico che gli si oppose (in realt\u00e0 non \u00e8 specificato se ci\u00f2 sia vero, o solo una falsa notizia per ingannare i sovversivi) fu un alto funzionario, Emmanuel Goldstein, che fu esiliato e, da quel momento, considerato in Oceania il nemico pubblico numero uno.\nContesto storico e culturale dell'opera.\n\"1984\" appartiene a quella serie di romanzi come \"Il mondo nuovo\" (1932) di Aldous Huxley (che fu insegnante di Orwell e a cui Orwell si ispirer\u00e0) che compaiono nell'Europa del primo e del secondo dopoguerra, caratterizzati da un profondo pessimismo, segno di una crisi di valori che colpisce la fiducia della borghesia e degli intellettuali nel positivismo e nelle ideologie da esso derivate. La corrente \u00e8 definita \"distopia\" e nasce in opposizione ai romanzi utopici, come per esempio \"La citt\u00e0 del Sole\" di Tommaso Campanella o \"L'Utopia\" di Tommaso Moro. \"Fahrenheit 451\" di Ray Bradbury (1953) sar\u00e0 uno degli ultimi pi\u00f9 famosi epigoni del genere letterario distopico.\nOrwell, anarchico passato al socialismo, combattente in Spagna col POUM, fu vittima delle persecuzioni staliniste durante la guerra civile spagnola: da questo evento terribile, che egli consider\u00f2 un vero e proprio tradimento tra fratelli, perpetrato con grande abilit\u00e0 dialettica (si veda il suo libro \"Omaggio alla Catalogna\"), nacque in lui la necessit\u00e0 di combattere ogni forma di totalitarismo, sia quello fascista sia quello comunista.\nNel saggio \"Why I Write\" (1946), Orwell si descrisse come socialista democratico, e in una lettera del 16 giugno 1949 disse:\nOrwell scrisse \"La fattoria degli animali\", e quindi \"1984\", ispirandosi, oltrech\u00e9 alle proprie esperienze e al gi\u00e0 citato Huxley, al romanzo distopico russo \"Noi\" di Evgenij Ivanovi\u010d Zamjatin, pubblicato nel 1924, un primo esempio di accusa alla Russia sovietica leninista fatta da un conterraneo di Lenin, e al romanzo realistico \"Buio a mezzogiorno\" del 1940, di Arthur Koestler, romanzo nel quale Koestler, ex iscritto al partito comunista tedesco, svela i metodi di plagio e tortura del comunismo sovietico e dei partiti che a esso si ispirano.\n\"1984\" \u00e8, in effetti, un terribile ed efficace atto d'accusa da parte di Orwell nei confronti della pretesa totalitaria di voler piegare la realt\u00e0 e le persone a un fine superiore, che idealmente coincideva con la felicit\u00e0 del popolo, ma alla fine si identificava nell'obbedienza cieca ai partiti totalitari e ai loro leader.\nPalmiro Togliatti, con lo pseudonimo di \"Roderigo di Castiglia\", scrisse nel 1950 sulla rivista \"Rinascita\" un saggio proprio su \"1984\", definendolo \"un'altra freccia\" della Borghesia aggiunta \"al proprio arco sgangherato\", pur dovendo convenire, tra le righe, sul carattere di attualit\u00e0 del romanzo. L'intreccio tra teoria politica e finzione romanzesca \u00e8 rappresentato dalla professione del protagonista, Winston Smith (il cui nome \u00e8 \"Winston\" come Winston Churchill e \"Smith\", il pi\u00f9 comune cognome anglosassone).\nIl lavoro di manipolatore delle fonti di Winston \u00e8 ispirato alle riscritture dei libri sovietici che Stalin ordinava agli intellettuali russi: Stalin, oltre a diventare protagonista di episodi cui non aveva partecipato, risultava inventore del trattore, del cemento armato, ecc.\nIl bispensiero stesso era ispirato al materialismo dialettico leninista e alla realt\u00e0 dell'Unione Sovietica, nonch\u00e9 alla mentalit\u00e0 dei vari partiti comunisti a essa legati: la goccia che fece traboccare il vaso, agli occhi di Orwell (vedasi la Fattoria degli animali, la vendita del legname a Frederick), fu quando col patto Molotov-Ribbentrop del 1939 Adolf Hitler pass\u00f2 per breve tempo da principale nemico del proletariato a essere in segreta neutralit\u00e0 con l'URSS.\nLa necessit\u00e0 di piegare anche il pi\u00f9 infimo membro del Socing, \u00e8 presa dal centralismo democratico: in questa corrente politica ideata da Lenin e accentuata da Stalin il pensiero non ortodosso veniva vissuto come una deviazione, in pratica come una malattia che doveva essere strappata via dal colpevole di deviazionismo, per il suo stesso bene e soprattutto per il bene della societ\u00e0. Anche la subalternit\u00e0 del proletariato al Socing, trae origine dall'idea di Lenin che del proletariato e dei suoi moti spontanei non ci si dovesse fidare.\nIl nome del grande \"nemico\" dell'Oceania, Goldstein, si ispira al vero cognome di Lev Trockij, Bron\u0161tejn, il nemico numero uno dello stalinismo.\nUna teoria comune per spiegare la scelta dell'anno 1984 come ambientazione \u00e8 che Orwell l'abbia ricavato invertendo le ultime due cifre dell'anno in cui complet\u00f2 il romanzo (1948). Tuttavia non c'\u00e8 alcuna prova di questa ipotesi. Si noti comunque che Orwell ipotizzava di intitolare il romanzo \"The Last Man in Europe\", con \"Nineteenn Eighty-Four\" come alternativa, e fu l'editore Fredric Warburg a indirizzare la scelta definitiva.\nPeculiarit\u00e0 linguistiche della traduzione italiana.\nLa traduzione italiana originale, curata da Gabriele Baldini nel 1950, adatta la terminologia del romanzo in maniera probabilmente impropria ed eccessivamente elegante, anche a causa della distanza linguistica tra italiano e inglese, come riconosciuto dal traduttore stesso. Soprattutto a partire dal 2021, con la caduta dell'opera nel pubblico dominio, sono state pubblicate numerose traduzioni alternative che propongono scelte diverse.\nLa traduzione di \"Big Brother\".\nL'espressione inglese \"Big Brother\" ha come significato diretto \"Fratello maggiore\", che \u00e8 una figura il cui compito \u00e8 di supervisione e tutela verso i propri fratelli minori. La prima traduzione italiana ha preferito coniare il neologismo \"Grande Fratello\", entrato poi nell'uso comune e di conseguenza mantenuto nelle ristampe (e in alcune traduzioni successive). Tuttavia diverse traduzioni fatte nel 2021 hanno optato per la resa \"Fratello maggiore\", o per lasciare il termine in originale.\nDal 1999, il termine ha ricevuto ampia diffusione e notoriet\u00e0 (sia pure in accezione stravolta) grazie al reality show \"Big brother\", la cui versione italiana s'intitola infatti \"Grande Fratello\": si tratta di un programma in cui i partecipanti vengono chiusi in una \"casa\", ricostruita in un grande ambiente isolato dall'esterno, e costantemente monitorati da telecamere e microfoni.\nInfluenza culturale.\nIl successo dell'opera \u00e8 collegato ai momenti nei quali pi\u00f9 incisiva \u00e8 apparsa la sua capacit\u00e0 previsionale dell'involuzione mediatica del mondo moderno.\nLetteratura.\nLetteratura anticomunista.\nIl romanzo compare come termine di paragone in alcuni libri che descrivono le repressioni dei regimi comunisti:\nCinema.\nIl romanzo di Orwell ha avuto varie trasposizioni:\nLa distopia di Orwell ha avuto una notevole influenza anche in molti altri film, tra i quali: \"L'uomo che fugg\u00ec dal futuro\" (\"THX 1138\" - 1970) di George Lucas, che coniuga gli orrori di \"1984\" e de \"Il mondo nuovo\" di Aldous Huxley, in cui i protagonisti vengono puniti per \"reato sessuale\"; \"Brazil\" (il regista del film, Terry Gilliam avrebbe voluto chiamare il film \"1984 \u00bd\", quale omaggio sia al libro di Orwell sia al film di Federico Fellini \"8\u00bd\"); Equilibrium. Nel film \"Hackers\" viene menzionato 1984, inoltre nel film il vero nome dell'hacker Cereal Killer \u00e8 Emmanuel Goldstein, come il nemico numero uno del Partito.\nSpot pubblicitari.\nNel 1984 Apple present\u00f2 al pubblico il nuovo Macintosh attraverso uno spot pubblicitario, girato dal regista Ridley Scott. Nel video, veniva sfruttata la metafora di un regime dittatoriale (il riferimento era l'IBM, allora colosso dell'informatica), mentre Apple voleva proporsi come innovatrice e anticonformista. Nello spot, una donna vestita in modo sportivo e colorato irrompe in una sala grigia dove un maxischermo proietta il viso di un dittatore, scagliandogli contro un martello. Il testo recitava:\nNello stesso anno, in un ottimo momento per le vendite del clone PC IBM, l'M24, l'Olivetti fa affiggere dei manifesti che recitano:\nNel 2020 Epic Games diffonde uno spot in cui scimmiottando lo spot Apple del 1984, e utilizzando i personaggi tipici del proprio videogioco, difende il presunto diritto di vendere direttamente agli utenti il credito del gioco Fortnite anzich\u00e9 passare per lo store Apple (con le relative commissioni)."}
{"id": "11360", "revid": "453768", "url": "https://it.wikipedia.org/wiki?curid=11360", "title": "Joseph Goebbels", "text": "Fu uno dei pi\u00f9 importanti gerarchi nazisti, \"Gauleiter\" di Berlino dal 1926 al 1945, ministro della Propaganda del Terzo Reich dal 1933 al 1945, ministro plenipotenziario per la mobilizzazione alla guerra totale e generale della Wehrmacht, con l'incarico della difesa di Berlino dall'aprile del 1945 e, dopo il suicidio di Hitler, dal 30 aprile 1945 per quasi due giorni cancelliere del Reich.\nLe sue tecniche di propaganda furono uno dei fattori che consentirono al Partito Nazionalsocialista Tedesco dei Lavoratori l'ascesa al potere in Germania, nel 1933. Avendo un dottorato in letteratura (la sua tesi dottorale ebbe come argomento la produzione letteraria romantica del XIX secolo) ed essendo inoltre una delle persone pi\u00f9 colte fra i nazionalsocialisti di spicco, furono in molti, tra cui lo stesso Hitler, a chiamare il ministro \"Herr Doktor\" (\"signor dottore\").\nBiografia.\nPaul Joseph Goebbels nacque il 29 ottobre 1897 al numero 186 di via Odenkirchener a Rheydt, oggi quartiere di M\u00f6nchengladbach, importante centro dell'industria tessile della Renania Settentrionale-Vestfalia che, all'epoca, contava circa trentamila abitanti. Joseph era figlio di Fritz, ragioniere presso una fabbrica di reticelle per il gas del luogo, la W.H.Lennartz &amp; Co., e di Maria Katharina Odenhausen nata Coervers, che il padre aveva sposato nell'anno 1892.\nLa madre era olandese, proveniente dal villaggio di Ubach over Worms, trasferitasi in Germania a seguito della morte del padre, fabbro. Il nonno paterno era Conrad Goebbels, sarto proveniente dalla citt\u00e0 di Beckrath, la nonna paterna Gertrud Margarete Rosskamp, figlia di contadini di Beckrath. Lo zio era Heinrich Goebbels, commerciante di tessuti. Il padrino di battesimo di Paul Joseph Goebbels era un fratello della madre, Joseph Odenhausen, del villaggio di Ubach over Worms, oggi incorporato nella municipalit\u00e0 di Landgraaf.\nPaul Joseph Goebbels ebbe due fratelli maggiori, Konrad e Hans; due sorelle, Marie ed Elisabetta, morirono in giovane et\u00e0; una terza, Maria, nacque dodici anni dopo di lui. Nel 1900 il padre Fritz acquist\u00f2 una casa al numero 140 di via Dahlener, a Rheydt, oggi numero 156.\nJoseph Goebbels nacque con una deformit\u00e0 congenita nota come \"piede equino\". Questo difetto, che ebbe dalla nascita, fu ulteriormente aggravato da un'osteomielite in et\u00e0 infantile; come risultato del suo problema genetico e della malattia che sub\u00ec in seguito, egli zoppic\u00f2 per tutta la sua vita, venendo scartato dai ranghi dell'esercito tedesco durante l'arruolamento e non potendo di conseguenza prendere parte alla prima guerra mondiale.\nSuccessivamente Goebbels fece circolare la voce di essere un veterano del conflitto e che la sua menomazione fosse dovuta a una ferita di guerra. Mentre Joseph Goebbels terminava gli studi liceali nel 1917, Adolf Hitler, Hermann G\u00f6ring e Rudolf Hess combattevano sui campi di battaglia della prima guerra mondiale.\nL'invalidit\u00e0 non gli imped\u00ec di continuare con profitto gli studi. Entrambi i genitori erano cattolici devoti, tanto che il futuro ministro nazista della propaganda dovette in massima parte ai cattolici la propria formazione durante gli anni della giovent\u00f9. Gi\u00e0 all'inizio degli anni venti, tuttavia, la sua fede andava scemando, perch\u00e9 egli rifiutava gli elementi filo-pauperistici del cristianesimo. Nel 1917 Goebbels si trasfer\u00ec al numero 18 di Post Stra\u00dfe, a Bonn per proseguire gli studi universitari ed il 5 settembre dello stesso anno Goebbels chiese supporto economico alla Commissione diocesiana della Societ\u00e0 Albertus Magnus.\nA Bonn frequent\u00f2 le lezioni di Adolf Dyroff, professore di filosofia, e quelle di letteratura di Berthold Lietzmann e Carl Enders. Al termine della prima guerra mondiale, l'11 novembre 1918, il nuovo governo post-rivoluzionario indisse le elezioni per il 26 gennaio 1919. Joseph Goebbels vot\u00f2 per il Partito Nazionalista Tedesco, cos\u00ec come il fratello Konrad, rientrato dal fronte. La citt\u00e0 natale di Rheydt era occupata da soldati belgi. Nel 1919 si trasfer\u00ec a Monaco di Baviera e alloggi\u00f2 al numero 2 di Romanstra\u00dfe, a Neuhausen. Studi\u00f2 sotto l'egida del professor Heinrich Wolfflin, storico dell'arte, musica con il professor Hermann Ludwig von Pfordten e teologia cattolica con il professor Joseph Schnitzer. Nel 1919, mentre era all'Universit\u00e0 di Friburgo in Brisgovia, abbandon\u00f2 la confraternita Unitas, a seguito di una crisi nella fede cattolica.\nQuando, nel 1919, lo studente Anton Graf von Arco auf Valley, attivista anticomunista e antisemita, assassin\u00f2 il primo ministro repubblicano della storia della Baviera, Kurt Eisner, eletto dai partiti di sinistra, Goebbels si interess\u00f2 al socialismo. Nel 1920 si trasfer\u00ec all'Universit\u00e0 di Heidelberg, dove studi\u00f2 sotto l'egida di due professori ebrei, Friedrich Gundolf(-inger), professore di storia della letteratura, e Max von Waldberg, autore di numerosi libri di storia della letteratura. Il 18 novembre 1921 consegu\u00ec il dottorato con una tesi su Wilhelm von Sch\u00fctz.\nNel 1922 lavor\u00f2 brevemente come critico d'arte per un giornale, ma venne licenziato; successivamente tenne una lezione pubblica su Oswald Spengler. Il 2 gennaio 1922 Goebbels trov\u00f2 lavoro presso la banca Dresdner di Colonia, grazie alle relazioni familiari della fidanzata, Else Janke, di origini ebraiche. Vi rimase per nove mesi, per essere in seguito licenziato. L'11 gennaio 1923 la Francia occup\u00f2 la Ruhr; lo stesso anno Adolf Hitler organizz\u00f2 il \"putsch\" di Monaco e venne arrestato e imprigionato a Landsberg.\nNel 1923 Albert Leo Schlageter venne fucilato dalle autorit\u00e0 francesi per sabotaggio. Il 4 maggio 1924 i partiti di destra ottennero il 6,4% dei voti alle elezioni politiche, per un totale di voti e una rappresentanza di 32 seggi sui 472 del Reichstag. Nel luglio 1924 Joseph Goebbels organizz\u00f2 le prime riunioni politiche nella casa paterna di Rheydt. In seguito venne interrogato dalle forze di occupazione belghe di Rheydt, in quanto agitatore politico. Nell'estate del 1924 Goebbels presenzi\u00f2, con l'amico Fritz Prang, ai comizi politici organizzati dai partiti di destra a Weimar. Presenti erano pure Erich Ludendorff e Julius Streicher.\nIl 13 settembre 1924 pubblic\u00f2 il suo primo articolo su una rivista settimanale politica, \"Volkische Freiheit\", sponsorizzata da Friedrich Wiegershaus dal marzo 1924. Scrisse, sul concetto di nazionalismo e socialismo: \u00abNoi siamo nulla, la Germania \u00e8 tutto\u00bb. Il 7 dicembre 1924 la destra, rappresentata dal Movimento per la Libert\u00e0 Nazionalsocialista, ottenne una sconfitta elettorale, raccogliendo voti, con quattordici membri in Parlamento, di cui solo cinque legati politicamente ad Adolf Hitler. Il 20 dicembre 1924 Joseph Goebbels scrisse su \"Volkische Freiheit\": \u00abOgni disastro a Jena \u00e8 seguito da una vittoria a Lipsia\u00bb. Lo stesso giorno, Hitler lasci\u00f2 la prigione di Landsberg e ritorn\u00f2 a Monaco di Baviera.\nIl 20 gennaio 1925 Joseph Goebbels venne licenziato dalla rivista \"Volkische Freiheit\"; in seguito a ci\u00f2, grazie all'amicizia di Karl Kaufmann, egli divenne \"Geschaftsf\u00fchrer\" per Alex Ripke, \"Gauleiter\" per la regione della Renania Nord. Nel 1925 Gregor Strasser, deputato nazista, eletto gi\u00e0 nel 1924 alla Dieta bavarese e poi al Reichstag, cui Hitler aveva affidato il compito di riorganizzare il partito nel nord, lo ud\u00ec parlare per la prima volta e gli offr\u00ec l'incarico di suo segretario personale, incarico che era stato fino a quel momento ricoperto da Heinrich Himmler.\nNella faida interna allo NSDAP, che vide contrapposto Hitler all'ala proletaria e radicaleggiante del partito, Goebbels si schier\u00f2 inizialmente a favore di quest'ultima e dei fratelli Strasser, facendo proprie molte delle idee dei principali avversari interni del \"F\u00fchrer\". Nell'autunno 1925 Goebbels fu in prima linea, al fianco di Strasser, nel sostenere la campagna per l'espropriazione dei beni dei nobili decaduti, proposta dai deputati comunisti e socialdemocratici. Nel novembre 1925 l'assemblea dei capi nazisti dei distretti settentrionali, capeggiata dai fratelli Strasser e dallo stesso Goebbels, scelse ufficialmente di seguire questa linea, ma il 14 febbraio 1926 Hitler stronc\u00f2 definitivamente la \"ribellione\" di Strasser e di Goebbels, costringendoli a rinunciare al loro programma.\nGoebbels prov\u00f2 una delusione cocente nei confronti dell'uomo che, tre anni prima, aveva salutato come un profeta, ma Hitler, positivamente impressionato dal giovane renano, fece in modo di portarlo dalla propria parte: il 29 marzo 1926 offr\u00ec a Goebbels l'occasione di parlare in pubblico, a Monaco, il successivo 8 aprile; Goebbels accett\u00f2 e, da quel momento in poi, fu completamente riconquistato dal F\u00fchrer. Nell'agosto del 1926 ruppe ufficialmente con Strasser e pass\u00f2 definitivamente dalla parte di Hitler, di cui divenne il seguace pi\u00f9 radicale e fedele, sino alla fine.\nVerso la fine dell'ottobre 1926 Hitler nomin\u00f2 Goebbels \"Gauleiter\" di Berlino, con il compito di guadagnare al nazionalsocialismo la capitale tedesca, considerata una citt\u00e0 \"rossa\" perch\u00e9 la maggior parte degli elettori era socialista o comunista. Egli condusse l'operazione, seppur con risultati non sempre soddisfacenti, sviluppando un proprio stile agitatorio, un misto di istigazione al tumulto e azioni violente che mirava a convogliare a ogni costo l'attenzione sul partito, a rubare la scena e lo spazio pubblico alla sinistra, provocando le autorit\u00e0. Con fanatismo e inesauribile energia riusc\u00ec ad affascinare e attrarre verso il nazionalsocialismo numerosi elettori dei quartieri operai della citt\u00e0, finora capisaldi elettorali del Partito Comunista di Germania, il KPD. Fu anche coinvolto nelle vicende legate alla rivolta di Stennes.\nNel 1928 fu eletto deputato al Reichstag e l'anno seguente venne ufficialmente incaricato della propaganda su tutto il territorio nazionale.\nMinistro della Propaganda.\nNel 1933 Goebbels venne chiamato a rivestire la carica di ministro della Propaganda, e l'equivalente carica all'interno dello NSDAP come \"Reichsleiter\", del primo gabinetto Hitler, che mantenne ininterrottamente fino alla sua morte e alla caduta del Terzo Reich.\nIn tale veste Goebbels assunse il controllo totale di ogni ramo dell'informazione e della vita culturale e sociale tedesca (stampa, cinema, teatro, radio, sport), ovunque applicando con rigore i principi della \"morale nazista\" e divenendo cos\u00ec il vero e proprio \"dittatore della cultura\" del Terzo Reich. Fin da subito Thomas Mann lo defin\u00ec \u00abuno storpio nel corpo e nell'animo\u00bb che mirava deliberatamente, con disumana bassezza, a elevare la menzogna a divinit\u00e0, a sovrana del mondo. La pervasivit\u00e0 della propaganda dei mass media nazisti raggiunse lo scopo: contribu\u00ec a rafforzare l'immagine pubblica e la popolarit\u00e0 di Adolf Hitler.\nFu il principale artefice delle campagne di \"arianizzazione\", rivolte contro l'\u00abarte degenerata\u00bb e la \u00abscienza ebraica, massonica e bolscevica\u00bb, che costrinsero all'esilio centinaia di artisti e scienziati ebrei. Rimangono famosi i roghi di libri che organizz\u00f2 a Berlino, istigando gli studenti nazionalsocialisti a perlustrare e saccheggiare le biblioteche alla ricerca di opere proibite dal regime.\nNel 1936 Goebbels divenne l'amante dell'attrice cecoslovacca L\u00edda Baarov\u00e1, trasferitasi a Berlino per lavoro. Quando la moglie Magda scopr\u00ec la relazione, se ne lament\u00f2 con Hitler, che era il padrino dei loro figli e provava una notevole simpatia per Magda; il F\u00fchrer chiese a Goebbels di porre fine alla relazione, ma il gerarca non accett\u00f2 e rassegn\u00f2, inizialmente, le dimissioni. Voleva divorziare dalla moglie, sposare la Baarov\u00e1 e lasciare la Germania con la sua \"Lidu\u0161ka\", vezzeggiativo ceco per L\u00edda, per trasferirsi in Giappone. Hitler, per\u00f2, non accett\u00f2 le dimissioni e, il 15 ottobre 1938, Goebbels tent\u00f2 di suicidarsi. Si riprese in fretta e tronc\u00f2 la relazione, mentre la Polizia allontan\u00f2 l'artista dal Terzo Reich.\nDurante le guerra.\nDurante la seconda guerra mondiale, e specialmente dopo i primi rovesci militari che resero critica la situazione della Germania, l'abile opera di propaganda portata avanti da Goebbels con perizia e fanatismo riusc\u00ec in buona parte a convincere il popolo tedesco ad accettare i sempre pi\u00f9 gravi sacrifici imposti. Egli applic\u00f2 un metodo di persuasione all'epoca ritenuto molto efficace, derivato dalle teorie del comportamentismo, basato sulla continua ripetizione di notizie parziali, o palesemente false, rigidamente controllate dal vertice: il futuro \u00abradioso\u00bb della Germania, il pericolo delle \u00aborde asiatiche\u00bb che non avrebbero avuto piet\u00e0 della Germania, la crudelt\u00e0 degli Alleati che chiedevano una \u00abresa incondizionata\u00bb, le \u00abarmi miracolose\u00bb erano alcuni dei tanti temi utilizzati che contribuirono ad alimentare la resistenza, quando l'esito della guerra era ormai compromesso, e ad allontanare l'ora della disfatta.\nDurante l'ultimo mese di guerra, nell'aprile 1945, Goebbels ricevette dal \"F\u00fchrer\" due importanti nomine, che lo resero ufficialmente il numero due del Terzo Reich: fu nominato ministro plenipotenziario per la mobilitazione alla guerra totale e in seguito generale della Wehrmacht, con l'incarico della difesa di Berlino: quest'ultima carica signific\u00f2 molto per Goebbels perch\u00e9, anche se per pochi giorni, era entrato nell'esercito, possibilit\u00e0 negatagli durante la Guerra per via della sua infermit\u00e0. \nHitler, nelle sue ultime volont\u00e0, lo nomin\u00f2 suo successore in qualit\u00e0 di cancelliere del Reich, mentre Karl D\u00f6nitz sarebbe divenuto presidente del Reich. Martin Bormann fu nominato ministro del partito nazista.\nMorto Hitler, Goebbels gli subentr\u00f2 al cancellierato, il 30 aprile 1945, rimanendo in carica solamente per quasi un giorno e mezzo. L'unico atto formale compiuto fu quello di inviare il generale Hans Krebs con una bandiera bianca presso l'esercito sovietico per recapitare una lettera al generale sovietico Vasilij \u010cujkov. Nella lettera Goebbels informava \u010cujkov della morte di Hitler e richiedeva un cessate il fuoco, ma la richiesta fu rifiutata.\nMorte.\nSi suicid\u00f2 il 1\u00ba maggio 1945, insieme alla moglie Magda, dopo aver tolto la vita ai loro sei figli.\nLe ultime ore e le circostanze della morte di Goebbels, di sua moglie e dei loro sei figli restano non completamente chiarite. La sera del 1\u00ba maggio, alle ore 20, la signora Goebbels, insieme con un medico delle SS, Helmut Kunz, narcotizz\u00f2 i bambini con della morfina: una volta addormentati, Magda Goebbels, forse con l'aiuto del dottor Ludwig Stumpfegger, li uccise, rompendo dentro la loro bocca una capsula di cianuro.\nPoi Goebbels spar\u00f2 alla moglie, rivolgendo quindi l'arma verso di s\u00e9. Secondo una diversa ricostruzione, invece, egli e la moglie, date disposizioni per la cremazione dei loro corpi, si sarebbero fatti uccidere con due colpi alla nuca esplosi da un attendente. Di fatto, quando i loro corpi vennero ritrovati dai sovietici, erano carbonizzati a tal punto da non consentire analisi con le tecnologie dell'epoca. I corpi della famiglia Goebbels furono sepolti in modo anonimo e solo nel 1970 vennero cremati dai sovietici e dispersi nel fiume Elba.\nI \"Diari\".\nA partire dal 1924, Goebbels fu un accanito diarista: all'interno dei suoi diari, scritti spesso in maniera frettolosa e poco elegante, a differenza dell'ossessiva cura che poneva nella preparazione dei suoi discorsi e articoli pubblici, si trovano appunti sugli incontri ai quali partecipava, riflessioni personali e idee. Al termine del conflitto i \"Diari\" di Goebbels vennero ritrovati all'interno del \"F\u00fchrerbunker\" dalle truppe alleate, che se ne appropriarono. L'importanza del ruolo di Goebbels all'interno del Terzo Reich rende i \"Diari\" un importantissimo documento storico del periodo, oggetto di studi e analisi, spesso utilizzato come fonte primaria."}
{"id": "11363", "revid": "21880", "url": "https://it.wikipedia.org/wiki?curid=11363", "title": "Crypturellus erythropus saltuarius", "text": ""}
{"id": "11387", "revid": "438678", "url": "https://it.wikipedia.org/wiki?curid=11387", "title": "La guerra lampo dei Fratelli Marx", "text": "La guerra lampo dei Fratelli Marx (ingl. \"Duck Soup\" e per tale motivo noto anche come \"Zuppa d'anatra\" o \"Zuppa d'anitra\") \u00e8 un film comico statunitense del 1933 diretto da Leo McCarey, e interpretato dai fratelli Marx.\nNel 1990 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito all'ottantacinquesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al sessantesimo posto.\nNel 2000 lo ha inserito al quinto posto nella classifica delle migliori cento commedie americane di tutti i tempi.\nTrama.\nPer far fronte alla grave situazione economica di Freedonia, immaginario Stato dell'Europa centrale, il governo si rivolge nuovamente alla ricca signora Teasdale in cerca di un prestito. Ma la donna \u00e8 decisa a concederlo solo se come nuovo capo del governo sar\u00e0 eletto Rufus T. Firefly, i cui metodi hanno l'arroganza del dittatore e la follia dell'anarchico. Non appena sale al potere, Firefly mette scompiglio nel governo, promuove leggi bizzarre e arriva a far scoppiare una guerra col vicino Stato di Sylvania. Al suo fianco ci sono due strampalati buontemponi, Chicolini e Pinky, inizialmente spie che erano state messe alle costole di Firefly dall'ambasciatore di Sylvania. Al termine di un singolare e stravagante conflitto, lo stato di Freedonia avr\u00e0 la meglio.\nDistribuzione e accoglienza.\nAlla sua uscita, \"La guerra lampo\" registr\u00f2 uno scarso successo commerciale. La comicit\u00e0 e l'ironia dei fratelli Marx erano troppo diverse per quelle dell'epoca, e quindi sorpresero il pubblico.\nIl film \u00e8 un sottile apologo sulla tragicomicit\u00e0 della guerra e sull'ipocrisia di coloro che ne sono ispiratori: i tanti primi ministri e capi di Stato. Bast\u00f2 l'uso del linguaggio e delle \"gag\" che ironizzavano sulla retorica del patriottismo a far proibire il film in Germania e in Italia.\nIl film usc\u00ec in Italia soltanto nel 1972, direttamente in televisione, venendo doppiato per la circostanza.\nLo stravagante antimilitarismo della pellicola fu riscoperto dal pubblico e assunse un profondo significato negli anni sessanta, all'epoca dei movimenti di protesta contro la guerra del Vietnam."}
