{"id": "31568", "revid": "1543377", "url": "https://it.wikipedia.org/wiki?curid=31568", "title": "Bracciano", "text": "Bracciano \u00e8 un comune italiano di abitanti della citt\u00e0 metropolitana di Roma Capitale nel Lazio, circa 40\u00a0km a nord della capitale, a circa 50\u00a0km da Viterbo, in posizione dominante sull'omonimo lago detto anche \"Lago Sabatino\".\nGeografia fisica.\nTerritorio.\nSituato nel cuore della Tuscia Romana, Bracciano si trova sulle alture dei Monti Sabatini, sulla cresta occidentale dall'antico vulcano Sabatino, da cui si \u00e8 originato il lago di Bracciano. Parte del territorio comunale prospiciente il lago ricade nel parco naturale regionale di Bracciano-Martignano.\nStoria.\nSulle origini di Bracciano non si hanno notizie certe; probabilmente le origini dell'insediamento urbano risalgono al X secolo. Dalla fine del IX secolo i saraceni iniziarono le loro incursioni nel territorio, saccheggiando e diffondendo insicurezza e paura tra le popolazioni. I grandi proprietari terrieri costruirono fortificazioni e castelli e molti contadini trasferirono la loro residenza all'interno delle aree fortificate, chiamate \"castrum\". I proprietari diventarono di fatto i signori dei borghi che andavano formandosi.\nIl nome \"Castrum Brachiani\", che risulta nei documenti fino al XV secolo, evidenzia l'origine fortificata del luogo. Verso la fine dell'XI secolo il territorio di Bracciano divenne propriet\u00e0 della famiglia dei Prefetti di Vico, che trasform\u00f2 la preesistente torre in una rocca e realizz\u00f2 nuove fortificazioni. Il nome di Braccio \u00e8 probabilmente legato a quello della citt\u00e0. Il condottiero aveva costruito molte piccole strutture fortificate nei territori da lui controllati. Esse erano dette \"Casa di Braccio\". Sono caratterizzate da posizioni strategiche e fuori dei centri abitati (Todi, Cascia\u2026). Il cognome Fortebraccio fu assunto solo pi\u00f9 tardi per distinguere il suo ramo dagli altri rami: Bracci (io appartengo a quella famiglia, dice). Il braccio vestito di rosso \u00e8 infatti lo stemma della famiglia Bracci di Firenze e Montepulciano, gi\u00e0 dal '300. La riconciliazione con Martino V nel 1418 a Firenze, permette la cessione della struttura al Papa e la successiva donazione all'Orsini (1419) che militava nelle forze di Braccio. A suggellare l'amicizia tra i due condottieri lo stemma del braccio che regge la rosa. Lo stemma che Braccio assumer\u00e0 (un montone nero su campo d'oro) non vi compare perch\u00e9 successivo ai fatti.\nNel 1419 papa Martino V cedette il feudo per un triennio in vicariato ad un ramo della famiglia Orsini, quello di Tagliacozzo. Da allora il modesto borgo di pescatori ed agricoltori leg\u00f2 il suo destino ad una pi\u00f9 potenti famiglie baronali del tempo, trasformandosi in una fiorente cittadina. Il castello, mirabile opera di architettura militare e civile dell'epoca, \u00e8 diventato il pi\u00f9 caratteristico simbolo di Bracciano. Sull'omonimo lago si affacciano altri due paesi (Anguillara Sabazia e Trevignano). Una leggenda narra che sotto le acque del lago di origine vulcanica esista una parte della citt\u00e0 sommersa; la parte emersa sarebbe stata denominata Bracciano in seguito alla forma presa.\nLa trasformazione della rocca dei Vico in quello che diverr\u00e0 il maestoso castello attuale fu voluta da Napoleone Orsini nel 1470 e da suo figlio, Virginio.\nNel 1481 il castello ospit\u00f2 papa Sisto IV, in fuga dalla peste che devastava la citt\u00e0 di Roma. Nel 1485 le truppe papali guidate da Prospero Colonna devastarono e saccheggiarono il castello.\nRisalgono agli anni novanta del Quattrocento gli affreschi del castello realizzati dalla scuola di Antoniazzo Romano.\nNel 1548 il dominio degli Orsini si estese fino ad Anguillara.\nPer difendere la citt\u00e0 gli Orsini fecero costruire, probabilmente intorno al 1480, una nuova cinta muraria intorno al borgo, ancora oggi in gran parte esistente, nella quale fu compreso il convento di Santa Maria Novella (posto allora fuori porta). Si accedeva alla citt\u00e0 da due porte principali dotate di ponte levatoio.\nNel 1494 il castello offr\u00ec ospitalit\u00e0 al re di Francia Carlo VIII ed alle sue truppe in marcia verso Napoli. Tale circostanza comport\u00f2 la scomunica di Gentil Virginio Orsini, che era uno dei capi delle truppe aragonesi alleate del papa contro i francesi. Papa Alessandro VI Borgia mosse guerra allo stato Orsini assediando nel 1496 anche Bracciano. Fu in quell'occasione che fu edificato al margine est delle mura un nuovo bastione, detto della sentinella, divenuto oggi un panoramico belvedere sul lago e sui monti circostanti. L'assedio delle truppe pontificie non pot\u00e9 nulla contro le mirabili fortificazioni del castello e del borgo; dopo qualche mese di assedio le truppe papali lasciarono Bracciano per spostarsi nel viterbese, sui monti Cimini, dove furono definitivamente sconfitte dagli Orsini nella battaglia di Soriano.\nDall'archivio della Societ\u00e0 romana di storia patria: \"Gli Orsini acquistarono Bracciano da Manfredo di Vico, nel 1290 (come dote delle figlia Giovanna in sposa a Giovanni o Giacomo Orsini), erano presenti all'atto per la porzione di ognuno n\u00ba15 discendenti dei Vico e secondo una regola germanica con madri e mogli.\"\nDon Eugenio Gamurrini Cassinese nel 1671 scriveva: \"[\u2026] di Tagliacozzo per mancamento di linea mascolina, e volere dell'ultimo possessore, pervenne in Carlo, uno dei figlioli di Giovanni Orsini chiamato il Senatore, il quale compr\u00f2 da' Castelli Prefetti di Vico la Terra di Bracciano posta sopra il Lago, anticamente chiamato Sabatino [\u2026]\" \"Braccio o Fortobraccio Orsini figlio di Giovanni o Giacomo Orsini e Giovanna figlia di Manfredo dei Prefetti di Vico Braccio o Fortebraccio (\u2020 ante 1310 o post 1304), Nobile Romano, Signore di Sant'Angelo, Apollonio, Palmarolo e Torre Merlata dal 3-4-1282 dopo le divisioni con i fratelli, tenne indiviso con questi il dominio sulla parte superiore di Vicovaro; Consignore di Riofreddo e Monte Sant'Elia dal 1296, Consignore di San Vito e Pisciano dal 1297, Senatore di Roma nel 1310.\"\n\"Braccio Orsini prese il nome da Bracciano o lo diede, Giavanni o Giacomo Orsini e Giovanna Vico ebbero 10 figli, Napoleone II, Braccio o Fortobraccio, Giovanna, Leandro, Giovanni, Orso, Francesco, Porcello, Giacoma, Angelo.\"\nIl Ducato.\nNel 1560 Paolo Giordano I Orsini ricevette dal papa Pio IV l'investitura di duca di Bracciano e i suoi eredi amministrarono il feudo fino al 1696.\nBracciano conobbe in tale periodo un forte sviluppo economico a seguito delle nuove attivit\u00e0 economiche impiantate dal duca, come la lavorazione del ferro e dello zolfo e la lavorazione degli arazzi (da cui la via dell'Arazzeria, nel borgo medievale), rese possibili grazie all'abbondante disponibilit\u00e0 di acqua che proveniva da un acquedotto fatto costruire nel 1573-75 dal duca. L'acquedotto attingeva dalle sorgenti della Fiora; sulla sorgente all'origine dell'acquedotto fu edificata una cappella, Santa Maria della Fiora, ancora esistente allo stato di rudere. Il paese, grazie allo sviluppo economico, aveva nel 1575 settecento famiglie, quindi presumibilmente 3.000-3.500 abitanti.\nLe difficolt\u00e0 economiche degli Orsini portarono alla vendita di Bracciano e del rango ducale, che furono acquistati nel 1696 dalla famiglia Odescalchi, alla quale tuttora appartiene il castello.\nEpoca moderna.\nNel 1803 il Ducato fu venduto da Livio II Odescalchi, in difficolt\u00e0 economiche, alla famiglia Torlonia. Anni dopo, nel 1848, il nipote Livio III Odescalchi lo riacquist\u00f2 con la dote della moglie, la principessa polacca Sofia Branicka.\nNel 1894 venne inaugurata la Ferrovia Roma-Viterbo, transitante per Bracciano. Il 9 agosto 1910 la Scuola d'Artiglieria da Fortezza venne stabilita a Bracciano, ove gi\u00e0 dal 1894 esisteva un poligono di tiro e nel 1920 divenne Scuola Centrale di Artiglieria. Trasferita nel 1925 a Civitavecchia, nel 1945 fece definitivamente ritorno a Bracciano, col nome di Reggimento di Addestramento di Artiglieria, cambiato l'anno successivo in quello di Scuola di Artiglieria. Nel settembre del 1943 la zona fu teatro di vari combattimenti tra reparti del Regio Esercito e forze di occupazione tedesche a seguito dell'Armistizio di Cassibile. Durante gli scontri perse la vita, tra gli altri, Udino Bombieri, ricordato oggi da un monumento a lui dedicato posto nei pressi del luogo del combattimento.\nSimboli.\nLo stemma comunale \u00e8 stato riconosciuto con Regio decreto del 3 maggio 1940.\nIl braccio piegato che impugna una rosa \u00e8 il simbolo di Bracciano almeno dal XVI secolo. L'origine dello stemma risale al condottiero perugino Braccio da Montone della casata Bracci, proprietario del castello di Bracciano: costui consegn\u00f2 il feudo di Bracciano al suo sottoposto Orsini dietro richiesta del Papa. Braccio da Montone mise lo stemma della sua famiglia con il braccio che tiene una rosa (simbolo degli Orsini) come simbolo che avrebbe protetto la famiglia Orsini. Lo stemma del braccio che impugna una rosa in campo azzurro fu adottato nel 1870, dopo l'annessione all'Italia: durante il fascismo, fu inserito nella parte superiore dello stemma il fascio Littorio, eliminato dopo la caduta del regime.\nMonumenti e luoghi d'interesse.\nArchitetture religiose.\nDuomo di Santo Stefano.\nIl Duomo di Santo Stefano Protomartire \u00e8 il principale luogo di culto del paese. Costruito nel XIII secolo, \u00e8 stato pi\u00f9 volte restaurato sino alla prima parte del '600, periodo nel quale il rifacimento della facciata ha fatto assumere al Duomo le sembianze attuali. Inizialmente nata come chiesa privata della famiglia Orsini, dopo la cessione agli Odescalchi diviene il centro della vita religiosa della cittadina. Ospita un museo contenente vari cimeli religiosi appartenuti alla comunit\u00e0 ecclesiastica locale. Tra il 2010 e il 2015 subisce alcuni interventi di restauro esterni.\nArchitetture militari.\nCastello Orsini-Odescalchi.\nIl Castello, costruito dalla famiglia Orsini e successivamente rilevato dagli Odescalchi, domina la cittadina e il lago sottostante. \u00c8 stato costruito nel XV secolo ed ha una forma pentagonale ai cui vertici si ergono delle torri a forma circolare. La struttura originaria di forma rettangolare, risalente al 1200, \u00e8 rimasta pressoch\u00e9 intatta all'interno della struttura rinascimentale. Il castello conserva al suo interno un'ampia collezione di armi da taglio e da sparo, nonch\u00e9 una collezione di armature e varie opere pittoriche. La struttura \u00e8 visitabile ed utilizzata per ospitare eventi e ricevimenti. \nGeografia antropica.\nIl territorio di Bracciano \u00e8 suddiviso storicamente in quattro \"Rioni\", corrispondenti alle zone abitate del centro cittadino pi\u00f9 antiche, in alcune zone abitative (\"Bracciano Nuova\", \"Rinascente\", \"Montebello\" e il \"Lungolago\") e nelle \"Frazioni\".\nRioni.\nLa tradizione cittadina applica una divisione rionale alle varie zone abitate del centro storico di Bracciano. Nel corso del 1900 la geografia rionale si \u00e8 andata a modificare varie volte, ma \u00e8 solo nel 1966 che i rioni acquisirono dei confini ben precisi all'interno della cittadina grazie all'istituzione del \"Torneo dei Rioni\", competizione calcistica alla quale annualmente i rioni si scontrarono per circa un ventennio. Storicamente i Rioni braccianesi sono: \"Monti\", \"Borgo\", \"Stazione\" e \"Cartiere\".\nRione Monti.\nIl Rione Monti coincide con l'intero centro storico medievale della cittadina. Risulta essere il pi\u00f9 antico Rione, presente legalmente come associazione dal 1972.\nRione Borgo.\nIl Rione Borgo \u00e8 invece l'area abitata realizzata appena all'esterno della cinta muraria rinascimentale e che coincide, quindi, con lo spazio abitato costruito tra la fine del XVIII secolo e l'inizio del XX secolo.\nFrazioni.\nLe frazioni riconosciute storicamente all'interno del comune sono Vicarello, Pisciarelli, Vigna di Valle, Castel Giuliano e Sambuco.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti e associazioni.\nBase Scout di Bracciano.\nA Bracciano ha sede una delle basi scout pi\u00f9 importanti d'Italia, e la pi\u00f9 antica dopo quella di Colico.\nLa base ha una superficie di 2,4 ettari, e si trova lontano dal centro abitato, a 500 m dal lago di Bracciano, vicino al bosco \"La Piantana\", all'interno del Parco naturale regionale di Bracciano-Martignano. Ha spazio sia per tende che per dormire al coperto.\nIl primo a parlare dell'apertura di un campo scuola Gilwell a Bracciano fu Gino Armeni, negli anni cinquanta. Nel 1954 l'Associazione Scouts Cattolici Italiani (ASCI) lanci\u00f2 una pubblica sottoscrizione, che permise l'acquisto della base nel 1957, sotto la presidenza di Salvatore Salvatori. La base fu inizialmente utilizzata per campi di formazione capi, ma ben presto fu usata anche per campi di specializzazione ed altre attivit\u00e0. Nel 1975 vi si tenne il primo Consiglio Generale dell'Associazione Guide e Scouts Cattolici Italiani (AGESCI) che l'anno prima aveva preso il posto dell'ASCI.\nLa vicinanza col lago consente anche attivit\u00e0 di scautismo nautico, ed infatti in questa base scout si sono tenuti i Campi Nazionali Nautici del 1993 e del 2001.\nCultura.\nIstruzione.\nBiblioteche.\nA Bracciano vi \u00e8 una sola biblioteca comunale, situata in Piazzale dei Pasqualetti.\nMedia.\nBracciano \u00e8 stata il set di molti film e serie TV, tra i quali:\nInfrastrutture e trasporti.\nPresso la frazione di Vigna di Valle, lungo la sponda del Lago di Bracciano, nel 1908 venne inaugurato l'aeroporto di Bracciano-Vigna di Valle che risulta la pi\u00f9 antica infrastruttura aeroportuale italiana e che dal 1977 ospita il Museo storico dell'Aeronautica Militare.\nFerrovie.\nBracciano ha una stazione ferroviaria propria sulla Ferrovia Roma-Capranica-Viterbo. Nel territorio comunale esiste anche la fermata di Vigna di Valle, limitatamente ai convogli Roma Tiburtina-Bracciano ed ai treni Bracciano-Roma Tiburtina.\nPorti.\nBracciano \u00e8 collegata ad Anguillara Sabazia e Trevignano Romano anche per mezzo della motonave Sabazia II, gestita dal Consorzio Lago di Bracciano.\nMobilit\u00e0 urbana ed extraurbana.\nLa cittadina \u00e8 collegata inoltre con Roma Saxa Rubra, con Viterbo, con Fiumicino Aeroporto e con i paesi di Anguillara Sabazia, Cerveteri, Civitavecchia, Ladispoli, Vejano, Santa Marinella, Trevignano Romano, Manziana, Canale Monterano, Tolfa, Oriolo Romano, Allumiere, Bassano Romano e Blera attraverso le linee autobus della Cotral.\nAmministrazione.\nGemellaggi.\nInoltre, il comune di Bracciano, intrattiene accordi con:"}
{"id": "31569", "revid": "433605", "url": "https://it.wikipedia.org/wiki?curid=31569", "title": "Boscoreale", "text": "Boscoreale (\"Vuoscori\u00e0l\u00eb\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nStoria.\nNel territorio di Boscoreale erano sorte gi\u00e0 a partire dall'epoca sannitica numerose ville rustiche che sfruttavano la fertilit\u00e0 del suolo. Con il tempo molte di esse si trasformarono in residenze lussuose e in et\u00e0 augustea il sito, insieme all'attuale Boscotrecase, era divenuto un sobborgo della vicina Pompei con il probabile nome di \"Pagus Augustus Felix Suburbanus\". Le ville del territorio vennero distrutte dall'eruzione del Vesuvio del 79 d.C., ma in seguito il territorio venne probabilmente rioccupato, come sembra testimoniare il ritrovamento di lucerne con simboli cristiani del IV secolo.\nNell'Ottocento Boscoreale assurse all'onore della cronaca per la scoperta nel suo territorio di numerose ville rustiche di et\u00e0 romana (I secolo d.C.), portate alla luce da scavi di privati cittadini, sotto la sorveglianza della Soprintendenza Archeologica.\nTali ville diedero splendidi reperti archeologici, un tesoro di argenterie, affreschi, bronzi, pavimenti a mosaico, sistematicamente asportati dallo scavo e messi in vendita al miglior offerente dai proprietari dei fondi, poich\u00e9 le leggi del tempo lo permettevano.\nI maggiori Musei del mondo (Archeologico Nazionale di Napoli, Louvre di Parigi, Metropolitan Museum di New York, British Museum di Londra, Musee Royal di Mariemont in Belgio, Field Museum di Chicago, Getty Museum di Malibu, Walters Art Museum di Baltimora, Altes Museum di Berlino ecc.) acquisirono nelle loro collezioni oggetti provenienti dagli scavi archeologici di Boscoreale.\nIn epoca moderna il comune \u00e8 stato un importante centro agricolo, famoso per la sua frutta e soprattutto per vini tra cui il pi\u00f9 celebre \u00e8 senz'altro il Lacryma Christi del Vesuvio. Oggi Boscoreale \u00e8 uno dei comuni che fanno parte del territorio del Parco Nazionale del Vesuvio e dal paese si pu\u00f2 raggiungere, grazie al collegamento della Via Matrone, il percorso naturalistico che porta al cratere del Vesuvio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Boscoreale erano , corrispondenti al 4,2% della popolazione. Le nazionalit\u00e0 maggiormente rappresentate erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nBoscoreale \u00e8 anche nota per essere una delle poche cittadine dell'hinterland vesuviano a possedere un palazzetto dello sport adibito sia alla pallacanestro che alla pallavolo. La squadra locale, l'Associazione Dilettantistica Pallacanestro Boscoreale, costituita nel 1975, milita nel campionato regionale di Promozione. La squadra di calcio, l'A.S.D. Boschese partecipa al campionato di Prima Categoria."}
{"id": "31570", "revid": "125605545", "url": "https://it.wikipedia.org/wiki?curid=31570", "title": "Brusciano", "text": "Brusciano (\"Brusci\u00e0n\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nSituato nell'entroterra nord-orientale di Napoli, a circa 15\u00a0chilometri dal centro della citt\u00e0, il comune si \u00e8 sviluppato lungo la via Nazionale delle Puglie nel tratto di conurbazione che collega la zona orientale del capoluogo a Pomigliano d'Arco e il nolano. Di antica vocazione rurale, il suo territorio pianeggiante sorge all'ombra della vasta area vesuviana, \u00e8 compreso tra le pendici del Somma-Vesuvio e la piana di Acerra, ed \u00e8 attraversato dai Regi Lagni.\nVanta una particolare origine geologica: ceneri, lapilli e banchi tufacei risultanti dall'attivit\u00e0 vulcanica del Vesuvio hanno costituito il substrato su cui si \u00e8 formato il suolo locale. Lo strato superficiale si presenta con una profondit\u00e0 variabile nell'ordine di alcuni metri, con una particolare composizione di elementi sabbio-argillosi e vulcanici frammisti a ceneri, lapilli e pomici.\nOrigini del nome.\nIl toponimo \"Brusciano\" \u00e8 dibattuto: potrebbe dipendere da un nome personale latino \"Brussius\", con il comune suffisso \"-\u0101nus\" che indica propriet\u00e0 fondiaria; c'\u00e8 chi ha proposto un personale latino \"Prosius\", ma \u00e8 un'ipotesi meno plausibile; una derivazione da \"Brutianus\" in cui si legge che il posto \u00abnelle carte angioine \u00e8 chiamato \"casale Bissani\" e gli scrittori dell'800 Bisciano lo appellano\u00bb, gi\u00e0 proposta a cavallo del XVIII e del XIX secolo \u00e8 ancora meno probabile ed \u00e8 possibile una confusione con Visciano.\nStoria.\nEpoca antica e medievale.\nIl territorio di Brusciano vanta delle origini antichissime: autori greci e latini narrando avvenimenti che vedevano come protagonista l'antica citt\u00e0 di Nola, hanno evidenziato come i territori nord orientali dell'entroterra compresi tra l'antica Neapolis e la stessa Nola, avessero una notevole importanza strategica.\nQuando infatti cominciarono a fiorire gli insediamenti lungo la fascia costiera, in special modo nelle zone adiacenti di Cuma, si venne a creare una situazione per cui le genti che popolavano quei lembi di territorio, tendevano a spingersi verso le zone interne. Proprio in questo periodo sorse il primo abitato bruscianese, all'epoca un piccolo villaggio rurale, scomparso durante le invasioni barbariche e poi ricostruito.\nFu proprio tale espansione a determinare una situazione di tensione con gli Etruschi i cui insediamenti si estendevano dalla piana del Sele sino ad arrivare ai centri maggiori di Nuceria, Capua, Nola. Nell'agro nolano non lontano da Brusciano, infatti si ritrovano evidenti tracce della civilt\u00e0 etrusca e di quella sannitica che ebbe il suo periodo di massimo splendore tra il 439 ed il 421 a.C.\nIn ogni caso non si hanno notizie certe su Brusciano pi\u00f9 antiche del XIV secolo quando in \"Rationes decimarum Italiae\" si trova scritto \"de Buissano\" (lezione da correggere).\nIl periodo di massima floridezza economica pare si ebbe durante il Medioevo quando Brusciano fu feudo della famiglia normanna dei Costanza. In questo periodo si svilupp\u00f2 l'intero insediamento prossimo alla Chiesa della Piet\u00e0.\nIl borgo risent\u00ec notevolmente dei duri scontri tra Angioini e Aragonesi per il possesso dei territori e Brusciano segu\u00ec le sorti della vicina Marigliano.\nEpoca moderna e contemporanea.\nTra Settecento ed Ottocento, Brusciano fece parte del circondario di Marigliano a cui faceva capo il Distretto di Nola, secondo la legge 132 del 1806 del Regno di Napoli durante il dominio francese, in Terra di Lavoro.\nNel 1860 si susseguirono diverse manifestazioni spontanee di sostegno a Francesco II di Borbone e, durante il plebiscito per l'annessione al Regno d'Italia, dei 494 aventi diritto al voto per il Plebiscito Unitario, solamente un terzo si present\u00f2 alle urne.\nOggi Brusciano come molti comuni della citt\u00e0 metropolitana pur mantenendo le sue tradizioni e caratteristiche rurali, ha registrato negli anni dello sviluppo industriale di Pomigliano d'Arco e nell'era post sismica del 1980 una forte crescita di edilizia popolare e privata, che ne hanno cambiato pian piano la sua fisionomia originaria di piccolo centro agricolo, ci\u00f2 ha contribuito alla nascita di molte attivit\u00e0 commerciali, assi viari e nuove zone residenziali, il flusso migratorio di famiglie provenienti dal centro di Napoli e da altre zone dell'hinterland hanno cambiato il suo tessuto urbano, economico e sociale. Rientra nel gruppo formato da 10 comuni del \"Patto Napoli Nord - Est (Citt\u00e0 del fare)\", progetto di sviluppo industriale, varato dalla Regione.\nMonumenti e luoghi d'interesse.\nCi sono due zone di interesse archeologico: una nei pressi di via Bellini, l'altra a via Quattromani. \u00c8 principalmente in quest'ultima area che troviamo pi\u00f9 reperti archeologici che, ad oggi, sono in possesso della Soprintendenza per i Beni archeologici di Napoli.\nIl toponimo Quattromani \u00e8 di origine latina, \"quattuor Manes\", e deriva dalla presenza di quattro famiglie. I Mani, anime degli antenati che venivano venerate, indicavano per analogia anche i capostipiti di famiglie dello stesso ceppo. Le loro tombe, in cassa di tufo, risalgono al IV secolo a.C. e si sono ben conservate grazie al materiale vulcanico su cui sono poste.\nTuttavia queste zone di interesse artistico non sono state opportunamente valorizzate, anzi la maggior parte dei reperti sono stati rinvenuti casualmente durante lavori stradali o di edificazione di abitazioni.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Brusciano erano 296, corrispondenti al 1,8% della popolazione. Le nazionalit\u00e0 maggiormente rappresentate erano:\nTradizioni e folclore.\nDal 1875, nell'ultima domenica di agosto, a Brusciano si tiene annualmente la Festa dei Gigli, finanziata e organizzata dagli stessi cittadini, dedicata a Sant'Antonio da Padova e ispirata a quella nata a Nola, che dista 12\u00a0km da Brusciano.\nSi narra che in \"via Cortaucci\", oggi \"via Cavalcanti\", abitava la popolana Francesca De Falco detta \"Zi Cecca\", molto devota a Sant'Antonio, aveva promesso al Santo una testiera d'oro per il Bambinello che il Santo reca nel palmo della mano destra, purch\u00e9 guarisse suo figlio malato, per restrittezze economiche non aveva potuto far fronte all'impegno, la donna realizz\u00f2 quindi una tastiera con sedici ostie sacre e il 13 giugno del 1875 in quel cortile di via Cortaucci dove il santo sostava per la rituale raccolta delle offerte, la donna lasci\u00f2 cadere da una guantiera di fiori insieme alle 16 ostie, dicendo:\n\"Sant'Ant\u00f2 e fatto sta buono 'o figlio mio. Nun 'me dj' niente nunn'aggia potuto fa 'a testiera a 'o bammeniello, sulo chesto aggia pututo\".\nDelle sedici ostie che volteggiavano nell'aria, tredici, ad una ad una, si disposero a guisa di un cappellino sul capo del Bambinello, volendo appunto significare il gradimento del Santo, le altre si dispersero al vento, i presenti gridarano al prodigio.\nSin da allora l'evento \u00e8 molto sentito, ed oltre a coinvolgere la comunit\u00e0 locale, registra da sempre la presenza di un folto numero di emigranti che arrivano da ogni parte d'Italia e del mondo, per assistere all'immancabile festa della propria terra d'origine.\nCondivide questa antichissima tradizione con Crispano, Casavatore, e il quartiere napoletano Barra.\nBrusciano inoltre \u00e8 gemellata con il quartiere East Harlem di New York, dove la famiglia \"Vivolo\" originaria di Brusciano, import\u00f2 la tradizionale festa e che ancora oggi continua a svolgersi con la \u201cGiglio Society\u201d, sotto la direzione del discendente Phil Bruno.\nAnche in Argentina a Quilmes (Buenos Aires), gli immigrati con la \u201cAsociaci\u00f3n N\u00e1poles Viva\u201d tramandano la tradizione dei gigli di Brusciano.\nCultura.\nCinema.\nIl \"Rione Tirone\" di Brusciano costruito con i fondi della legge 219 del 1981, \u00e8 stato per ben due volte set cinematografico di due lungometraggi, entrambi incentrati sul disagio sociale delle periferie napoletane.\nLa tradizionale Festa dei Gigli invece, ha fatto da sfondo alle scene finali dell'episodio \"Aurora\", nel film d'esordio del regista Pappi Corsicato:\nInfrastrutture e trasporti.\nIl comune \u00e8 interessato dalla ex SS 162 dir del Centro Direzionale e dall'Asse Mediano, \u00e8 inoltre servito da due stazioni ferroviarie: Brusciano e De Ruggiero, entrambe poste sulla rete Circumvesuviana lungo la linea Napoli-Baiano, gestita dall'Ente Autonomo Volturno.\nSport.\nBrusciano \u00e8 dotato di uno stadio in erba sintetica, campi di tennis, una piscina comunale, vari campetti di calcio, una tendostruttura per il basket.\nCalcio\nPallanuoto\nCiclismo\nBasket\nCuriosit\u00e0.\nA Brusciano \u00e8 molto diffuso il cognome \"Papaccio\", sul territorio infatti, tuttora sono presenti molti orti in cui si coltiva la nota papacella napoletana (le parule). Un tempo le coltivazioni erano localizzate nei pressi di antiche masserie oggi in prevalenza estinte dall'urbanizzazione, esse erano destinate alla produzione dell'aceto necessario per la conservazione che si ricavava solitamente dal cosiddetto vino piccirillo, un vino rosso ottenuto da viti coltivate ad alberata (cio\u00e8 appoggiate ad alberi vivi disposti in filari), aspro e poco alcolico, da consumare subito dopo la vendemmia. \"Il ciutunaro\", cos\u00ec in dialetto si chiamava la persona che produceva le conserve, si occupava di immergere in aceto i peperoni e gli altri prodotti dell'orto all'interno dei cosiddetti \"rancelloni\", una sorta di botti in legno che potevano contenere fino a 150 chili di papaccelle intere, mai a filetti\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31574", "revid": "74801", "url": "https://it.wikipedia.org/wiki?curid=31574", "title": "Carbonara di Nola", "text": "Carbonara di Nola \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\n\u00c8 situato a circa 31 chilometri ad est di Napoli e si trova a circa alle falde del monte Saro. Segna il confine con la provincia di Avellino e costituisce un unico agglomerato urbano con il vicino comune di Domicella.\nStoria.\nLe origini di Carbonara vanno sicuramente cercate al tempo dell\u2019antica Roma, come testimoniano i numerosi reperti archeologici ritrovati nelle nostre campagne.\nCon la costruzione delle prime abitazioni si costitu\u00ec il \u201ccasale\u201d che presumibilmente gi\u00e0 d\u2019allora prese il nome dalla produzione di carbone. Ma i barbari, che furono attratti dalla mitezza del clima e dalla fertilit\u00e0 del suolo della Campania Felix, piombarono come un fiume in piena e travolsero e distrussero anche la nostra terra.\nVerso il 570, i Longobardi fondarono il ducato di Benevento, al quale appartenne anche il nostro \u201ccasale\u201d. In seguito alla vittoria di Carlo Magno sul Regno Longobardo (774), il ducato di Benevento fu smembrato in due distinti territori: il Principato di Salerno e il Principato di Benevento. La Terra di Palma, di cui Carbonara faceva parte, rientrava nella contea di Sarno che, a sua volta, era territorio del Principato di Salerno.\nAll\u2019inizio del Secolo XI, il \u201ccasale\u201d pass\u00f2 sotto il dominio dei Normanni quale suffeudo della Baronia di Palma.\nI normanni persero il controllo della Baronia ad opera degli Svevi nel XIII sec..\nIn epoca angioina il suffeudo venne affidato alla moglie di Roberto d\u2019Angi\u00f2, e successivamente, divennero signori della \u201cTerra di Palma\u201d gli eredi di Romano de Filiis Ursi: la famiglia Orsini. \nNel 1529 l\u2019ultimo erede degli Orsini fu spogliato dei suoi beni, i quali furono venduti a Giacomo della Tolfa, conte di San Valentino. Durante questo periodo alcuni appezzamenti di terreno del casale di Carbonara, furono acquistati da famiglie indigene e forestiere, e furono queste che diedero nome agli attuali rioni di Carbonara: Casa Sorrentino, Casa Rainone, Casa Casalino, Casa Rea, Casa Maio, Casa Carbone. \nNel 1581 la Baronia di Palma fu ereditata da Scipione Pignatelli, marchese di Lauro.\nIntorno al 1615 Carbonara divenne Universit\u00e0, conquistando l\u2019autonomia amministrativa da Palma. In seguito la Baronia, divenne propriet\u00e0 dei Caracciolo, principi di Marano, ed infine di Giovanni di Salluzzo, principe di Corigliano.\nDopo la fine del feudalesimo, nel 1809 Carbonara fu elevato a comune, vedendosi riconosciuta quell\u2019autonomia conquistata circa due secoli prima.\nMonumenti e luoghi d'interesse.\nNotevoli, nel centro abitato che conserva i tratti del borgo rurale antico, le chiese della Santissima Annunziata (eretta nel Cinquecento e nel cui interno si pu\u00f2 ammirare la bella tavola dipinta da Marco Mele, raffigurante \u201cL'Annunciazione\u201d), di Sant'Anna (del XX secolo). Vi sono solo i resti della chiesa della Beata Vergine dei Sette Dolori (XVIII secolo, danneggiata dal terremoto del 1980).\nUna citazione a parte va fatta per la parrocchia dei Santi Medici Cosma e Damiano, un edificio in stile romanico a tre navate, presumibilmente sorto su di un tempio pagano, che, a seguito di numerosi interventi succedutisi nei secoli, ha mantenuto solo il corpo centrale del disegno architettonico originario con annessa la torre campanaria, di origine incerta, simile ad un'antica torre di avvistamento/di segnalazione.\nLungo corso Vittorio Emanuele (strada principale di Carbonara) si trova, infine, il Monumento ai Caduti in guerra, realizzato nel punto in cui sorgeva la Casa dei Fasci di combattimento.\nUno dei palazzi pi\u00f9 antichi di Carbonara di Nola \u00e8 sicuramente il Palazzo Santorelli che appartiene fin dalla sua costruzione all'omonima famiglia che da secoli tramanda quest'ubicato di generazione in generazione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Carbonara di Nola erano 91, corrispondenti al 3,7% della popolazione. Le nazionalit\u00e0 maggiormente rappresentate erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31575", "revid": "254401", "url": "https://it.wikipedia.org/wiki?curid=31575", "title": "Cardito", "text": "Cardito (\"Card\u00edt\u00eb\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nIl comune, oltre al capoluogo, ha una frazione denominata Carditello.\nOrigini del nome.\nL'etimo di Cardito \u00e8 il latino \"carduus\", \"cardo\", associato al suffisso \"-\u0113tum\"tipo dei fitonimi (cfr. \"cardu\u0113tum\", \"carciofaia\"). Paretimologico \u00e8 invece l'associazione col cardellino, rappresentato sullo stemma comunale. Il nome della frazione, Carditello, di dimensioni analoghe al capoluogo, \u00e8 un diminutivo o un vezzeggiativo di Cardito.\nStoria.\nCardito era un tempo rinomato per le coltivazioni di fragole e asparagi (tuttora in primavera si tiene una sagra delle fragole e degli asparagi). Ancor oggi vi \u00e8 produzione di mozzarella di bufala e grosse attivit\u00e0 di import-export di aromi, funghi e spezie nella frazione Carditello.\nI primi insediamenti di cui si ha notizia nel territorio risalgono attorno al 350-300 a.C. ad opera di alcuni abitanti della vicina Atella, scampati alle prime invasioni dei Romani.\nNel sottosuolo dell'attuale frazione di Carditello sono state rinvenute alcune tombe, il che fa pensare che il suo territorio fosse adibito a necropoli.\nGran parte della storia di Cardito \u00e8 stata raccontata in un libro di don Gaetano Capasso uomo religioso e scrittore carditese.\nMonumenti e luoghi d'interesse.\nArchitetture civili.\nIl municipio \u00e8 situato in uno stabile della fine dell'Ottocento nella piazza principale del paese dove si trova anche la chiesa patronale dedicata a San Biagio, vescovo e martire. Nella stessa piazza vi \u00e8 anche un palazzo nobiliare abitato fino alla met\u00e0 del Novecento dai marchesi Mastrilli della Schiava. Tale palazzo \u00e8 sede di eventi culturali e vi \u00e8 la sala, intitolata alla memoria dell'ex sindaco Francesco Narciso, presso la quale si svolge il consiglio comunale. Adiacente alla chiesa si dirama un vicolo antico, che un tempo costituiva il primo nucleo abitativo, denominato San Giovanni a Nollito. A Cardito trova sede il Parco Taglia (oltre 80.000 metri quadrati), attrezzato per ospitare diversi eventi (sport, divertimento, musica, balli etc.).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Cardito erano 444, corrispondenti al 1,9% della popolazione. Le nazionalit\u00e0 maggiormente rappresentate erano:\nInfrastrutture e trasporti.\nIl comune \u00e8 servito dalle autolinee di CTP, ed \u00e8 attraversato dalla ex Strada statale 87 Sannitica, nel tratto passato in gestione ai comuni e alla provincia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nPrimo Sindaco d'Italia frutto del compromesso storico tra Democrazia Cristiana e Partito Comunista Italiano "}
{"id": "31579", "revid": "322321", "url": "https://it.wikipedia.org/wiki?curid=31579", "title": "Casandrino", "text": "Casandrino \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nPosto ai confini dell'agro aversano, fa parte dell'area frattese e insieme ai comuni confinanti \u00e8 parte integrante della grande conurbazione settentrionale di Napoli.\nStoria.\nCasandrino, come tutti gli altri comuni dell'area sita a nord di Napoli, \u00e8 di origine osca. Tuttavia, le notizie pi\u00f9 certe si fanno risalire all'epoca romana, pi\u00f9 precisamente all'Et\u00e0 repubblicana, quando, grazie alla distribuzione dell\"'Ager Publicus\", molti coloni, lasciata Roma, vennero a stabilirsi nell'agro napoletano, favoriti ed incoraggiati dai saggi criteri dell'Urbe, la quale, conquistate le terre, le distribuiva appunto ai coloni col canone di alcuni \"nummi\". Questi coloni, avendo a disposizione, come propria, una certa zona di terreno, pensarono subito di costruirvi le \"casae\", modeste e povere abitazioni con davanti uno spiazzo per s\u00e9 e la famiglia, la quale cresceva senza preoccupazioni, contentandosi del poco. Naturalmente, col volgere degli anni, le \"casae\" si ingrandirono con pi\u00f9 ampi fabbricati e pi\u00f9 vaste corti, fino a formare dei piccoli villaggi e delle borgate, le quali, prima di diventare in epoca molto posteriore dei veri e propri paesi e comuni autonomi (ci\u00f2 che avvenne largamente durante il ducato di Napoli) furono denominati casali e presero il nome dalle ville dei patrizi o da quei coloni che per primi vi avevano preso stanze.\nEtimologia.\nDurante il feudalesimo, Casandrino ebbe il nome di \"Casale\" per l'aumento delle case che si formavano nel territorio allo scopo di metterlo a coltura. Ma \u00e8 la sua trasformazione in \"Casandrino\" che porta con s\u00e9 alcuni dubbi.\nAlcuni studiosi del luogo suppongono che derivi da Casa Trina, territorio con tre case. Etimologia molto criticabile in quanto costituirebbe un ibridismo d'italiano e latino; si sarebbe detto senz'altro Trecase, e non Casatrina.\nAltri farebbero derivare Casandrino da Casa Andropon, dal greco \"\u03b1\u03bd\u03b8\u03c1\u03c9\u03c0\u03bf\u03c2\", che significa casa dell'uomo, ma sembra essere davvero troppo generico come \"nomen urbis\".\nN\u00e9 pu\u00f2 derivare da Androna che era il luogo pubblico dove gli uomini si radunavano per le discussioni, in quanto sembra improbabile che i pochi abitanti del tempo avessero bisogno di un \"forum\" dove riunirsi e discutere.\nSecondo la tradizione popolare, il nome di Casandrino deriverebbe da \"casa di Sandrino \" che doveva essere il primo o uno dei primi abitanti della zona, forse un contadino di nome Sandro che abitava e lavorava in quel luogo, o forse il proprietario di quella parte di terra situata appunto dove sorge oggi la citt\u00e0.\nMa la pi\u00f9 attendibile fra le possibili etimologie sostenute \u00e8 che Casandrino derivi da Casa Andrena, cio\u00e8 luogo sicuro circondato da mura: \"Andrena, locus oper\u00ccus undequaque condusus.\" Tale tesi viene autorevolmente sostenuta nel libro \"Casandrino, nella sua storia di ieri e di oggi\" del P. Lett. Cherubino Caiazzo, Provinciale Emerito degli Agostiniani di Napoli, il quale pone a fondamento della sua tesi etimologica alcuni atti della S. Visita fatta dai Vescovi di Aversa (Archivio Vescovile) che chiamano questo territorio \"Casandrenus\" (Casa-Andrena) e da una pergamena del periodo Normanno dove si legge che un certo Amerigo, figlio di Ugone della villa di Casandrena, dona all'abadessa del monastero di S. Biagio parte del suo territorio (anno 1122).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 i cittadini stranieri residenti a Casandrino erano 1498, corrispondenti al 10,7% della popolazione. Le nazionalit\u00e0 maggiormente rappresentate erano:\nReligione.\nIl comune rientra nella diocesi di Aversa \nLa leggenda della statua.\nLa statua.\n\u00c8 una statua lignea alta 1,45\u00a0m, rappresentante una Madonna col Bambino. A Casandrino la chiamano la Madonna dell'Assunta, tuttora in grande venerazione. La Madonna \u00e8 eretta nella persona con lieve movimento contro-bilanciato, il bambino nudo.\nLa leggenda.\n\"Questo si pensa dal nostro popolo e si dice tramandato da padre in figlio per antichissima memoria e tradizione\".\n\"Tratto dal Testo del Cherubino Caiazzo\".\nUn gruppo di cristiani, sfuggiti alla persecuzione di Oriente, approdarono sulle coste del Tirreno nelle vicinanze del Lago di Patria, trasportando con s\u00e9 l'immagine di una Madonna. Questi trovarono un tempietto pagano probabilmente consacrato ad Apollo, ove collocarono la Statua. Il Tempietto dovette essere demolito o forse interdetto al culto, e la bellissima statua abbandonata e/o sepolta. L\u00ec giacque per innumerevoli anni, prima che qualcuno la riscoprisse.\nDifatti, racconta la leggenda, un avventuriero, che per guadagnarsi da vivere lavorava per conto di questo e di quel signore nei pressi del lago Patria dissodando il terreno, aveva con s\u00e9 dei giovenchi che lui stesso non riusciva a domare per farli arare; egli allora legatoli presso un albero, continu\u00f2 a mano il lavoro di dissodamento. Proprio a lui capit\u00f2 di colpire la statua e di sentire il sordo gemito di un lamento. Chiamati gli abitanti d'intorno, e cavata dal terreno la statua si pens\u00f2 di collocarla su di un carro trainato da questi buoi giovani cos\u00ec irrequieti, incamminandosi per luoghi nuovi, e dove i buoi stanchi si fossero fermati ivi si sarebbe edificata una Chiesa. I buoi vennero meno presso un largo dove vi era un muricciuolo nel quale era collocata un'immagine dell'Assunta. Si pens\u00f2 di dare alla Statua il nome di Maria Assunta e dedicarle una chiesa che cominci\u00f2 a costruirsi verso la fine del Seicento. Oggi in quel \"largo\" (Piazza Umberto I) si erge maestosa la Chiesa della parrocchia di Casandrino dedicata a Maria Assunta.\nInfrastrutture e trasporti.\nCasandrino condivide con Sant'Antimo un'uscita dell'Asse Mediano ed \u00e8 raggiungibile anche tramite la Circumvallazione esterna di Napoli, inoltre \u00e8 servita da autolinee della CTP che collegano Napoli al suo circondario.\nNel periodo compreso fra il 1882 e il 1961 la localit\u00e0 era servita da due fermate tranviarie poste lungo diramazioni rispettivamente delle linee Napoli-Aversa/Giugliano e Napoli-Frattamaggiore, gestite a cura della Soci\u00e9t\u00e9 Anonyme des Tramways Provinciaux (SATP).\nAmministrazione Comunale.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31581", "revid": "1543377", "url": "https://it.wikipedia.org/wiki?curid=31581", "title": "Casola di Napoli", "text": "Casola di Napoli \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nSituata ai piedi dei monti Lattari, all'imbocco della penisola sorrentina, \u00e8 strettamente conurbata con Gragnano.\nIl territorio \u00e8 prevalentemente collinare, attraversato da brevi corsi d'acqua per lo pi\u00f9 a regime torrentizio.\nStoria.\nSimboli.\nLo stemma del Comune di Casola di Napoli \u00e8 stato concesso con decreto del presidente della Repubblica del 2 agosto 2007.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Casola di Napoli erano 40, corrispondenti al 1,0% della popolazione. Le nazionalit\u00e0 maggiormente rappresentate erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31582", "revid": "1632387", "url": "https://it.wikipedia.org/wiki?curid=31582", "title": "Casoria", "text": "Casoria (\"Cas\u00f2ria\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nClima.\nGode di un clima mediterraneo, con inverni miti e piovosi e estati calde e secche, ma comunque rinfrescate dalla brezza marina che raramente manca sul suo golfo. Il sole splende mediamente per 250 giorni l'anno.\nSecondo la classificazione climatica italiana, \u00e8 ubicata nella zona C.\nStoria.\nIl nome di Casoria viene citato per la prima volta in alcuni documenti degli anni 993-998, ma va certamente ricollegato alla \"casa aurea raviosa\" che compare in alcuni documenti degli anni 952-988. Il toponimo, infatti, deriva dal latino \"casa aurea\" (dizione utilizzata insieme a \"Casoria\" fino al XIV secolo), che vuol dire letteralmente \"casa d'oro\": casa, abitazione rurale; e oro, riferito forse alla fertilit\u00e0 del territorio.\nUna casa d'oro compare anche nei pi\u00f9 antichi stemmi del comune, della prima met\u00e0 del XVIII secolo, che campeggiano nella chiesa di San Mauro. Proprio al santo protettore \u00e8 legata un'altra ipotesi sull'origine del toponimo, che potrebbe derivare dalla \"Casa Mauri\" che compare in un paio di documenti stilati intorno all'XI secolo tra Napoli e Aversa. Un'ipotesi suggestiva quanto problematica, come quella meramente linguistica, che guarda al greco \u03ba\u03b1\u03c3\u03ac\u03c5\u03c1\u03bf\u03bd (\"kas\u00e1uron\", letteralmente postribolo, bordello).\nNumerosi ritrovamenti archeologici attestano che il territorio era abitato gi\u00e0 nel III secolo prima di Cristo. Era un territorio agricolo di confine, tra l'area Atellana e l'Ager Neapolitanus, sul quale nei secoli sono sorti e sviluppati diversi villaggi. E spesso anche scomparsi: un'epigrafe greco-latina del 198 d.C., ritrovata in localit\u00e0 Carbonella, testimonia proprio la grave crisi in cui versava l'agricoltura in quel periodo.\nLa ripresa arriv\u00f2 solo dopo il VI secolo, con l'azione dei monaci Cassinensi, ovvero dei Benedettini. Secondo la tradizione popolare, Casoria sarebbe addirittura il \"territorium gentianum\" donato nel 529 dal padre di San Mauro al maestro Benedetto da Norcia. Ma questa, bench\u00e9 confortata da tanto di falsi atti di donazione, \u00e8 solo una leggenda. Il territorio di Casoria, infatti, fa parte di una vastissima zona compresa tra l'area aversana e le pendici del Vesuvio sviluppatasi certamente sotto la spinta dei Benedettini a partire dal IX secolo. Il villaggio di Casoria, tuttavia, si \u00e8 sviluppato in modo determinante intorno all'XI secolo, ad opera del monastero benedettino napoletano di San Gregorio Armeno, che ha rinverdito o addirittura introdotto il culto di San Mauro.\nDel XIII secolo Casoria era feudo dell'arcivescovo di Napoli e nel XV secolo costituiva un feudo insieme ai villaggi oggi non pi\u00f9 esistenti di Casignano e Olivola. Nel 1580 il feudo fu aggregato al demanio regio e nel 1631 venne messo all'asta e fu riscattato dagli stessi abitanti (all'epoca circa 300 famiglie), ad opera del sindaco Giovanni Pisa. Fece quindi parte dei casali demaniali, pi\u00f9 tardi divenuti comuni.\nNel 1815 divenne capoluogo di un circondario del Regno delle Due Sicilie nel quale erano ricompresi 19 comuni. Nell'organizzazione ecclesiastica apparteneva all'arcidiocesi di Napoli e dipendeva dall'arciprete di Afragola.\nNel corso dell'Ottocento diede un grande impulso alla vita amministrativa e politica di Casoria la famiglia Rocco: i quattro fratelli Giovanni, Gennaro, Nicola e Giuseppe Rocco, che percorsero importanti carriere accademiche e giudiziarie, fino ai vertici del Regno delle Due Sicilie. Al Parlamento Napoletano del 1848 e poi al primo Parlamento del Regno d'Italia del 1861 fu deputato del collegio il nobile napoletano Francesco Proto. Mentre dal 1882 furono a pi\u00f9 riprese deputati del collegio gli esponenti della successiva generazione dei Rocco: i cugini Pietro e Marco Rocco (di Nicola), e poi Marco Rocco (di Giovanni) fino al 1913. \nIl territorio paludoso venne bonificato agli inizi del XIX secolo, rendendo la terra fertilissima e in grado di fornire fino a 5 raccolti l'anno, grazie alla fertilit\u00e0 della terra vulcanica, della superficialit\u00e0 e abbondanza della falda freatica e alla laboriosit\u00e0 dei contadini. Fino agli anni 1950 fu un centro prevalentemente agricolo, con un'economia fondata principalmente sulla produzione e commercializzazione del vino e della pasta e della lavorazione della canapa e della mela annurca. L'abitato presentava un nucleo storico, riconducibile alle attuali via San Benedetto, via Padre Ludovico, via Santa Croce e via San Mauro, da cui dipendevano masserie e casali, in particolare sulle strade di collegamento verso la vicina Napoli.\nIl centro abitato, oggi \u00e8 uno dei maggiori della Campania (la popolazione \u00e8 quasi quadruplicata tra il censimento del 1951 e quello del 1991), ha conosciuto la maggiore espansione demografica negli anni 1960, quando divenne il principale polo industriale del Mezzogiorno, oggi interamente dismesso. Il centro di Casoria \u00e8 situato tra Afragola e Casavatore, gi\u00e0 frazione del comune, nonch\u00e9 i quartieri napoletani di San Pietro a Patierno, Scampia e Secondigliano. Alcune lingue di territorio si insinuano tra Afragola, Carditello e Frattamaggiore.\nSociet\u00e0.\nLa sua popolazione \u00e8 distribuita tra il centro abitato che d\u00e0 il nome al comune, che costituisce un'unica conurbazione con Afragola, e l'unica frazione, denominata Arpino, con un rapporto di 3 a 1. Il territorio comunale confina con quelli dei comuni di Napoli, Casavatore, Arzano, Cardito, Frattamaggiore e Volla, Casalnuovo di Napoli. Il comune comprende inoltre anche alcune aree geograficamente ricomprese nella citt\u00e0 di Afragola, le maggiori delle quali sono contrada Casamerola e contrada Arcopinto.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Casoria erano , corrispondenti al 1,8% della popolazione. Le nazionalit\u00e0 maggiormente rappresentate erano:\nCultura.\nGastronomia.\nIn occasione della festa di San Mauro, \u00e8 tradizionale a pranzo preparare Manfredi con la ricotta.\nOpera lirica.\nCasoria \u00e8 il luogo dove \u00e8 ambientata \"Le cantatrici villane\" opera buffa in due atti del compositore Valentino Fioravanti su libretto di Giuseppe Palomba.\nGeografia antropica.\nUrbanistica.\nOggi l'abitato risulta saldamente collegato ai comuni di Napoli, Casavatore, Afragola, Cardito ed Arzano, tale da formare una singola conurbazione.\nIl nucleo storico della citt\u00e0 \u00e8 costituito da tre piazze (piazza Cirillo, piazza Trieste e Trento e piazza Santa Croce), collegate per mezzo della via Santa Croce al largo della chiesa di San Mauro.\nI vecchi quartieri del centro storico si sono fusi con quelli creati nel boom economico degli anni ottanta: Ad oggi la denominazione dei quartieri \u00e8 affidata alla memoria degli anziani.\nI Quartieri pi\u00f9 antichi prendono il nome (in dialetto) dai punti di interesse nelle vicinanze (chiese o infrastrutture); per altri \u00e8 ancora ignota l'origine etimologica.\nEssi sono:\nFrazioni.\nArpino \u00e8 l'unica frazione del comune di Casoria; gli abitanti sono detti \"arpinesi\", e la patrona \u00e8 Santa Maria Francesca delle cinque piaghe, che si festeggia il 6 ottobre.\nLa frazione nacque per scorporo dai comuni di Afragola e di San Sebastiano al Vesuvio, da cui nacque anche il comune di Volla. In particolare, comprende la localit\u00e0 San Salvadore delle Monache, uno dei villaggi dalla cui riunione ebbe origine la citt\u00e0 di Afragola. Per essere esatti, la localit\u00e0 Cittadella di Arpino \u00e8 costituita in parte dell'antico villaggio di San Salvatore delle Monache (adesso contrada San Salvatore) e in parte dall'antico casale del Salice, suddiviso tra i comuni di Afragola, Casoria e Casalnuovo di Napoli (frazione Tavernanova).\nOggi la contrada di San Salvatore di Arpino, presso cui sono situati i primi grandi insediamenti commerciali della zona, si avvia a costituire un'unica zona commerciale con la localit\u00e0 Cantariello di Afragola. La zona non ha una popolazione significativa; quando fu trasferita al comune di Casoria era praticamente disabitata e non aveva neanche gli odierni insediamenti di tipo commerciale o industriale.\nInfrastrutture e trasporti.\nFerrovie.\nLa stazione di Casoria-Afragola \u00e8 ubicata sulla ferrovia Roma-Formia-Napoli; situata in piazza Dante, \u00e8 servita da relazioni regionali svolte da Trenitalia nell'ambito del contratto di servizio stipulato con la Regione Campania.\nNel territorio comunale, in contrada Lufrano ad Arpino, \u00e8 inoltre presente la stazione di Volla, posta sulla ferrovia Napoli-Nola-Baiano della ex Circumvesuviana, gestita dall'Ente Autonomo Volturno.\nStrade.\nDalla citt\u00e0 si dipartono\nAeroporti.\nL'aeroporto di Napoli-Capodichino, insiste in parte sul territorio del comune di Casoria.\nMobilit\u00e0 urbana.\nCasoria \u00e8 servita dalle autolinee pubbliche urbane e suburbane gestite rispettivamente da ANM, CTP e Leoncino che offre un servizio di trasporti all'interno della citt\u00e0 stessa collegando i principali punti di riferimento di Casoria.\nFra il 1881 e il 1957 era inoltre presente una stazione della tranvia tranvia Napoli-Caivano, gestita dalla Soci\u00e9t\u00e9 Anonyme des Tramways Provinciaux (SATP).\nAmministrazione.\nSegue la cronotassi dei sindaci di Casoria, dal 1944 ad oggi.\nSport.\nCalcio.\nLa principale squadra di calcio \u00e8 l\"A.S.D. Citt\u00e0 di Casoria\" che milita nel campionato di Promozione Campania.\nPallacanestro.\nLa squadra di pallacanestro \u00e8 la \"Polisportiva Casaurea\" che milita in promozione.\nCitazioni su Casoria.\nNella nota serie animata Futurama nell'episodio 3x16 \"Una Leela tutta speciale\" vengono citati degli strani alieni che hanno la forma di formiche giganti come provenienti da Casoria.\n\u00c8 l'ambientazione principale della canzone di Tony Tammaro \"O' Trerrote\"."}
{"id": "31584", "revid": "322321", "url": "https://it.wikipedia.org/wiki?curid=31584", "title": "Montevarchi", "text": "Montevarchi \u00e8 un comune italiano di abitanti della provincia di Arezzo in Toscana.\nGeografia fisica.\nIl comune di Montevarchi si trova nel Valdarno superiore, sulla riva sinistra dell'Arno. Il territorio, parte di un antico bacino lacustre preistorico, comprende il fondovalle, dove si trova il capoluogo, e una parte delle colline che si trovano fra l'Arno e il Chianti senese.\nClima.\nIn base alla media trentennale di riferimento (1961-1990), la temperatura media del mese pi\u00f9 freddo, gennaio, si attesta a +4,5\u00a0\u00b0C; quella del mese pi\u00f9 caldo, luglio \u00e8 di +23,9\u00a0\u00b0C. \nStoria.\nLe origini e i Bourbon.\nI ritrovamenti ceramici avvenuti nel vicino complesso della Ginestra attestano che la zona era sicuramente abitata gi\u00e0 prima dell'anno Mille. Ulteriori ritrovamenti sul colle dei Cappuccini farebbero individuare nei romani i primi abitatori del luogo.\nFin dai tempi antichi il territorio dove sarebbe sorta Montevarchi ha occupato una posizione strategica per il fatto di trovarsi all'incrocio di strade che collegavano Arezzo, Firenze e Siena. Fino all'anno mille la pianura del Valdarno era per\u00f2 quasi deserta, il territorio era boscoso e il libero scorrere dell'Arno produceva frequenti allagamenti. \nFirenze, Arezzo e Siena si contendevano il terreno e lasciavano che le truppe si scatenassero sugli inermi cittadini. Solo nei castelli posti in altura la vita poteva scorrere relativamente pi\u00f9 tranquilla sotto la protezione dei signorotti locali.\nNell'XI secolo si trovavano su colli vicini due castelli, sul colle della Ginestra (cos\u00ec nominato per le piante di questa specie che lo circondavano) si trovava lo \"spedale di San Michele Arcangelo\" retto dai Monaci Benedettini per l'assistenza ai pellegrini e viandanti in transito per i Luoghi Santi. \nSull'altro colle, nel ventunesimo secolo denominato dei \"Cappuccini\" dal convento dove i Francescani si stabilirono nel XVI secolo, sorgeva il \"castellare\" o \"Castrum Montisguarchi\" o \"Monteguarco\" (che pi\u00f9 tardi assumer\u00e0 la denominazione di Montevarchi) cos\u00ec designato probabilmente perch\u00e9 questa localit\u00e0 segnava il passaggio o \u201cvarco\u201d tra il territorio fiorentino e quello aretino.\nDai primi documenti che menzionano il Castello de Monteguarco si rileva che intorno al Mille ne erano padroni i Marchesi Bourbon del Monte Santa Maria, famiglia che domin\u00f2 la terra di Montevarchi per tutto il secolo XI.\nSi ha infatti un atto dell'aprile 1079 che riguarda la vendita fatta dalla Contessa Sofia alla Chiesa Aretina della quarta parte della Corte e del Castello di Puliciano, con tutte le sue pertinenze. Dalla frase con la quale tale atto termina: \u201cActum in Comitatu Florentino, intus in Castello de Monteguarco feliciter\u201d si rileva anche che Montevarchi era all'estremo confine del Comitato Fiorentino. Un altro documento menzionante il Castrum \"Montis Varchis\" \u00e8 datato dall'ottobre 1098.\nDa Guido Guerra al controllo fiorentino.\nAgli inizi del XII secolo troviamo che il Castello di Montevarchi \u00e8 menzionato, nei diplomi imperiali, fra i possessi della famiglia dei conti Guidi, \"Signori della Romagna e del Casentino\" I conti Guidi del ramo di Dovadola non abitarono a Montevarchi, ma preferirono il loro castello di Modigliana in Romagna. Guido Guerra invece scelse come sua residenza Montevarchi, ed \u00e8 tradizione che abbia provveduto a far erigere robuste mura intorno agli sparsi raggruppamenti di case e borghi che si erano venuti formando nella pianura sottostante il vecchio castellare dando cos\u00ec origine al \"mercatale di Montevarchi\".\nIl mercatale divenne presto un importante punto strategico, coinvolto spesso nelle vicende storiche di Firenze, come in occasione della cacciata dei Guelfi dalla citt\u00e0, nella notte della \"candellara\" il 2 febbraio 1248. Essi trovarono in Montevarchi un rifugio sicuro e vi tennero il loro quartier generale fino all'anno 1250. Sempre nell'anno 1248 il Conte Guido Guerra riport\u00f2 una clamorosa vittoria, alla testa dei suoi Guelfi, respingendo le truppe imperiali di Federico II di Svevia.\nGiovanni Villani scrive in proposito nella sua \"cronica\" che l'aspra battaglia si svolse nel mercatale di Montevarchi e alla fine i tedeschi vennero sconfitti e \u00abgran parte di loro furono tra morti e presi\u00bb. Le imprese militari di Guido Guerra sono cos\u00ec numerose che il Papa Innocenzo IV lo nomin\u00f2, nel 1248, Capitano Generale della Santa Sede. \nAnche Dante Alighieri lo ha voluto esaltare nella sua Commedia:\nMa la sua impresa pi\u00f9 memorabile fu la partecipazione all'impresa di Carlo d'Angi\u00f2, conte di Provenza, contro Manfredi. Alla testa di uno squadrone di 400 cavalieri guelfi toscani, Guido Guerra si copre di gloria, con i suoi guelfi, nelle dure battaglie di San Germano e di Benevento (26 febbraio 1266), conquistando a Carlo d'Angi\u00f2 le ambite corone dei Regni di Napoli e Sicilia strappandole a Manfredi. Carlo, ammirato del valore di Guido Guerra, vuol premiarlo con un particolare segno di riconoscenza, lasciandone a lui la scelta.\nSecondo un'antica, ma radicata, tradizione, il pensiero di Guido Guerra corse al suo diletto Montevarchi ed alla chiesetta di San Lorenzo, dove sua madre Beatrice dei Conti di Capraia aveva invocato su di lui e sulle sue rischiose imprese belliche la protezione della Madonna. Egli chiese cos\u00ec a Carlo, per la sua chiesa, il dono di una insigne reliquia della Madonna, che, sotto il titolo \"De lacte Beatae Mariae Virginis\", il Re di Francia Luigi IX \u2013 fratello di Carlo d'Angi\u00f2\u00a0\u2013 aveva riscattato dall'Imperatore di Costantinopoli. Ottenuta questa Reliquia, volle egli stesso portarla trionfalmente a Montevarchi per farne dono alla sua chiesa. Nel numeroso festante corteo che si form\u00f2 in questa circostanza presero parte, al seguito di Guido Guerra e dei Guelfi di Toscana, lo stesso Carlo d'Angi\u00f2 con le sue truppe francesi, ed a lui si unirono molti cavalleggeri del popolo fiorentino.\nNel 1254, i quattro eredi del Conte Guido Guerra vendono castello e mercatale a Firenze. Con questo atto, salvo un breve periodo dopo la battaglia di Montaperti (1260), l'area entra definitivamente nella sfera di influenza fiorentina e Montevarchi vede notevolmente rafforzato il proprio ruolo di caposaldo militare nelle lotta dei fiorentini contro Arezzo (annessa definitivamente nel 1384).\nNotevolmente rafforzata risult\u00f2 anche la posizione economica del mercato nella valle dell'Arno: questo infatti divenne tanto importante da giustificare l'adozione di una propria unit\u00e0 di misura: \"lo staio di Montevarchi\", la cui esistenza \u00e8 documentata fin dal 1261.\nDal Rinascimento ai nostri giorni.\nCon il consolidamento del dominio mediceo le fortificazioni lasciarono sempre pi\u00f9 il posto ad edifici a preminente funzione economica, come i \"magazzini dell'Abbondanza\", addossati alle mura, che inglobano la \"porta del Mulino\". Questi magazzini fungevano da centro di raccolta e smistamento dei prodotti delle fattorie medicee del Valdarno e della Valdichiana. Si svilupparono quindi attivit\u00e0 legate alla compravendita, al trasporto ed alla molitura dei cereali, ma anche alla lavorazione del lino e della canapa.\nA partire dalla fine del Settecento le lavorazioni artigianali si trasformano in industriali: \u00e8 di questo periodo la nascita del primo cappellificio.\nDopo l'unit\u00e0 d'Italia Montevarchi ebbe un notevole sviluppo industriale, insieme ai comuni circostanti, dovuto alla disponibilit\u00e0 di energia ricavata dalla combustione di lignite estratta dai giacimenti presenti nella zona.\nMontevarchi divenne un distretto per la produzione di cappelli ed altri prodotti in feltro; \u00e8 molto sviluppata la lavorazione della pelle con produzione di scarpe e borse di qualit\u00e0, legata anche all'industria dell'alta moda.\nMonumenti e luoghi d'interesse.\nArchitetture militari.\nCostruito durante il XIII secolo insieme alle mura che circondavano l\u2019antico borgo di Montevarchi, il Cassero fu per secoli la sede del Podest\u00e0 della Repubblica di Firenze. \nRimaneggiato nei secoli, \u00e8 uno dei pochi elementi difensivi della citt\u00e0 sopravvissuti all\u2019abbattimento delle mura nel corso dell'800 e fu destinato a caserma dei Reali Carabinieri.\nAttualmente ospita \u201cIl Cassero per la scultura italiana dell\u2019Ottocento e del Novecento\u201d, un museo di arte contemporanea interamente dedicato alla scultura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIstituzioni, enti e associazioni.\nL'Accademia valdarnese del Poggio \u00e8 un ente di cultura, ricreativo, turistico.\nCultura.\nIstruzione.\nBiblioteche.\nLa Biblioteca Poggiana, biblioteca dell'Accademia valdarnese del Poggio.\nLa Biblioteca Comunale di Montevarchi \"Ginestra Fabbrica della Conoscenza\" prende il nome dall'omonimo quartiere cittadino ed \u00e8 stata inaugurata nel 2014. Oltre ai libri, la biblioteca ospita anche l\u2019archivio storico, spazi per bambini e ragazzi, una sala multimediale e una per le proiezioni video, uno spazio per i fumetti, postazione internet e per progettazioni grafiche.\nFamiglie storiche di Montevarchi e del suo territorio.\nPrincipato Mediceo.\nIl pi\u00f9 antico elenco delle famiglie montevarchine, conservato nei fondi archivistici dell'Accademia Valdarnese del Poggio, \u00e8 datato 1592 e venne compilato al momento della divisione in quattro quartieri della citt\u00e0. Un altro elenco, pi\u00f9 tardo, venne stilato nel 1634 dalle parrocchie di San Lorenzo e di Cennano che ricontavano i loro parrocchiani dopo la fine della pestilenza \"manzoniana\" del 1630.\nEventi.\nFeste e ricorrenze.\nLa festa propria della citt\u00e0 \u00e8 quella del patrono San Lorenzo, il 10 agosto.\nManifestazioni e fiere.\nLa prima domenica di settembre si tiene la Festa del Perdono e, il luned\u00ec successivo, una fiera.\nOgni stagione si tiene in Piazza Varchi il \"Mercatale\", con mostra e vendita di prodotti di stagione tipici della zona e prodotti da agricoltura biologica.\nDi grande interesse sono nei mesi di aprile e maggio le feste del \"Perdono del Pestello\", della \"Ginestra\" e del \"Rione S. Andrea\".\nDa segnalare come evento ormai di importanza nazionale, il VARCHI COMICS - Fiera del fumetto e del fantastico, che si tiene ogni anno a marzo, attirando visitatori da tutta Italia.\nMedia.\nCome in molte altre localit\u00e0 italiane, anche Montevarchi ebbe negli anni '70 ed '80 alcune stazioni radiofoniche con trasmissioni in modulazione di frequenza. La prima si chiamava Radio Tele Centrale, che inizi\u00f2 le sue trasmissioni nel 1976 ed aveva gli studi in via Cennano. Dal 1977 inizi\u00f2 a trasmettere Radio Zero, dagli studi in via Fonte Moschetta, angolo viale Diaz, in gran parte della Toscana. Altre emittenti di Montevarchi sono state Radio Emme (in attivit\u00e0, successivamente trasferita a Terranuova Bracciolini) e Radio Popolare del Valdarno.\nDal 1986 \u00e8 in attivit\u00e0 l'emittente televisiva TV1, che a partire dal 2012, ha avviato la trasmissione di ulteriori canali su proprio multiplex.\nNel 2008 sono iniziate le trasmissioni della seconda emittente televisiva cittadina Valdarno Channel, in attivit\u00e0 fino al 30 giugno 2021.\nInfrastrutture e trasporti.\nNel 1914 il forte sviluppo industriale e il facile approvvigionamento energetico port\u00f2 la citt\u00e0 anche a dotarsi di una linea tranviaria interurbana, la tranvia Valdarnese, che la collegava alla frazione di Levane, e alle citt\u00e0 vicine di San Giovanni Valdarno e Terranuova Bracciolini.\nIl deposito-officina e la sede sociale del gestore, la Societ\u00e0 per la trazione elettrica del Valdarno superiore (STV), sorgevano in via Fiorentina, nel ventunesimo secolo via Ammiraglio Burzagli. Per il passaggio del tram in citt\u00e0 fu abbattuta la storica Porta Fiorentina.\nSport.\nCiclismo.\n\"Ciclisti montevarchini\":\n\"Eventi ciclistici\":\nIl 26 maggio 2001 la 7\u00aa tappa del Giro d'Italia 2001 si \u00e8 conclusa a Montevarchi con la vittoria di Stefano Zanini.\nCalcio.\n\"Calciatori montevarchini:\"\nScaramucci Aldo ha giocato nella Fiorentina campione d'Italia nel 1956 ed ha disputato la finale di coppa dei campioni Fiorentina Real Madrid al Santiago Bernab\u00e9u.\nLa principale societ\u00e0 \"\", dopo anni fra i professionisti, ha militato nel Eccellenza Toscana fino al novembre 2011 quando \u00e8 stata radiata in seguito alla dichiarazione di fallimento.\nRifondata nello stesso anno, nel 2012/13 ha vinto il campionato di II categoria toscana, nel 2013/14 quello di I categoria toscana, e nel 2014/2015 quello di promozione.Attualmente milita in Serie C.\nL'A.S.D. Audax Montevarchi svolgeva un'attivit\u00e0 di settore giovanile ed ha militato in Prima Categoria con il nome dell\"'Audax Montevarchi-Mercatale\".\nA novembre del 2011, a seguito del fallimento della vecchia societ\u00e0, ha unito le forze col (risorto) Club Sportivo Aquila 1902, col quale ha portato a termine il campionato di II categoria anno 2011/12.\nGinnastica artistica.\nLa societ\u00e0 Ginnastica Giglio \u00e8 una importante societ\u00e0 di ginnastica artistica che compete nel campionato di Serie A1; le atlete Alessia Leolini e Lara Mori hanno conquistato la medaglia d'argento alla competizione juniores dei Campionati europei di ginnastica artistica femminile 2012. Alessia Leolini ha partecipato ai mondiali di Anversa 2013 e Lara Mori ai Campionati mondiali di ginnastica artistica 2014 e 2015.\nPallacanestro.\nLa squadra di pallacanestro, Fides Montevarchi, fondata nel 1949, milita nel campionato di Serie C\nPallavolo.\nLa squadra di pallavolo, il Volley Arno, fondata nel 1989, durante la sua storia ha militato nel campionato nazionale di Serie B2 femminile.\nAeronautica.\nParacadutismo: appuntato Casucci Francesco medaglia d'oro al campionato mondiale di paracadutismo di precisione a squadre svoltosi a Rijeka, in Croazia, nel 2004. Medaglia d'oro al valore atletico n*2909 rilasciata dal CONI nel febbraio 2007."}
{"id": "31587", "revid": "322321", "url": "https://it.wikipedia.org/wiki?curid=31587", "title": "Ortignano Raggiolo", "text": "Ortignano Raggiolo \u00e8 un comune italiano di abitanti della provincia di Arezzo nato nel 1873 dalla fusione dei due precedenti comuni di Ortignano e Raggiolo.\nIl toponimo \u00e8 attestato per la prima volta nel 1247 e deriva probabilmente da un nome di persona romano Hortinius, mentre Raggiolo \u00e8 attestato nel 967 come Ragiola e deriva dal latino \"radius\" con significato di \"linea di confine\".\nGeografia fisica.\nIl comune si trova stretto tra le colline toscane, sulle quali si erge il Pratomagno, amministrativamente appartenente al comune confinante di Loro Ciuffenna. Esso \u00e8 solcato dal torrente Teggina, che confluisce nell'Arno al confine con il comune di Bibbiena, ed ha solo un affluente, l'ancor pi\u00f9 piccolo torrente Barbozzaia, che alimenta il Mulino di Morino, recentemente ristrutturato nella frazione di Raggiolo come memoria dei mulini ottocenteschi che diedero sostentamento al paese.\nClima.\nEcco le temperature medie della stazione meteo, situata nella frazione di Ortignano:\nStoria.\nSimboli.\nLo stemma del Comune di Ortignano Raggiolo \u00e8 stato concesso con decreto del presidente della Repubblica del 4 novembre 1965.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 40 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nA Raggiolo si trova il \"Museo della Castagna\" che mostra tutte le fasi di raccolta e trasformazione di quello che nel passato era un vero e proprio sostituto del pane. Il museo prevede una parte principalmente didattica, attraverso i vari ambienti, e una laboratoriale, in cui si possono manipolare gli \"ingredienti\" scoperti precedentemente.\nIl borgo di Raggiolo dal 2015 \u00e8 annoverato tra i borghi pi\u00f9 belli d'Italia. Le strade di Raggiolo si percorrono solo a piedi; il borgo accoglie un albergo diffuso e un ristorante. \u00c8 principalmente una meta turistica, frequentata soprattutto in estate.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31590", "revid": "47767", "url": "https://it.wikipedia.org/wiki?curid=31590", "title": "Comiziano", "text": "Comiziano \u00e8 un comune italiano di abitanti della citt\u00e0 metropolitana di Napoli in Campania.\nStoria.\nL'origine di Comiziano risale al periodo che va dal I secolo a.C. al I secolo d.C. Era allora, forse, una delle tante ville rustiche (masserie), disseminate nell'agro nolano, le cui terre erano state distribuite ai soldati romani dal console Silla.\nIl nome primitivo era \"Comignano\" o \"Cumignano\", ma nel 1909 fu cambiato, con regio decreto in \"Comiziano\"; \u00e8 da notare che nel dialetto viene ancora chiamato \"Cumignano\".\nSull'origine del nome si fanno varie ipotesi: la prima \u00e8 che esso venga da una specie di olive chiamate in latino \"Cominia\"; la denominazione in questo caso significherebbe \"zona di coltivazione di olive cominia\". Un'altra ipotesi fa risalire il toponimo al fatto che a Cumignano si riunivano gli antichi cavalieri di Malta (Comites) dal vicino paese di Cicciano. La terza ipotesi, e forse la pi\u00f9 attendibile, fa risalire il nome alla Gens Cominia che aveva qui un vasto possedimento feudatario.\nPer quanto riguarda il periodo medioevale i vari casali del nolano, quindi anche Comiziano, fecero storia comune con Nola che era il polo centrale di tutti i villaggi o masserie sorte dai vari insediamenti di cittadini romani.\nVerso il 1640 avvenne il primo infeudamento dei casali di Nola e tra questi il casale di Cumignano: essi furono ceduti, per concessione del vicer\u00e9 di Napoli Raniero Gusman duca di Medina e Las Torres, in nome del re di Spagna Filippo IV a Ladislao Sigismondo di Polonia. Questi, per\u00f2, dopo appena due anni (1642), li vendette al duca di Maddaloni, don Diomede Carafa per 39.000 ducati. Questi, a sua volta, nel 1643 li cedette a Giulio Mastrilli, regio consigliere. Finita la signoria degli Orsini a Nola, la citt\u00e0 divenne libera e con i suoi casali form\u00f2 una \"Universit\u00e0\" cio\u00e8 un grande municipio che non ebbe per\u00f2 lunga durata, ma si smembr\u00f2 per l'autonomia che andavano acquistando i suoi casali. Fu in quest'epoca che Cumignano, si eresse a centro autonomo assieme alla frazione Gallo. Nel 1698 divenuta dei Minutillo-Caffarelli venne eretta a Marchesato. Nel 1806, con le leggi eversive della feudalit\u00e0 di Gioacchino Murat, vennero aboliti i diritti feudali per dar spazio alle amministrazioni comunali.\nMonumenti e luoghi d'interesse.\nI monumenti maggiori della cittadina sono i resti del palazzo baronale Del Balzo ed il palazzo e la villa del Marchese Imperiale d'Afflitto. L'aspetto odierno di Comiziano \u00e8 quello di un paese lindo, operoso: le sue viuzze strette, le sue piccole piazze, richiamano la sua origine medievale.\nLa chiesa parrocchiale risale al 1500 e fu eretta a parrocchia nel 1527 con bolla del nobile Giovanni Bernardo Mastrilli. \u00c8 ad una sola navata, linda e luminosa: le sue colonne, i suoi capitelli richiamano chiaramente lo stile rinascimentale.\nEssa \u00e8 consacrata al culto di San Severino vescovo.\nSociet\u00e0.\nEtnie e minoranze straniere.\nSecondo i dati ISTAT, al 31 dicembre 2010 la popolazione straniera residente era di 56 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nIl territorio agricolo di Comiziano \u00e8 piantato prevalentemente a nocciole, viti e frutta.\nInfrastrutture e trasporti.\nIl paese \u00e8 posto sulla strada provinciale Avellino-Caserta. Non dispone di una rete ferroviaria autonoma."}
{"id": "31592", "revid": "1516566", "url": "https://it.wikipedia.org/wiki?curid=31592", "title": "Ercolano", "text": "Ercolano (anticamente \"Herculaneum\"; denominata Res\u00ecna dal Medioevo fino al 1969) \u00e8 un comune italiano di abitanti della citt\u00e0 metropolitana di Napoli in Campania.\nErcolano \u00e8 famosa nel mondo per gli scavi archeologici della citt\u00e0 romana fondata, secondo la leggenda, da Ercole e distrutta dall'eruzione del Vesuvio del 79; insieme a quelli di Pompei e Oplontis, fanno parte dei patrimoni dell'umanit\u00e0 dell'UNESCO.\nIl tratto del Corso Resina che dagli Scavi archeologici arriva fino a Torre del Greco \u00e8 chiamato Miglio d'oro per le splendide ville del XVIII secolo allineate ai suoi lati.\nDa Ercolano parte la strada che conduce al Gran Cono del Vesuvio per la visita al cratere.\nStoria.\nErcolano antica.\nSecondo la leggenda narrata da Dionigi di Alicarnasso, Ercolano venne fondata da Ercole nel 1243 a.C., di ritorno dall'Iberia mentre storicamente fu fondata o dagli Osci nel XII secolo a.C., come sostenuto da Strabone, o dagli Etruschi tra il X ed l'VIII secolo a.C.. Conquistata dai Greci nel 479 a.C., che le diedero l'impianto proposto da Ippodamo da Mileto, pass\u00f2 successivamente prima sotto il dominio dei Sanniti e poi sotto quello dei Romani, nell'89 a.C., a seguito della guerra sociale, diventando un municipio. La citt\u00e0 divenne quindi un luogo residenziale per l'aristocrazia romana e visse il suo periodo di massimo splendore grazie al tribuno Marco Nonio Balbo, il quale l'abbell\u00ec facendo costruire nuovi edifici, come la Basilica, e restaurandone altri: nello stesso periodo furono costruiti anche due complessi termali e il Teatro. In seguito fu gravemente danneggiata dal terremoto di Pompei del 62 e poi completamente sepolta sotto una coltre di fango e materiali piroclastici alta dai dieci ai venticinque metri a seguito dell'eruzione del Vesuvio del 79: tale strato, col passare degli anni, si solidific\u00f2, formando un piano di roccia chiamato pappamonte, simile al tufo ma pi\u00f9 tenero, che protesse i resti della citt\u00e0.\nLa nascita di Resina.\nDopo la terribile eruzione del 79 d.C. la vita riprese lentamente sull'area colpita e gi\u00e0 nel 121 d.C. si ha notizia della riattivazione dell'antica via litoranea che da Napoli conduceva a Nocera. Nella basilica di Santa Maria a Pugliano sono custoditi due sarcofagi paleocristiani risalenti al II e al IV-V secolo d.C., a testimonianza dell'esistenza di comunit\u00e0 abitate sul sito dell'antica Ercolano. Purtroppo non si hanno notizie certe del periodo tra la caduta dell'Impero romano d'Occidente e l'anno Mille. Sicuramente l'area vesuviana fu esposta alle numerose guerre tra i popoli che invasero l'impero, a cominciare dalla guerra greco-gotica e a quella tra il Ducato di Napoli, formalmente dipendente da Bisanzio, e il Ducato di Capua, istituito dai Longobardi. Addirittura \u00e8 certa una presenza saracena sul finire del IX secolo. Nel X secolo si hanno i primi riferimenti a un casale di Resina o Risina (\u2026 de alio latere est ribum de Risina\u2026 ; \u2026 de alio capite parte meridiana est resina \u2026, ecc.).\nL'origine del nome \u00e8 alquanto controversa: alcuni studiosi l'attribuiscono alla corruzione del nome Rectina, patrizia romana che possedeva una villa ad Ercolano e che chiese soccorso a Plinio il Vecchio in occasione dell'eruzione del 79 d.C. come \u00e8 riportato nella celebre lettera di Plinio il Giovane allo storico Tacito; altri fanno discendere il nome da \u201cretincula\u201d, ossia le reti utilizzate dai pescatori di Ercolano, o dalla resina degli alberi dei boschi cresciuti sulle antiche lave, o dal nome del fiume che scorreva ai margini di Ercolano. Infine c'\u00e8 che vede in Res\u00ecna l'anagramma di sirena visto che una sirena \u00e8 stato il simbolo del casale e del Comune fino al 1969.\nStudi non proprio recenti, ripresi da alcuni studiosi, danno una nuova lettura alla Prima lettera di Plinio il Giovane, traducendo quel \"Retinae Classiarii\" nella localit\u00e0 portuale di Ercolano, luogo dove stanziavano i Classiarius, personale addetto alle manovre di navi, i veri mandatari della richiesta di aiuto a Plinio il Vecchio.\nNell'XI secolo \u00e8 attestata la presenza di un oratorio dedicato alla Vergine sulla collina denominata Pugliano, il cui nome deriva probabilmente da \"praedium pollianum\", un podere suburbano di Ercolano appartenuto ad un tale Pollio.\nIl periodo feudale.\nNel 1418 la regina di Napoli Giovanna II d'Angi\u00f2 cedette le universit\u00e0 di Torre del Greco, Resina, Portici e Cremano prima al Gran Siniscalco del regno e suo favorito Sergianni Caracciolo e, dopo qualche anno, ad Antonio Carafa. Il diritto feudale dei Carafa sulla castellania di Torre del Greco fu mantenuto anche da Alfonso d'Aragona che, anzi, la elev\u00f2 a Capitania nel 1454, bench\u00e9 concessa in burgensatico, ossia priva di vincoli feudali.\nLe attivit\u00e0 principali dei resinesi erano l'agricoltura, la pesca ed \u00e8 attestato l'utilizzo di barche coralline resinesi insieme a quelle di Torre del Greco. Era anche diffusa l'attivit\u00e0 di lavorazione della pietra lavica, tanto che nel 1618 fu concessa la formazione di una corporazione dei marmorari.\nNel Cinquecento il culto della Madonna Assunta, la cui festivit\u00e0 ricorre il 15 agosto, venerata nella Chiesa di Santa Maria a Pugliano era tale da far affluire a Resina numerosi pellegrini da tutte le contrade vesuviane e dal 1574 si ha la prima citazione della chiesa come basilica pontificia. Sicuramente nel 1576 fu eretta a parrocchia con una giurisdizione spirituale che comprendeva il territorio tra il Vesuvio e il mare, tra Torre del Greco e San Giovanni a Teduccio. Solo nel 1627 i cittadini di Portici chiesero ed ottennero dal cardinale di Napoli il distacco della loro comunit\u00e0 dalla parrocchia di Santa Maria a Pugliano e per la prima volta si definirono i confini tra i due casali.\nAi primi del Seicento risalgono anche la Chiesa di Santa Maria della Consolazione, costruita dai padri Eremitiani Scalzi di Sant'Agostino, e una cappella dedicata a Santa Caterina.\nL'eruzione del 1631 e il Riscatto Baronale del 1699.\nNel 1631 il Vesuvio si risvegli\u00f2 dopo un lunghissimo periodo di quiete e devast\u00f2 il territorio circostante con ingentissimi danni e mietendo vittime. Il territorio di Res\u00ecna fu invaso da almeno due colate laviche che si separarono alle spalle del santuario di Pugliano: una and\u00f2 a riempire il vallone a ovest dell'abitato dove scorreva l'antico fiume e l'altra invase i campi a oriente fino al mare. I danni e le vittime non furono cos\u00ec numerosi come nelle vicine Portici e Torre del Greco, anzi, l'evento fu sfruttato per l'espansione occidentale dell'abitato con la costruzione di una pi\u00f9 larga e comoda via, l'attuale via Pugliano, che saliva alla basilica di Santa Maria a Pugliano.\nLa peste del 1656 colp\u00ec Resina mietendo oltre 400 vittime. Alcune famiglie si rifugiarono sulle colline sotto il cratere dove grazie all'aria pi\u00f9 salubre scamparono al flagello; in segno di riconoscimento decisero di erigere in quel luogo una cappella dedicata al Salvatore.\nNonostante il giogo feudale non fosse eccessivamente oppressivo, i resinesi presero coscienza della necessit\u00e0 di liberarsi dalla condizione feudale e insieme ai torresi e ai porticesi chiesero di esercitare lo \"ius praelationis\" per riscattare il feudo che in quegli anni era al centro di dispute finanziarie tra gli eredi dei Carafa e il Demanio. Dopo un tentativo fatto nel 1696 e un successivo nel dicembre del 1698, il Presidente della Regia Camera della Summaria, Don Michele Vargas Macciucca, il 18 maggio 1699 decret\u00f2 che Torre del Greco, Resina, Portici e Cremano (quest'ultima oggi appartenente al territorio di Portici e da non confondere con la vicina San Giorgio a Cremano) fossero sciolte dal vincolo feudale dietro il pagamento ai proprietari di una somma pari a ducati pi\u00f9 altri di spese accessorie. La spesa fu ripartita tra i casali in base alla loro importanza in termini demografici, economici e territoriali, secondo i calcoli eseguiti dai tavolari di corte; cosicch\u00e9 i cittadini di Resina contribuirono per un terzo della somma, ossia ducati per la prelazione e ulteriori 833 per le spese accessorie (contro i quasi ducati versati da Torre del Greco e i da Portici).\nIl riscatto baronale di Resina (Ercolano), Torre del Greco e Portici resta una delle pagine pi\u00f9 memorabili della storia delle tre citt\u00e0 vesuviane.\nLa scoperta di Ercolano e la nascita del Miglio d'Oro.\nNel 1709 Emanuele Maurizio di Lorena, Principe d'Elbeuf, mentre stava costruendo il suo palazzo presso il litorale di Portici venne a sapere che un contadino, tale Nocerino, detto Enzechetta, nello scavare un pozzo in un podere alle spalle del convento degli agostiniani di Resina si era imbattuto in marmi e colonne antiche. Decise di comprare il fondo e nel 1711 avvi\u00f2 degli scavi attraverso pozzi e cunicoli che raggiunsero l'antico Teatro di Ercolano, da cui estrasse statue, marmi e colonne che tenne per s\u00e9 o invi\u00f2 in dono presso amici, parenti e regnanti europei.\nGrazie a lui il re Carlo III di Borbone decise di acquistare a sua volta il fondo e avviare scavi sistematici mentre in Europa si diffondeva a macchia d'olio la fama dell'antica Ercolano, che influenz\u00f2 enormemente la cultura dell'epoca dando impulso al movimento culturale del Neoclassicismo e alla moda dell'aristocrazia inglese di svolgere il Grand Tour attraverso l'Europa, fino all'Italia e alla Grecia.\nIl successo dei ritrovamenti spinse il re a costruire nel 1740 un palazzo reale nelle vicinanze degli scavi di Resina entro i confini del casale di Portici, che da quel momento assunse il titolo di Real Villa di Portici. Nella nuova reggia estiva raccolse i ritrovamenti ercolanesi realizzando in un'ala del palazzo l'Herculanense Museum che apriva per lo stupore e la meraviglia dei suoi ospiti.\nLe collezioni si arricchirono ancora di pi\u00f9 a partire dal 1750, quando cominci\u00f2 l'esplorazione della grandiosa villa suburbana appartenuta alla famiglia dei Pisoni, nella quale fu rinvenuta una gran quantit\u00e0 di bellissime statue in bronzo e in marmo, come i due Lottatori (o Corridori) e il Mercurio Dormiente. Ma ancora pi\u00f9 straordinario fu il ritrovamento, nel 1752, dei papiri carbonizzati della biblioteca della villa che da quel momento divenne nota in tutto il mondo come Villa dei Papiri. Essi furono meticolosamente srotolati grazie ad una macchina appositamente realizzata in quegli anni da Padre Antonio Piaggio e rivelarono opere del filosofo epicureo Filodemo da Gadara.\nCon l'arrivo dei reali a Portici tutta l'aristocrazia della capitale scelse di realizzare sontuose dimore estive lungo la Via Regia delle Calabrie e nelle campagne circostanti, tra Barra, oggi quartiere orientale di Napoli, e Torre del Greco. Ma soprattutto tra Villa de Bisogno a Resina e Palazzo Vallelonga a Torre del Greco la quantit\u00e0 e la qualit\u00e0 degli edifici era tale che quel tratto di strada fu denominato il Miglio d'Oro.\nTra le pi\u00f9 prestigiose si annoverano Villa Campolieto, progettata da Luigi Vanvitelli, Villa Riario Sforza, nota anche come Villa Aprile, e Villa Favorita, di Ferdinando Fuga, chiamata cos\u00ec perch\u00e9 preferita dalla regina Maria Carolina d'Asburgo al punto che Ferdinando IV l'acquist\u00f2 nel 1792 conferendole la denominazione di Real villa della Favorita e anche Resina acquis\u00ec il titolo di Real Villa.\nNel 1788 il sacerdote Benedetto Cozzolino fond\u00f2 in via Trentola, presso la sua abitazione, la prima scuola per non udenti del Regno di Napoli, seconda in Italia solo a quella di Roma.\nDalla Repubblica Partenopea al Regno di Gioacchino Murat.\nIl 14 giugno del 1799, negli ultimi giorni della Repubblica Partenopea, tra la Favorita e il Granatello di Portici si combatt\u00e9 forse l'ultima battaglia tra l'armata della Santa Fede e i giacobini repubblicani con la vittoria dei primi. Lungo via Pugliano fu abbattuto l'albero della libert\u00e0 piantato dai repubblicani e al suo posto fu eretto un crocifisso. Ristabilita la monarchia borbonica, solo nel 1802 Ferdinando IV decise di lasciare Palermo e fare ritorno a Napoli e il 27 giugno sbarc\u00f2 all'approdo della Favorita. Durante il periodo francese tra il 1806 e il 1815, il re Gioacchino Murat frequent\u00f2 molto Villa Favorita, e sotto il suo regno il tratto della strada regia per le Calabrie, che fino ad allora deviava verso via Dogana, fu rettificato comportando lo scavalcamento di via Mare e la demolizione della vecchia chiesa di Santa Caterina che fu ricostruita a poca distanza lungo il nuovo tratto.\nOttocento e primo Novecento.\nCon il ritorno dei Borboni fu dato nuovo impulso all'industria e alla tecnica. Nel 1839 fu inaugurata la prima ferrovia italiana da Napoli a Portici e nei due anni seguenti fu prolungata in direzione di Castellammare di Stabia attraversando il territorio di Resina lungo tutto il tratto di costa, privandola del litorale sabbioso. Nella seconda met\u00e0 dell'Ottocento sorsero diversi opifici industriali, tra cui alcune concerie e una fabbrica di vetro. Nonostante i primi insediamenti manifatturieri, Res\u00ecna mantenne un aspetto di paese agricolo celebrato per la salubrit\u00e0 del clima; Lorenzo Giustiniani nel 1804 aveva cos\u00ec descritto il luogo: \u201cVi si respira un'aria sanissima. Il terreno produce frutta squisitissime, ottimi vini, e il mare da ricca pesca de eccellente sapore. Vi si veggono grandiosi ed eleganti casini\u2026 con de' loro rispettivi giardini, o ville, formate con sopraffino gusto di disegno, adornate di vaghe fontane, peschiere, statue ed altri ornamenti da renderle mirabili agli occhi degl'intendenti\u2026 Loda per quanto voglia Orazio la sua Baia, e sino a non esservi luogo simile nel mondo, ch'io dir\u00f2 esser tale appunto la nostra Resina.\u201d\nNel 1845 fu inaugurato il Real Osservatorio Vesuviano, primo osservatorio vulcanologico nel mondo. Nel 1863 il pittore resinese Marco De Gregorio fond\u00f2 la Scuola di Res\u00ecna. Nel 1865 il re Vittorio Emanuele II inaugur\u00f2 i nuovi scavi a cielo aperto.\nNel 1880 fu inaugurata la Funicolare del Vesuvio che ispir\u00f2 la canzone \"Funicul\u00ec funicul\u00e0\" divenuta celebre in tutto il mondo. Nel 1895 a Resina fu inaugurato l'Acquedotto Vesuviano, che traeva le acque dal Serino e le forniva ai comuni vesuviani.\nNegli anni tra la seconda met\u00e0 dell'Ottocento e la Prima guerra mondiale, Res\u00ecna fu luogo di residenza e di villeggiatura non solo dell'aristocrazia ma anche della borghesia napoletana che realizz\u00f2 numerose residenze sia accanto a quelle storiche del Miglio d'Oro, come Villa Battista, in elegante stile liberty, sia lungo la via che da Pugliano saliva verso San Vito (oggi via Giuseppe Semmola).\nTra gli ospiti e i cittadini illustri di questo periodo si citano: Arnaldo Cantani, medico e scienziato di fama internazionale; Gabriele D'Annunzio che tra il 1892 e il 1893 fu ospite in villa D'Amelio dove trov\u00f2 ispirazione per le sue opere del periodo napoletano e dove visse la travagliata storia d'amore con Maria Gravina; Vincenzo Semmola, avvocato e studioso dei vigneti vesuviani; l'8 gennaio del 1887 nacque Adriano Tilgher, filosofo e critico letterario, tra i massimi studiosi di Luigi Pirandello; il 13 giugno del 1889 nacque in villa Faraone Amadeo Bordiga, fondatore del Partito Comunista d'Italia con Antonio Gramsci. Tra il 1879 e il 1885 in Villa Favorita risied\u00e9 Ismail Pasci\u00e0, Kediv\u00e9 d'Egitto, noto nel mondo per aver inaugurato il Canale di Suez, venuto in esilio in Italia e sistemato a Res\u00ecna dal governo italiano. Antonio Salandra, politico e Primo Ministro del Regno d'Italia e il conte Carlo Sforza, diplomatico italiano e Ministro degli Esteri, furono tra gli ospiti abituali di Villa Aprile. A tali personaggi si aggiungono i numerosi e illustri visitatori provenienti dal resto d'Italia e del mondo per ammirare le meraviglie di Ercolano, il suo teatro sotterraneo e per ascendere al cono del Vesuvio.\nNel 1904 entr\u00f2 in funzione il ramo della ferrovia Circumvesuviana che da Napoli conduceva a Torre Annunziata e a Poggiomarino. La ferrovia tagliava il parco superiore della Reggia di Portici, sbucava in piazza Pugliano ed aveva la fermata subito dopo la piazza. Dopo la terribile eruzione del 1906 le pendici del Vesuvio furono ricoperte da una spessa coltre di cenere che durante le piogge intense discendeva a valle in forma fangosa.\nNel 1911 Giuseppe Mercalli fu nominato Direttore dell'Osservatorio Vesuviano. Il 21 settembre dello stesso anno, a seguito di un violento nubifragio che si abbatt\u00e9 sulla zona vesuviana, un'enorme colata di fango si rivers\u00f2 sul centro cittadino invadendo via Trentola fino al primo piano degli edifici causando numerosi morti. In seguito, durante il periodo fascista, furono realizzati degli alvei protetti per incanalare le acque piovane facendole defluire verso il mare.\nNel 1927 il re Vittorio Emanuele III inaugur\u00f2 il nuovo ingresso degli Scavi di Ercolano sul Corso Ercolano e furono avviati i lavori per la costruzione di via IV Novembre che collegava il nuovo ingresso alle stazioni della ferrovia Circumvesuviana e della Funicolare del Vesuvio a piazza Pugliano.\nNel 1930 fu inaugurata l'autostrada Napoli-Pompei e fu aperto il casello di Resina.\nDal dopoguerra ad oggi.\nNegli anni dell'immediato dopoguerra nacque in via Pugliano il mercato dei panni usati, conosciuto anche come mercato di Res\u00ecna, che raggiunse notoriet\u00e0 nazionale e internazionale negli anni sessanta e settanta del secolo scorso.\nCome tutta la fascia costiera vesuviana, Resina fu interessata da una massiccia espansione urbanistica nonostante i rischi derivanti dall'attivit\u00e0 del Vesuvio che, pur trovandosi in uno stato dormiente dopo l'ultima eruzione del 1944, resta un vulcano attivo.\nIl 12 febbraio del 1969, a due anni dalla delibera del Consiglio Comunale, il Presidente della Repubblica decret\u00f2 il cambio di toponimo da Resina ad Ercolano. Quasi contestualmente, fu cambiata la denominazione del corso principale della citt\u00e0 da Corso Ercolano in Corso Resina.\nGli anni recenti della moderna Ercolano sono caratterizzati da ombre e luci: da un lato vi \u00e8 stata una forte crisi industriale che ha portato alla chiusura delle principali attivit\u00e0 industriali presenti (concerie, industrie meccaniche), con conseguente crisi economica e sociale e diffusione della microcriminalit\u00e0; dall'altro, sono nate numerose attivit\u00e0 che hanno spinto verso la riqualificazione del territorio, a partire dal patrimonio delle ville del Miglio d'Oro, per un rilancio in chiave turistica e culturale.\nNel 1971 \u00e8 stato istituito l'Ente per le Ville Vesuviane, oggi Fondazione, la cui sede operativa dal 1984 \u00e8 nella restaurata Villa Campolieto.\nNel 1995 \u00e8 istituito l'Ente Parco Nazionale del Vesuvio ed Ercolano \u00e8 tra i 13 Comuni dell'area del Parco. Lungo la strada che sale al cratere del Vesuvio, nel 2005 \u00e8 stato realizzato il museo all'aperto di arte contemporanea Creator Vesevo costituito da dieci sculture in pietra lavica di altrettanti artisti di fama mondiale.\nNel 1997 gli Scavi di Ercolano sono inclusi nella Lista del Patrimonio dell'Umanit\u00e0 dell'UNESCO e Il Vesuvio e il Miglio d'Oro sono stati inseriti nella rete mondiale di riserve della biosfera nell'ambito del programma UNESCO MAB (\"Man and Biosphere\"). Tra il 1997 e il 2012 Villa Ruggiero \u00e8 sede di societ\u00e0 di sviluppo territoriale dell'area della costa vesuviana: il Patto Territoriale del miglio d'Oro e Tess Costa del Vesuvio.\nNel 2008 \u00e8 stato inaugurato il MAV, il Museo Archeologico Virtuale, nell'edificio restaurato dell'ex mercato coperto comunale ed ex scuola Media Iaccarino.\nMonumenti e luoghi d'interesse.\nArchitetture religiose.\nBasilica di Santa Maria a Pugliano.\nSita nell'omonima piazza, \u00e8 la principale chiesa di Ercolano nonch\u00e9 la pi\u00f9 antica della citt\u00e0 e dell'intera area vesuviana. \u00c8 di notevole pregio storico e artistico. \u00c8 basilica pontificia dal 1574.\nChiesa di Santa Maria della Consolazione.\nNota anche come Sant'Agostino, \u00e8 il secondo luogo di culto pi\u00f9 antico della citt\u00e0 dopo la Basilica di Santa Maria a Pugliano.\nNel 1613 il ricco napoletano Scipione de Curtis don\u00f2 la sua propriet\u00e0 di Resina ai padri Agostiniani Scalzi ai quali era legato, con l'obbligo di costruirvi una chiesa e un convento per dodici frati. Ma la chiesetta edificata dai frati si dimostr\u00f2 insufficiente a contenere i fedeli e cos\u00ec gi\u00e0 nel 1623 si decise di edificarne una pi\u00f9 ampia e capiente. I lavori furono interrotti a causa dell'eruzione del 1631 in quanto una colata lavica lamb\u00ec proprio questa parte del territorio di Resina, ma alla fine del 1650 erano gi\u00e0 conclusi. \nLa chiesa divenne punto di riferimento e di devozione soprattutto per la nobilt\u00e0 del vice regno di Napoli che risiedeva stabilmente o per la villeggiatura a Resina o nella vicina Portici. \nLa facciata, rifatta nella met\u00e0 dell'Ottocento, \u00e8 dominata da tre ampie arcate sormontate da un loggione con altrettanti finestroni a sua volta sormontato da un timpano triangolare.\nChiesa di Santa Caterina.\nLa chiesa parrocchiale di Santa Caterina fu costruita tra il 1822 e il 1827 sul nuovo tratto della via regia delle Calabrie realizzato sotto il regno di Gioacchino Murat. Per realizzare la nuova strada fu abbattuto il piccolo edificio religioso di fine Cinquecento gi\u00e0 dedicato alla Santa senese e che per pochi anni a inizio Settecento svolse anche le funzioni di chiesa parrocchiale, e come tale \u00e8 indicata sulla Mappa del Duca di Noja del 1775. Oggi la chiesa appare molto semplice, in stile neoclassico.\nChiesa di Santa Maria del Pilar.\nLa chiesa di Santa Maria del Pilar fu costruita nel 1748 dall'avvocato Sorge come cappella gentilizia del palazzo di famiglia sito sul lato opposto della via Regia delle Calabrie. Piccola di dimensioni, \u00e8 un bell'esempio di rococ\u00f2 napoletano.\nLa chiesa \u00e8 curiosamente chiamata Cappella \"'ddo' sorece\" (del topo, in napoletano) per via della deformazione popolare del cognome Sorge. \u00c8 parrocchia dal 1930.\nArciconfraternita della SS. Trinit\u00e0.\nLa chiesa della Reale Arciconfraternita della SS. Trinit\u00e0 fu edificata accanto alla basilica di Santa Maria a Pugliano tra il 1830 e il 1843. La fondazione della Confraternita risale alla prima met\u00e0 del Seicento con sede all'interno della chiesa parrocchiale. Tra il 1703 e il 1707 fu costruito un oratorio autonomo accanto alla chiesa con accesso dal transetto di questa. La facciata e gli interni sono in stile neoclassico. Nonostante la costruzione sia dell'Ottocento, essa conserva opere del secolo precedente, tra cui la tela dell'altare e il Coro dei Confratelli in legno intarsiato.\nChiesa del Santissimo Redentore.\nLa chiesa del Santissimo Redentore fu costruita dopo il terremoto del 1980, su un suolo donato alla parrocchia dalle sorelle Ida e Venerina Crippa nel 1981, e inaugurata ufficialmente il 25 novembre 1989 dal cardinale Michele Giordano.\nLa chiesa si presenta circolare e tendente verso l'alto con un tetto che si avvolge attorno all'elemento centrale a forma di chiocciola. Il complesso, costruito su pi\u00f9 piani, risulta costituito da un'ampia aula liturgica e da una altrettanto ampia aula sottostante (adibita per lo pi\u00f9 come sala teatro), dalla sagrestia, dall'ufficio parrocchiale, dalle aule per la catechesi, dalla casa canonica.\nL'interno della chiesa si presenta semicircolare, l'elemento centrale fa da sostegno al tetto e da abside all'altare mensa in un presbiterio ampio e ordinato, dove i vari elementi si inseriscono armoniosamente. La pianta semicircolare dell'aula liturgica trova i suoi motivi ispiratori nei temi della \"partecipazione\", della \"coralit\u00e0\" e della \"comunione\".\nIl pavimento in marmo policromo sottolinea questi temi attraverso linee colorate: dall'ambone parte una linea rossa, che indica la martyria della Parola; dal battistero una linea blu indica l'acqua del battesimo; ambedue le linee confluiscono in un quadrato centrale che rappresenta il popolo di Dio chiamato a celebrare l'Eucaristia, rappresentata da una linea nera che parte dall'ingresso e termina sotto l'altare con un disegno che indica la presenza di Dio.\nL'altare rappresenta una roccia spezzata su cui poggia una mensa di marmo con fregi policromi. L'esterno della chiesa \u00e8 completato da un'ampia scala, che si inserisce nella struttura circolare dell'edificio ed \u00e8 abbellita da spazi verdi e da un ampio parcheggio.\nChiesa del Salvatore.\nLa piccola chiesa del Salvatore fu costruita all'indomani della peste del 1656 come ex voto da parte dei resinesi che salirono sul colle del monte Somma per godere dell'aria salubre e sfuggire al contagio. Da allora il colle venne chiamato colle del Salvatore. Il luogo si trovava lungo l'originario sentiero utilizzato per l'ascesa al cratere del Vesuvio. A maggio era meta di una processione del busto di San Gennaro che partiva dalla Basilica di Santa Maria a Pugliano e si snodava tra le strade campestri che ascendevano al colle. Presso la chiesa nel 1845 fu costruito l'Osservatorio Vesuviano e tra il 1902 e il 1903 l'hotel Eremo e la ferrovia per il Vesuvio, entrambi realizzati da Thomas Cook.\nChiesa di San Vito.\nLa chiesa di San Vito fu realizzata nel 1747 sulla roccia lavica nelle campagne dell'omonima frazione collinare di Ercolano. Nel 1845 fu raggiunta dalla via pubblica costruita per agevolare l'ascesa al cratere del Vesuvio. La facciata e gli interni sono in stile rococ\u00f2.\nArchitetture civili.\nVille del Miglio d'Oro.\nCorso Resina, il corso principale della citt\u00e0 che collega Ercolano a Napoli, nel tratto che va dagli Scavi di Ercolano al confine con Torre del Greco, \u00e8 anche denominato Miglio d'Oro, per la presenza di alcune tra le pi\u00f9 belle e sfarzose ville vesuviane del XVIII secolo, costruite o abbellite da famosi architetti come Luigi Vanvitelli o Ferdinando Fuga. Tra le pi\u00f9 fastose vi sono Villa Aprile (oggi sede del lussuoso Miglio d'Oro Park Hotel), Villa Favorita, Villa Campolieto, Villa Ruggiero sedi di eventi culturali, spettacoli e concerti. Villa Campolieto, Villa Ruggiero e il Parco sul mare della Villa Favorita, di propriet\u00e0 della Fondazione Ente per le Ville Vesuviane, sono aperte al pubblico.\nNel 1997 l'area del Miglio d'Oro, insieme al complesso Somma-Vesuvio, \u00e8 stata inserita nella rete mondiale di riserve della biosfera nell'ambito del programma UNESCO MAB (Man and Biosphere).\nNegli ultimi anni la definizione precisa di Miglio d'Oro \u00e8 sfumata, in quanto per finalit\u00e0 di promozione turistica e di sviluppo territoriale dei paesi vicini, il concetto di Miglio d'Oro \u00e8 stato erroneamente esteso anche ai comuni di Portici e di San Giorgio a Cremano. Sul territorio dei quattro Comuni cosiddetti \"del Miglio d'Oro\", oltre che su quello dei quartieri napoletani di Barra e San Giovanni a Teduccio, insistono le 121 ville vesuviane del XVIII secolo censite dall'Ente Ville Vesuviane.\nMuseo MAV.\nIl Museo archeologico virtuale, sito in via IV Novembre nella struttura recuperata dell'ex mercato comunale di inizio XX secolo ed ex scuola, arricchisce la visita agli Scavi archeologici con originali esposizioni sull'antica citt\u00e0, gli usi, i costumi e le tradizioni e la tragica eruzione del 79 d.C.\nSiti archeologici.\nScavi archeologici di Ercolano.\nGli scavi archeologici di Ercolano sono meta fissa di circa di turisti l'anno: nel 2014 hanno registrato presenze, risultando il quattordicesimo monumento pi\u00f9 visitato d'Italia, con un introito lordo totale di Euro. Nel 2015 i visitatori hanno raggiunto la cifra record di .\nDa pochi anni \u00e8 stato realizzato il nuovo accesso agli scavi, con un'ampia area adiacente che comprende un parcheggio a raso e interrato, un'area a verde attrezzato e punti di ristoro e vendita di souvenirs. Oltre all'area archeologica, in alcune occasioni opportunamente pubblicizzate sul sito della Soprintendenza Archeologica di Pompei \u00e8 visitabile il padiglione della barca di Ercolano, ritrovata sull'antico litorale della citt\u00e0.\nDal civico in Corso Resina n. 123 \u00e8 possibile discendere al Teatro romano di Ercolano; l'accesso \u00e8 consentito esclusivamente per finalit\u00e0 scientifiche e di studio previa autorizzazione della Direzione degli Scavi di Ercolano e solo quando le condizioni del sottosuolo lo permettono.\nAree naturali.\nParco nazionale del Vesuvio.\nErcolano \u00e8 uno dei tredici comuni ricadenti nell'area del Parco nazionale, il pi\u00f9 piccolo d'Italia. La via di accesso al cratere sale da via San Vito o da via Vesuvio e prosegue per via Osservatorio (12\u00a0km dal centro di Ercolano).\nNel 1997 il complesso vulcanico Somma-Vesuvio \u00e8 stato inserito, insieme all'area del Miglio d'Oro, nella rete mondiale di riserve della biosfera nell'ambito del programma UNESCO MAB (Man and Biosphere).\nLungo la strada \u00e8 situato il museo di arte contemporanea all'aperto \"Creator Vesevo\" che raccoglie dieci sculture in pietra lavica realizzate da altrettanti artisti italiani ed esteri. Sono visitabili anche i sentieri del Parco nazionale del Vesuvio e il museo dell'Osservatorio Vesuviano.\nAltro.\nMercato di Pugliano.\nIl mercato di Pugliano, anche noto come mercato di Resina (dal vecchio nome della citt\u00e0) si teneva lungo via Pugliano ed era specializzato nella vendita di abiti usati (localmente chiamati 'pezze'), vintage, pellami e accessori di abbigliamento. Nacque all'indomani dell'arrivo delle truppe alleate a Napoli come spaccio di divise militari lasciate dagli americani. Fiorisce a partire dagli anni '60 con la vendita di vestiti usati (comunemente chiamati \"pezze\") che venivano venduti esponendoli direttamente sul suolo dopo aver aperto le balle nelle quali erano contenuti. Vendendo abiti usati non era raro trovare all'interno delle tasche di cappotti e pantaloni diversi oggetti appartenenti ai vecchi proprietari, come orologi o anche soldi: per questo all'apertura delle balle le bancarelle venivano letteralmente prese d'assalto al fine di trovare abiti che a loro volta contenessero qualcosa di valore.\nData la sua posizione lungo la strada principale del centro antico perde notoriet\u00e0 dopo il terremoto del 1980 che causa ingenti danni alle strutture, ma dopo diversi interventi \u00e8 tornato molto popolare soprattutto per il ritorno di moda degli abiti vintage; non \u00e8 infatti raro trovarvi veri e propri capi originali d'epoca. Proprio per questa caratteristica viene anche utilizzato da registi di cinema e teatro per l'acquisto di abiti di scena.\nNon mancano iniziative per rendere vivace il rione e rilanciare il mercato, come ad esempio l'organizzazione di \"notti bianche\".\nApprodo borbonico della Favorita.\nL'approdo della Favorita \u00e8 parte del complesso monumentale della Villa Reale della Favorita del quale costituiva l'accesso dal mare. Ancora oggi rappresenta l'unico approdo marittimo della citt\u00e0, utilizzato in estate come fermata del servizio di collegamento pubblico marittimo Metro del Mare. Non offre alcun tipo di servizio e assistenza di ormeggio.\nCultura.\nSin dai tempi dell'antica Ercolano il territorio ha visto la presenza di artisti e letterali di fama internazionale: la Villa dei Pisoni, ad esempio, era un centro internazionale di studi filosofici epicurei. Nella met\u00e0 del \u2018400 Antonio Beccadelli, detto il Panormita, edific\u00f2 una villa sul litorale di Resina che chiam\u00f2 Plinianum presso la quale si riunivano gli esponenti del \"Porticus Antonianum\" (in seguito chiamato Accademia Pontaniana, da Giovanni Pontano). La scoperta dell'antica citt\u00e0 sepolta e l'avvio degli scavi fecero affluire a Resina scrittori e artisti da tutta Europa e gli Scavi divennero meta obbligata del Grand Tour.\nCon la costruzione della reggia di Portici e le ville del Miglio d'Oro la citt\u00e0 fu meta dei principali architetti, pittori e scultori del Regno e molte ville divennero importanti e frequentati salotti culturali.\nNel 1863 il pittore resinese Marco De Gregorio fond\u00f2 la Scuola di Resina, un movimento pittorico che rompeva con la tradizione accademica avvicinandosi a quello dei macchiaioli ed ebbe come massimi rappresentanti, oltre al De Gregorio, Adriano Cecioni, Giuseppe De Nittis, Federico Rossano, Eduardo Dalbono, Nicola Palizzi e Antonino Leto.\nTra il 1892 e il 1893 Gabriele D'Annunzio fu ospite a villa D'Amelio a Resina dove trov\u00f2 ispirazione per i suoi lavori letterari.\nCon l'istituzione dell'Ente per le Ville Vesuviane e il conseguente acquisto e recupero di Villa Campolieto, la citt\u00e0 di Ercolano ospit\u00f2 eventi internazionali come la mostra internazionale d'arte contemporanea Terrae Motus, del 1987 voluta da Lucio Amelio all'indomani del sisma del 1980. Villa Campolieto ospita ogni estate il Festival delle Ville Vesuviane ed \u00e8 sede della scuola superiore di studi manageriali Sto\u00e0.\nLa mostra permanente di sculture in pietra lavica Creator Vesevo lungo la strada che sale al cratere del Vesuvio \u00e8 una delle pi\u00f9 originali installazioni all'aperto in Italia.\nBiblioteca.\nIn villa Ruggiero su via A. Rossi ha sede la biblioteca comunale G. Buonajuto.\nEconomia.\nLe attivit\u00e0 storiche praticate a Resina sono state l'agricoltura, la pesca, l'estrazione e la lavorazione della pietra lavica, la carpenteria edile e il commercio al minuto. L'agricoltura era diffusa su tutto il territorio fino alle pendici del Vesuvio e godeva di una particolare condizione sia di clima mite che di fertilit\u00e0 dei suoli di tipo vulcanico che hanno reso le produzioni vesuviane sempre eccellenti. La pesca era praticata lungo il litorale e nel mar Tirreno e fiorente era la pesca del corallo come nella vicina Torre del Greco.\nDal secondo dopoguerra si svilupparono il comparto tessile, soprattutto intorno alle attivit\u00e0 del mercato di Pugliano\u00a0\u2013 commercio, selezione, confezioni\u00a0\u2013 e il florovivaismo, praticato sui terreni costieri, adatti alla coltivazione di fiori e sementi. L'espansione delle attivit\u00e0 legate al commercio e al trattamento degli abiti usati e dei pellami \u00e8 entrata in contrasto con i piani paesistici di tutela ambientale e molte aziende ercolanesi si sono trasferite in altre localit\u00e0 della provincia di Napoli e della Campania non soggette a vincoli stringenti. Allo stesso modo hanno chiuso le concerie e tutti i grandi opifici presenti sulla costa. Il comparto florovivaistico, che si \u00e8 sviluppato lungo tutto il litorale a sud di Napoli, ha in Ercolano uno dei centri di maggiore produzione. La realizzazione del mercato dei fiori su via Benedetto Cozzolino ha dato linfa e impulso al settore; ogni anno ospita la fiera internazionale Flora dedicata al fiore reciso.\nIl turismo, pur comprendendo diverse strutture ricettive, non ha mai costituito una voce importante del PIL cittadino n\u00e9 sono identificabili le caratteristiche di un distretto turistico locale in quanto gli Scavi e il Vesuvio, nonostante i numeri, sono meta soprattutto di turismo escursionistico dal capoluogo a Sorrento.\nInfrastrutture e trasporti.\nStrade.\nLa citt\u00e0 \u00e8 servita dai caselli di \"Ercolano-Portici\" e \"Ercolano Scavi\" lungo l'autostrada A3 Napoli-Reggio Calabria ed \u00e8 attraversata dal percorso della strada statale 18 che vi prende il nome di corso Resina.\nFerrovie.\nLa stazione di Portici-Ercolano si trova lungo la ferrovia Napoli-Salerno; inaugurata il 3 ottobre 1839 alla presenza del re Ferdinando II di Borbone, rappresent\u00f2 allora il capolinea Napoli-Portici, prima linea ferroviaria costruita in Italia. Trasformato nel tempo in semplice fermata, l'impianto \u00e8 servito da treni regionali svolti da Trenitalia.\nErcolano \u00e8 servita anche alle linee della ferrovia Napoli-Pompei-Poggiomarino e Napoli-Sorrento della rete ferroviaria secondaria Circumvesuviana EAV con la fermata principale di Ercolano Scavi e quella secondaria di Ercolano Miglio d'Oro. I treni hanno una frequenza media di circa 20 minuti; i tempi medi di percorrenza sono i seguenti: 15 minuti da/per Napoli (dieci minuti con treno Direttissimo - DD -), 20 minuti da/per Pompei, 50 minuti da/per Sorrento.\nMobilit\u00e0 urbana.\nLa citt\u00e0 \u00e8 servita da 3 linee extraurbane del trasporto pubblico della citt\u00e0 di Napoli ANM: 5 (Portici stazione FS - Ercolano Vesuvio), 176 (Portici Stazione FS - Ercolano San Vito), 177 (Portici Stazione FS - Ercolano - San Sebastiano al Vesuvio)\n\u00c8 inoltre attivo un servizio di taxi collettivo con stazionamento nel piazzale della stazione Ercolano Scavi e corse urbane, verso il Vesuvio e Portici.\nSport.\nLa tradizione sportiva di Ercolano \u00e8 stata per diversi anni focalizzata attraverso le tre squadre cittadine dell'Ercolanese, per quanto riguarda il calcio, lo Sporting Club Ercolano per quanto riguarda il basket e l'Ercolano Volley nella pallavolo femminile.\nLa squadra di calcio cittadina, l'Ercolanese, ha militato per molti anni in Serie C, fornendo anche giocatori alle squadre pi\u00f9 blasonate; lo stadio \"Raffaele Solaro\" ha visto giocare contro la formazione locale squadre come il Palermo, , Catania, Crotone, Frosinone e Benevento, squadre che militano o hanno militato in Serie A.\nIl basket \u00e8 presente ad Ercolano dal 1980, quando fu fondato lo Sporting Club Ercolano, di stanza stabile nel campionato regionale di serie D maschile.\nForte \u00e8 anche la tradizione della pallavolo femminile, dove la compagine ercolanese ha giocato per diversi anni in Serie B, sforando l'arrivo in Serie A.\nPochi, invece, i campioni sportivi d'origine ercolanese, anche a causa della mancanza di strutture sportive degne di tale nome. Nel calcio, Salvatore Matrecano, Antonio Langella e Ciro Pezzella, nel judo Antonio Ciano.\nIl Giro d'Italia per quattro volte ha fatto tappa ad Ercolano:"}
{"id": "31595", "revid": "536103", "url": "https://it.wikipedia.org/wiki?curid=31595", "title": "Frattaminore", "text": "Frattaminore (anticamente Pomigliano d'Atella) \u00e8 un comune italiano di abitanti della citt\u00e0 metropolitana di Napoli in Campania.\nIl quartiere del comune che sorge intorno al palazzo che fu del Conte di Fratta Piccola \u00e8 chiamata dagli abitanti anche \"Fratta Piccola\". Il \"Pomilio di Atella\", Pomigliano, trova origine nella citt\u00e0 Osca di Atella nota, fin dal I secolo a.C., grazie a Novio Atellano ed altri autori del genere dell'\"\"atellana\".\"\nGeografia fisica.\nTerritorio.\nIl suo territorio pianeggiante costituisce l'estremo lembo settentrionale della citt\u00e0 metropolitana di Napoli al confine con il casertano, formando un unico agglomerato urbano, oltre che con i comuni napoletani di Frattamaggiore e Crispano, anche con i comuni di Sant'Arpino e Orta di Atella in provincia di Caserta.\nIl comune si trova nella conurbazione a nord di Napoli, in piena area frattese.La parte nord del Comune insiste nel territorio dell'antica citt\u00e0 di Atella.\nStoria.\nLe origini del comune risalgono alla seconda met\u00e0 del XIII secolo, quando alcune famiglie che dimoravano nell'allora Fracta si spostarono nelle vicinanze dell'antico sito di Atella per costruire, adiacente al palazzo del feudatario, un nuovo villaggio che cominci\u00f2 a chiamarsi Fractula e pi\u00f9 tardi, intorno al 1282, Fractapicula, per distinguersi dall'altra Fracta che intanto aveva aggiunto l'aggettivo major.\nDopo l'unit\u00e0 d'Italia assunse la denominazione di \"Frattaminore\" con l'emanazione del Regio Decreto 15 maggio 1890, n. 6871 che fuse il comune di Pomigliano di Atella con la frazione di Fratta Piccola; Presidente del Consiglio dei Ministri era Francesco Crispi, cui \u00e8 intitolata una delle piazze del comune.\nSociet\u00e0.\nNome abitanti.\nNegli ultimi anni \u00e8 in forte ascesa la dizione \"frattaminorese\", coniata dai media locali. Gli abitanti sono pi\u00f9 correttamente distinti in \"pomiglianesi\" e \"frattesi\" con riferimento agli antichi abitati del comune.\nFeste patronali.\nLe feste patronali di Frattaminore sono due, una per ciascuno degli antichi abitati.\nMadonna della Piet\u00e0.\nL'antica Pomigliano di Atella, con la sua chiesa parrocchiale di San Simeone profeta, celebra solennemente la Vergine Maria ogni terza domenica di maggio.\nStorica la processione in questi giorni che porta la statua della Madonna della piet\u00e0 dalla parrocchia di San Simone profeta alla cappella della Madonna Dell'Arco.\nElemento caratterizzante di questa kermesse \u00e8 la presenza di rinomati Concerti Bandistici (cosiddette \"bande da giro\") che ne allietano lo svolgimento.\nSan Maurizio martire.\nLa zona di Fratta Piccola festeggia San Maurizio martire, santo a cui \u00e8 intitolata la locale parrocchia. La solennit\u00e0 liturgica ricade il 22 settembre, ma la Festa Patronale vera e propria \u00e8, fin da tempi lontani, celebrata la settimana successiva a Pasqua.\nQuest'ultima ha vissuto una fase di particolare splendore a cavallo fra gli anni ottanta e la prima met\u00e0 dei Novanta, durante i quali contava su uno svolgimento di questo tipo:\nDue i principali fattori che hanno portato, colla seconda met\u00e0 degli anni novanta, a una negativa inversione di tendenza:\nDiocesi di Aversa (nella cui giurisdizione ricade tutta Frattaminore) e clero della Parrocchia S. Maurizio\u00a0m.re hanno in particolare azzerato il variegato e seguitissimo sistema di Processioni nonch\u00e9 messo all'indice il metodo della questua (coincidente non in maniera esclusiva con i giri del busto patronale). Ci\u00f2 ha fatto rapidamente scemare sia l'entusiasmo popolare sia il numero complessivo degli oboli costringendo i vari Comitati succedutisi a gravi ridimensionamenti nella fase organizzativa dei festeggiamenti.\nL'avanzata del cemento a Frattaminore e dintorni, raggiungendo livelli territorialmente insostenibili, ha invece provocato la scomparsa dei vari appuntamenti di fuochi pirotecnici. Specie quelli notturni del sabato dopo Pasqua, invece, erano riusciti cogli anni a raggiungere un'interessante ribalta nazionale tanto da attrarre una gran folla di forestieri (specie dalla Liguria) e da invogliare gli organizzatori a sperimentazioni, come il \"Festival delle Bombe da tiro diurne\" (1992).\nDue, in particolare, le aree di sparo disponibili in passato. Quella di Via Cappelluccia, rapidamente soffocata da diffusi fenomeni di abusivismo edilizio, e quella della zona Spagnuolo che invece ha dovuto fare i conti cogli allargamenti demografici assai consistenti dell'adiacente Comune di Crispano. Attualmente la kermesse pasquale di S. Maurizio \u00e8 perci\u00f2 in piena crisi artistico-artigianale, molto probabilmente irreversibile, data l'assenza di quei Concerti Bandistici e di quei Fuochi Aerei che l'avevano fatta divenire, a nord di Napoli, un prezioso punto di riferimento per i vari enti organizzatori di celebrazioni simili.\nFesta della Candelora.\nInoltre il 2 febbraio si festeggia la Candelora presso la chiesa di San Simeone.\nLa festa si svolge nella piazza Umberto I, qui vengono portate le statue del santo Simeone e della Vergine Maria con Ges\u00f9 Bambino, e dopo una celebrazione eseguita dal sacerdote, Ges\u00f9 Bambino viene posto nelle mani della statua di San Simeone.\nCaratteristica di questa kermesse popolare \u00e8 il lancio di particolari confetti, soprannominati per la loro forma 'confetti ricci'.\nInfrastrutture e trasporti.\nMobilit\u00e0 urbana.\nIl comune \u00e8 servito dalle seguenti linee extraurbane degli autobus della CTP, Compagnia trasporti pubblici di Napoli, societ\u00e0 aderente al consorzio UnicoCampania:\nLinee AUTOBUS ordinarie:\nFerrovie.\nFrattaminore dista 2 chilometri dalla stazione di Frattamaggiore-Grumo Nevano posta lungo la ferrovia Napoli-Foggia.\nAeroporti.\nFrattaminore dista 12 chilometri dall'aeroporto internazionale di Napoli - Capodichino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCuriosit\u00e0.\nLa tradizione vuole che Augusto, di ritorno dalla vittoria di Azio (31 a.C.), si sia fermato ad Atella, ospite da Mecenate con Publio Virgilio Marone e che il poeta abbia letto per l'occasione le Georgiche e le Bucoliche, scritte durante i suoi soggiorni atellani ove era attirato dal posto ameno e dalle fabule.\nRiguardo alla statua della Madonna della piet\u00e0 venerata nel borgo di Pomigliano, viene anche chiamata \"Madonna a' Cupa\". Una leggenda narra che questa statua fu trovata in una zona cupa, sotterrata tra le campagne confinanti con un altro comune, ma della provincia di Caserta, Sant'Arpino. Questa leggenda ci dice che dopo il ritrovamento di questa statua ci fu una rivolta tra i fedeli di Pomigliano di Atella e i fedeli di Sant'Arpino, addirittura si parla anche di un morto durante una rissa. Questa statua fu portata in una chiesa di Sant'Arpino, ma una notte i fedeli di Pomigliano di Atella la rubarono e la misero nella cappella dedicata alla Madonna dell'Arco."}
{"id": "31599", "revid": "1543377", "url": "https://it.wikipedia.org/wiki?curid=31599", "title": "Ischia (Italia)", "text": "Ischia \u00e8 un comune italiano di abitanti della citt\u00e0 metropolitana di Napoli, sito nell'omonima isola in Campania.\nGeografia fisica.\nTerritorio.\nSituato nell'omonima isola, appartenente al gruppo delle isole Flegree, ne occupa la parte orientale, confinando a ovest con Casamicciola Terme e Barano d'Ischia.\nOrigini del nome.\nIl nome Ischia deriverebbe da \"Insula Maior\" tradotto poi in \"Iscla\" da cui l'odierno Ischia. Il comune ha un principale abitato suddiviso in due nuclei, il capoluogo, denominato ufficialmente solo \"Ischia\", ma comunemente noto come \"Ischia Porto\", e la zona di \"Ischia Ponte\", che prende il nome dal ponte di legno (poi diventato in muratura) che, fino al settecento, collegava il castello aragonese con il borgo. Secondo altri studiosi invece il nome deriverebbe dall'aggettivo greco \u201c(v)ixos\u201d (appiccicoso) con la consueta caduta della \u201cv\u201d iniziale.\nStoria.\nDal 1938 al 1945 al comune di Ischia furono aggregati gli altri comuni dell'isola, formando un'unica entit\u00e0 amministrativa dell'isola d'Ischia.\nSimboli.\nLo stemma della Citt\u00e0 di Ischia \u00e8 stato concesso con decreto del presidente della Repubblica del 18 gennaio 2006.\nSociet\u00e0.\nEvoluzione demografica.\nIl comune d'Ischia \u00e8 il pi\u00f9 popolato dell'isola verde, avendo conosciuto un'evoluzione demografica di circa il 219% dal 1861 ad oggi. Ischia \u00e8 da sempre il comune pi\u00f9 abitato dell'isola, a parte una breve parentesi tra il 1881 e gli anni '20 del Novecento, quando il primato era detenuto da Forio.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Ischia erano 1160, corrispondenti al 5,7% della popolazione. Le nazionalit\u00e0 maggiormente rappresentate erano:\nGeografia antropica.\nLocalit\u00e0.\nAltre localit\u00e0 comprese nel comune di Ischia sono:\nEconomia.\nIschia \u00e8 il comune con maggiore popolazione dell'isola, con numerosi alberghi di ogni categoria e un intenso movimento turistico. Possiede una sua via dello shopping che si estende tra via Roma ed il corso Vittoria Colonna. Non mancano il divertimento e diverse attrazioni di tipo turistico: basti pensare, tra l'altro, alla cosiddetta \"rive droite\" (la riva destra del porto) con night-club, piano-bar, discoteche, taverne folkloristiche, enoteche, ristoranti tipici, negozi con artigianato locale e boutique.\nInfrastrutture e trasporti.\nDal 1957 all'inizio degli anni 1970 \u00e8 stata attiva la funivia del Montagnone.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIschia \u00e8 gemellata con:\nSport.\nHa sede nel comune la societ\u00e0 di Ischia Calcio, che ha disputato anche campionati professionistici nazionali.\nLa pallavolo \u00e8 rappresentata dalla Pallavolo Isolana, squadra femminile nata dalla fusione di due societ\u00e0 isolane, APD Libertas Phoros Forio ed A.S. Ischia Pallavolo: nel 2007-2008 ha militato in Serie C.\nLa societ\u00e0 di pallanuoto milita nel campionato nazionale di pallanuoto maschile di Serie B 2020-2021.\nSi \u00e8 svolta a Ischia la seconda tappa del Giro d'Italia 2013, cronometro a squadre, da Ischia Porto a Forio.\nImpianti sportivi.\nHanno sede nel comune lo Stadio Vincenzo Mazzella e lo Stadio Vincenzo Rispoli."}
{"id": "31601", "revid": "367445", "url": "https://it.wikipedia.org/wiki?curid=31601", "title": "Lettere (Italia)", "text": "Lettere \u00e8 un comune italiano sparso di abitanti della citt\u00e0 metropolitana di Napoli in Campania.\nSituato nella parte meridionale del golfo di Napoli, arroccato sui monti Lattari, del cui parco regionale fa parte. La sede comunale \u00e8 posta nella frazione di Piazza Roma.\nStoria.\nL'origine di Lettere \u00e8 sicuramente di epoca romana: l'ipotesi pi\u00f9 accreditata \u00e8 che Lucio Cornelio Silla, durante la guerra sociale e l'imminente attacco a Stabiae, si accamp\u00f2 su una collina sopra la citt\u00e0 stabiana, costruendo un \"castrum\", dove gli venivano recapitate delle lettere dal senato romano che lo elogiavano per le imprese e le conquiste effettuate: proprio da tale evento alcuni storici suppongono che sia derivato il nome della citt\u00e0, mentre altri l'associano al termine \"lattaro\", come testimoniato da Cassiodoro e Procopio, che descrivevano la zona come ottimale per far pascolare le pecore e mucche da cui ricavare il latte. Nel 1976, a seguito di alcuni scavi archeologici, furono scoperte tombe di una necropoli di epoca romana, nelle quali furono ritrovati un lacrimario, un balsamario, lucerne, vasi e diverse iscrizioni funerarie appartenenti alle famiglie dei Corneli, Prisci e dei Valerii.\nA seguito della caduta dell'Impero romano d'Occidente, Lettere si leg\u00f2 alla Repubblica di Amalfi, di cui divenne citt\u00e0 di confine: gli amalfitani, per proteggere il loro territorio dalle incursioni provenienti dal golfo di Napoli, costruirono un castello, che proteggeva al contempo anche il piccolo villaggio; tra il 978 e il 979 venne inoltre creata la diocesi di Lettere, che aveva sede nella cattedrale in stile romanico, posta nelle vicinanze del castello, e di cui oggi rimangono alcuni ruderi del perimetro e del campanile: Lettere divenne quindi nodo nevralgico sia per i commerci terrestri degli amalfitani, verso Napoli, sia militare. Decaduta la repubblica di Amalfi, nel XVI secolo la citt\u00e0 pass\u00f2 sotto il dominio degli Aragonesi.\nIn seguito il castello perse la sua funzione difensiva e la vita inizi\u00f2 a svilupparsi anche al di fuori delle sue mura, nelle colline circostanti: pochi eventi interessarono la zona, dove si svilupp\u00f2 una vita per lo pi\u00f9 contadina, dedita all'agricoltura e alla pastorizia. Lettere divent\u00f2 quindi feudo in et\u00e0 medievale e poi comune autonomo a partire dal 1557.\nMonumenti e luoghi d'interesse.\nSono due i principali luoghi d'interesse della citt\u00e0: il castello di Lettere edificato per volere degli amalfitani, fu avamposto di guardia del ducato ed in seguito notevolmente ampliato sia dai Normanni che dagli Svevi, anche se fu sotto gli Angioini che raggiunse l'apice del suo splendore, con la costruzione di nuove torri e l'introduzione delle armi da fuoco. Con l'arrivo degli Aragonesi, perse la sua funzione militare e venne trasformato in abitazione privata, prima di essere completamente abbandonato, riducendosi ad un rudere: \u00e8 stato conseguentemente restaurato tra la fine degli anni novanta e l'inizio degli anni 2000.\nIl santuario di Sant'Anna, cattedrale della soppressa diocesi di Lettere fino al 1818, era originariamente dedicata a Santa Maria Assunta e fu edificata in sostituzione di una pi\u00f9 antica cattedrale, diventata ormai insufficiente, alla fine del XVI secolo: nel corso degli anni sub\u00ec numerosi restauri e rifacimenti e l'aspetto odierno risale al 1791. Di notevole interesse la pala dell'altare maggiore, dedicata alla \"Vergine con il Bambino Ges\u00f9\", una tela raffigurante la \"Madonna del Rosario\", due tele del XVIII secolo dedicate a \"San Giuseppe\" e \"San Giovanni Battista\" e la statua di sant'Anna, patrona della citt\u00e0, posta nell'omonima cappella, risalente al 1503.\nSono inoltre ancora visibili i ruderi della vecchia cattedrale nei pressi del castello, di cui si scorgono solo parti delle mura perimetrali, mentre risulta essere meglio conservato il campanile, risalente al XII secolo e decorato a tarsi in tufo grigio e sei rosoni, ognuno differente dall'altro.\nGeografia antropica.\nLettere \u00e8 un comune italiano sparso ed \u00e8 quindi composto da frazioni separate: secondo lo statuto, il municipio \u00e8 situato in Piazza Roma, centro cittadino, intorno al quale vertono le frazioni di Fuscoli, Depugliano, Orsano, San Lorenzo, San Nicola e le borgate di Pagliano e Saletta.\nEconomia.\nLettere grazie ai vasti vigneti assieme a Gragnano e Sorrento \u00e8 una delle produttrici di vino di tutta la Penisola Sorrentina: il vino prodotto \u00e8 bianco, rosso ed un rosso frizzante naturale che porta il nome del comune.\nInfrastrutture e trasporti.\nLettere \u00e8 raggiungibile tramite una serie di strade: la principale \u00e8 quella proveniente da Casola di Napoli, che parte da Gragnano; altre strade di minor importanza sono una proveniente sempre da Casola di Napoli ed un'altra da Sant'Antonio Abate, che tocca la zona del castello. La mobilit\u00e0 pendolare \u00e8 affidata esclusivamente al servizio di autobus offerto da Sita Sud, che collega la citt\u00e0 con Gragnano, Castellammare di Stabia e Napoli."}
{"id": "31603", "revid": "124891849", "url": "https://it.wikipedia.org/wiki?curid=31603", "title": "Liveri", "text": "Liveri \u00e8 un comune italiano di abitanti della citt\u00e0 metropolitana di Napoli in Campania.\nStoria.\nLe origini di Liveri sono incerte, non vi sono molte e fondate notizie riguardo tale argomento, ma stando alle narrazioni, le sue origini possono essere varie. Secondo alcune fonti le origini risalgono al tempo in cui i romani combatterono contro i cartaginesi. Questi ultimi, guidati da Annibale, durante l'assedio della ricca Nola, stanziarono gli accampamenti presso una distesa sita ai piedi del colle ove attualmente sorge il paesino, tanto \u00e8 vero che vi \u00e8 una spianata denominata \"campo di Annibale\". Secondo altre fonti, invece, il piccolo centro deriva le sue origini da alcuni spostamenti del popolo nolano verso territori esterni alle mura per sfuggire dalle invasioni e razzie dei visigoti guidati da Alarico.\nStorici e ricercatori hanno approfondito i loro studi sulla ricerca per stabilire l\u2019origine urbano detto poi Liveri. Secondo Federico Muto, un primo nucleo abitativo fu quello derivato dallo spostamento di un gruppo umano proveniente da \"Larinum\", citt\u00e0 frentana, che si insedi\u00f2 l\u00e0 dove si disse \u201cVicus Martianus\u201d (oggi Marzano di Nola) e quello pi\u00f9 ad ovest, detto Liberi (oggi Liveri).\nLo storico Ambrogio Leone, nel 1500, afferma che i \u201cNolani\u201d del Colle di Cicala abbandonarono questo sito e per stanziarsi in pianura; alcuni diedero origine ai borghi di San Paolo (oggi San Paolo Bel Sito), di Bardi (oggi Livardi, frazione di San Paolo Bel Sito) e di Liberi (oggi Liveri), mentre altri si accorparono ai nuclei abitativi gi\u00e0 esistenti di Marzano (oggi Marzano di Nola) e Casamarciano.\nLo storico Gianstefano Remondini presenta, invece, soltanto l\u2019elenco dei luoghi: San Paolo, Bardi, Scarvajto e Liberi.\nLo storico Musco segue Ambrogio Leone e riferisce che la \u201cCivitas Liberorum\u201d fu dovuta a schiavi restituiti alla libert\u00e0. Minieri fa principiare l\u2019origine del paese dalla calata di Alarico e dei Goti (400 d.C.), per la quale alcuni Nolani abbandonarono la citt\u00e0 di Nola e si portarono sulle colline.\nLa verit\u00e0 storica si ritiene rintracciata dal prof. Felice Ianniciello che ha stabilito l\u2019origine del paese Liveri dalla venuta in Italia del Cartaginese Annibale Barca. Costui, dopo Canne (in Puglia), dove inflisse una dura sconfitta ai romani, si diresse verse l\u2019Irpinia e poi verso la piana vesuviana. Dopo un tentativo di prendere Napoli, vi rinunci\u00f2 e si diresse verso la ricca e opulenta Nola, citt\u00e0 turrita e molto estesa, amica dei Romani, il cui Senato teneva ben salda l\u2019alleanza con Roma.\n\u201cAventu eius in propinquum agrum mota nolana est plebs, iam aversa a Romanis et infesta Senatui suo\u201d Cos\u00ec una delegazione della Plebe, che parteggiava per il Cartaginese, si port\u00f2 al suo accampamento per indurlo a prendere la citt\u00e0. Ma dov\u2019era il campo di Annibale? Dove si era schierato per combattere il nemico? Era sul pianoro che da San Paolo si estendeva a Liveri, Marzano di Nola, Visciano e parte del Vallo di Lauro. Si trova a circa quattro chilometri da Nola e da esso si poteva godere di una vista panoramica della valle fino a Nola e al Vesuvio. La tradizione orale nei secoli, ha definito quel luogo \u201cfor\u2019 \u2019o campo\u201d oppure \u201cncopp\u2019 \u2019o campo \u2019e Annibale\u201d. Ci\u00f2 dimostra la veridicit\u00e0 storica. Ad acclarare tutto ci\u00f2 viene in aiuto il sommo Tito Livio, che nella sua opera \u201cAB URBE CONDITA LIBRI\u201d tratta proprio dell\u2019argomento storico che interessa. Vi \u00e8 riportato lo scontro tra i Romani-Nolani e i Cartaginesi. Egli dice: Mille fere passuum inter urbe erant castraque; eo spatio (et sunt omnia campi circa Nolam) concurrerunt\u201d. A circa due chilometri dalla citt\u00e0 vi fu una battaglia, quindi l\u2019accampamento doveva essere ad altrettanta distanza, tenendo presente che tra Nola e il piano scorreva un fiumicello denominato il Dragone, utile per Barcida. Dopo la vittoria dei romani e la delegazione della plebe di circa settanta persone fu passata per le armi. Successivamente un'altra delegazione si port\u00f2 da Annibale ma questi prefer\u00ec allontanarsi dal vesuviano. I Nolani fuoriusciti preferirono rimanere negli accampamenti del Barcida (raggiunti poi dai familiari) e diedero origine a quel raggruppamento umano che prese il nome di Liberi (dalla schiavit\u00f9 dei Romani). Tutto ci\u00f2 si svolse negli anni 216, 215, 214, a.c.\nNotizie certe sulla storia del paese si hanno a partire dal XVI secolo, quando nel 1514 ci furono varie apparizioni della Madonna ad Autilia Scala, una pastorella del luogo. Da allora Liveri \u00e8 divenuto un frequentato luogo di culto per il Santuario di Santa Maria a Parete, costruito nello stesso secolo e adornato ad opera del nobile patrizio nolano Girolamo Barone tra il 1603 e il 1607.\nNel 1600 fu casale di Nola, feudo della famiglia Mastrilli e in seguito della famiglia Barone.\nDonna Lucrezia della nobile famiglia dei Filomarino di Napoli \"felicemente accasata a don Marcello della famiglia patrizia dei Barone di Nola\u2026 lasci\u00f2, tra le sue volont\u00e0 testamentarie, un legato di trecento ducati, da spendere per i lavori di abbellimento della cappella della Vergine e ne oner\u00f2 il diletto figlio Girolamo, anch'egli devotissimo alla Vergine. nell'anno 1604, Girolamo Barone, facoltoso patrizio Nolano, zio dell'omonimo barone della terra di Liveri, dispose, in esecuzione della volont\u00e0 materna e con il beneplacito e plauso dei Canonici, l'inizio dei lavori di costruzione della nuova Cappella della Vergine. Il relativo progetto, allestito \"molto probabilmente da qualche allievo del Bramante\" \"o \"\"da qualche discepolo del bergamasco Cosimo Fanzaga\" [P. C, Canterino \"Il Santuario di S.Maria a Parete regina delle Vittorie\" 1927] \"prevedeva la demolizione dell'originaria Cappella, conservando intatta la sola parete con l'ornato antico intorno all'icona della\" Vergine\" e la costruzione di un tempietto a forma rettangolare e \"\"a guisa della Santa Casa di Loreto\" [Ibidem]. \"Per l'esecuzione dei programmati lavori egli aveva contattato i migliori maestri di fabbrica e stucchi, nonch\u00e9 i pi\u00f9 noti e valenti maestri dell'arte pittorica che \"\"godevano in quel torno di tempo fama di distinti artisti\" [Cav. Camillo Guerra \"Memoria sul piccolo Tempio della Chiesa di Liveri\"].\nUn incendio di natura dolosa, la notte del 29 gennaio 1989, ha distrutto in parte il Santuario, poi ricostruito; si conserva intatto nei secoli il tempietto della Madonna Regina delle Vittorie, affrescato da Belisario Corenzio, mentre sono andate perdute importanti tele del 1500.\nSimboli.\nLo stemma del Comune, concesso con Decreto del presidente della Repubblica del 5 febbraio 2005, si blasona:\nIl titolo di \"Civitas Mariae\", sottolinea il culto mariano che segna fortemente il paese di Liveri.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 62 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nLa citt\u00e0 mariana \u00e8 da sempre definita il borgo della luce. Tale appellativo \u00e8 riconducibile anche alla vetusta lavorazione della cera. Il particolare materiale noto fino dall'antichit\u00e0, si adatta alle varie esigenze richieste da creazioni di varie dimensioni e all'attitudine dell'artista che la plasma. A Liveri le cererie operanti sono 14, la maggior parte delle quali ubicate nella zona PIP (Piano Insediamento Produttivo), e producono ceri artistici e liturgici e, inoltre, paraffine industriali.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31607", "revid": "30610", "url": "https://it.wikipedia.org/wiki?curid=31607", "title": "Massa Lubrense", "text": "Massa Lubrense (\"M\u00e0ss\u00eb\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nIl centro urbano \u00e8 dove sorge il palazzo del municipio, \u00e8 situato sulla penisola sorrentina, al confine con la Costiera amalfitana.\nStoria.\nSimboli.\nLo stemma del Comune di Massa Lubrense \u00e8 stato concesso con decreto del presidente della Repubblica n\u00b0 4052 del 19 luglio 1986.\nNello stemma \u00e8 raffigurata l'immagine della Vergine della Lobra.\nMonumenti e luoghi d'interesse.\nLa baia di Ieranto.\nL'area marina protetta di punta Campanella impedisce l'accesso alla baia di Ieranto a tutte le imbarcazioni a motore. Alla baia \u00e8 possibile arrivare tramite un sentiero che parte da Nerano.\nParco Marino di Punta Campanella.\nCreato negli anni novanta per tutelare il patrimonio naturale della penisola.\nLa Marina della Lobra.\n\u00c8 situata su un piccolo tratto della Penisola sorrentina e in particolare costituisce il piccolo porto del comune di Massa Lubrense. Essa prende il nome dall'antica chiesa sovrastante, dedicata alla Madonna della Lobra, protettrice del luogo. Il piccolo porto si presenta come un'insenatura naturale che ospita molteplici imbarcazioni da diporto e da pesca, nonch\u00e9 un Circolo Nautico dal 1973. Il luogo si caratterizza anche per le costruzioni, ancora in stile mediterraneo, che si armonizzano pienamente con il paesaggio circostante e richiamano alla semplicit\u00e0 della vita del borgo antico, ma che oggi ospitano numerosi villeggianti.\nScoglio del Vervece.\nDavanti al porto della Marina della Lobra, vi \u00e8 un isolotto, detto il \"Vervece\", dove a settembre ha luogo una cerimonia con celebrazione della Messa sullo scoglio cui assistono centinaia di imbarcazioni locali e non, con deposizione di corone di fiori sulla statua della Madonna collocata sul fondale a circa 11\u00a0m di profondit\u00e0, nei pressi dello scoglio, in memoria di tutti gli scomparsi in mare, specialmente sommozzatori.\nCultura.\nNell'architettura contemporanea.\nNella frazione di Nerano sorge la villa costruita dall'architetto Arrigo Marsiglia come propria residenza.\nNella fiction italiana.\nDal 2006 al 2009 Massa Lubrense \u00e8 stata la \"location\" della serie televisiva \"Un posto al sole d'estate\", prodotta da Rai Fiction e Grundy Italia e andata in onda nel periodo estivo su Raitre.\nAlcune puntate della fiction \"Capri\" sono state registrate a Massa Lubrense.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nL'unico C.A.P. del comune e delle sue frazioni \u00e8 80061 dal 2010\u00a0.\nQuesti sono i precedenti C.A.P. assegnati:"}
{"id": "31608", "revid": "125461637", "url": "https://it.wikipedia.org/wiki?curid=31608", "title": "Pian di Sc\u00f2", "text": "Pian di Sc\u00f2 \u00e8 una frazione del comune di Castelfranco Piandisc\u00f2, situato in provincia di Arezzo nell'area di confine con la Provincia di Firenze. Dal 1\u00ba gennaio 2014 si \u00e8 unito con il vicino comune di Castelfranco di Sopra per formare il nuovo comune di Castelfranco Piandisc\u00f2.\nStoria.\nSituato lungo il percorso dell'antica strada consolare romana Cassia antica, il borgo di Pian di Sc\u00f2 si sviluppa intorno alla pieve romanica di Santa Maria a Sc\u00f2, fondata intorno all'anno mille come fulcro di una pievania comprendente due monasteri (Gastra e San Salvatore a Soffena, nella vicina Castelfranco di Sopra) e tredici chiese. Entrata a far parte della Lega di Castelfranco su pressioni della Repubblica Fiorentina, divenne avamposto del dispositivo di difesa teso a contrastare l'influenza degli Ubertini e dei Pazzi sull'altopiano valdarnese.\nAlla dissoluzione della lega, operata dal Granduca di Toscana Pietro Leopoldo nel 1774, Pian di Sc\u00f2 fu integrata nella Comunit\u00e0 di Castelfranco. \nA seguito dell'occupazione napoleonica il borgo venne reso autonomo con la costituzione nel 1809 della Comunit\u00e0 di Pian di Sc\u00f2.\nAl plebiscito del 1860 per l'annessione della Toscana alla Sardegna i \"s\u00ec\" non ottennero la maggioranza degli aventi diritto (301 su totale di 778), sintomo dell'opposizione all'annessione.\nGemellaggi.\nPian di Sc\u00f2 \u00e8 gemellato con:"}
{"id": "31609", "revid": "322321", "url": "https://it.wikipedia.org/wiki?curid=31609", "title": "Pieve Santo Stefano", "text": "Pieve Santo Stefano (\"La Pi\u00e8ve\" in dialetto locale, e anticamente \"Suppetia\") \u00e8 un comune italiano di abitanti della Valtiberina, nella provincia di Arezzo.\nIl 7 marzo 1957 il gonfalone di Pieve Santo Stefano viene insignito della croce di guerra al valor militare.\nDal 1984 \u00e8 sede dell'Archivio Diaristico Nazionale, su iniziativa del giornalista e scrittore Saverio Tutino.\nGeografia fisica.\nCon i suoi 155 chilometri quadrati \u00e8 per estensione il terzo comune della provincia di Arezzo.\nConfina a nord con il comune romagnolo di Verghereto, ad ovest con i comuni di Chiusi della Verna e Caprese Michelangelo, ad est con quello di Badia Tedalda e a sud con quelli di Anghiari e Sansepolcro. Il nucleo storico si insedia su un bacino naturale tracciato dalla confluenza del fiume Tevere e del torrente Ancione, a 433 metri di altitudine, e si divide principalmente in quattro \"Rioni\": Centropaese, Ponte Vecchio, Ponte Nuovo e Rialto.\nOrigine del toponimo.\nL\u2019antico toponimo \"Suppetia\" viene tradizionalmente fatto derivare dalla voce del verbo latino \"\u201csuppeditare\u201d\" (rifornire), facendo riferimento al primo insediamento romano stabilitosi presso la confluenza dei fiumi Tevere ed Ancione, al fine di spedire a Roma via Tevere il legname proveniente dalla Massa Trabaria. Le fondamenta delle piscine o vasche di fluitazione nominate da Plino il Vecchio nell'Historia Naturalis (L.3,C.5) sono tuttora esistenti presso il ponte di Valsavignone e quello di Formole.\nUn'altra versione fa risalire la ragione del toponimo \"Sulpitia\" (invece che \"Suppetia\") a un\u2019inscrizione su una lapide, dissotterrata il 10 agosto del 1636 durante il restauro del tempietto ottagono del Colledestro, la quale informava esservi edificato in quello stesso luogo da Publio Sulpicio e dalla moglie Cellina un tempio per il culto del dio del Tevere e delle sue ninfe. Se ne deriva dunque \"Sulpitia\" quale possedimento della famiglia romana \"Sulpicia\".\nNell\"Historia longobardorum\" di Paolo Diacono (VIII secolo) \"Suppetia\" prende il nome di \"Verona\" \"(\"Oppidum quod Verona appellatur\"\"), e il suo territorio \"Massa Verona\" (da \"Teverona\", per aferesi, secondo Giovanni Sacchi).\nLa prima menzione della \u201cPieve di Santo Stefano\u201d si ha in un privilegio del pontefice Innocenzo III (1198).\nIl \"\u201cTrattato dell\u2019origine ed antichit\u00e0 delle citt\u00e0 e castelli\u201d\" di Francesco Alamanni fa risalire il cambio del toponimo a un miracolo operato dal protomartire, a vantaggio di un ricco cittadino, similmente chiamato Stefano, prossimo ad annegare nelle acque del fiume Tevere.\nDall'XI al XIII secolo assume i toponimi temporanei di \"Castelfranco\" e \"Castel San Donato\".\nStoria.\nDalla preistoria a \"Suppetia\".\nRitrovamenti presso i siti de\u2019 La Consuma e del Poggiolo della Madonnuccia testimoniano una presenza dell\u2019uomo nel territorio sin dal neolitico e dall\u2019Et\u00e0 del Bronzo, mentre di epoca etrusca sono quelli del sito archeologico di Tizzano.\nIn epoca romana diventa un importante centro di raccolta e spedizione del legname proveniente dai boschi della Massa Trabaria, inviati a Roma tramite fluitazione, e impiegati nella costruzione di edifici civili, religiosi e di imbarcazioni. Si diffondono in grande numero piccoli insediamenti, \u201cvici\u201d e fattorie, localizzati principalmente nella parte sud del comune.\nIl primo nucleo abitativo prende il nome di \"Suppetia\", o \"Sulpitia\". Di costruzione romana sono i ponti sul fiume Tevere, di cui restano esigue tracce al Pozzale, a Formole (\"Forum Murli\") e a Sigliano. Su quest\u2019ultimo, edificato in cinque arcate sotto Livio il Salinatore (III sec. a.c) lungo la principale delle sei arterie dell\u2019epoca, l\"Ariminensis\", che collegava Arezzo con Rimini, transita la V corte comandata da Marco Antonio, dirottata da Cesare su Arezzo dopo il passaggio del Rubicone (49 a.C.).\nEpoca medievale.\nDa \"Castello di Verona\" a \"Castelfranco\".\nSotto il regno di Liutprando i longobardi si impossessano della regione, estendendo l\u2019arimannia aretina fino a Montedoglio e a Suppetia, che sotto il loro dominio viene eletta Viscontado con il nome di \"Castello di Verona\", e \"Massa Verona\" quello del suo territorio.\nOttone I di Sassonia, divenuto Re d\u2019Italia (951) e Imperatore del Sacro Romano Impero (962), affida a Goffredo D\u2019Ildebrando il Viscontado della Massa Verona, come ribadito nel privilegio emesso ad Ostia nel dicembre del 967.\nLa famiglia comitale di Montedoglio, di cui Goffredo rappresenta il capostipite, esercita il governo del Viscontado per due secoli, fino a dotare il Castello di Verona, con la contessa Matilde di Pier Simoncione, della prima cerchia di mura (lungo le attuali Via Arezzo e Via Antiche Prigioni), un cassero e un palazzo del governatore. Per favorirne il popolamento promuove una politica di esenzioni e privilegi, mutando cos\u00ec il toponimo in \"Castelfranco.\" Al momento della morte, ne nomina nuovo padrone l\u2019arciprete, coadiuvato da un consiglio di dodici popolani.\nDa \"Castel San Donato\" ai Tarlati.\nNel 1217, durante la sua terza peregrinazione al Monte Verna, Francesco d\u2019Assisi \u00e8 ospite della famiglia Mercanti nel castello della Pieve di Santo Stefano, e poi della famiglia Beccherini, in Castelnuovo. L\u2019arcipretura, su petizione popolare, dona al frate il convento di Cerbaiolo, che diventa nel 1218 dimora dei frati minori francescani, tra i quali Antonio da Padova.\nNel XIII secolo il castello della Pieve subisce ripetute scorrerie e guasti da parte di Borgo Sansepolcro, cos\u00ec da risolvere l\u2019arciprete Benvenuto a consegnare il paese al protettorato del Comune di Arezzo (1255). Ci\u00f2 nonostante viene nuovamente assalito e rovinato, dai biturgensi (nel 1257 e nel 1263) e dai fiorentini (1259), inducendo i rappresentanti del popolo a chiedere questa volta protezione, con un atto di \u201c\"commendatio\"\u201d collettiva, al potente Vescovo d\u2019Arezzo, Guglielmino Ubertini. In un patto siglato a Bibbiena il 29 ottobre del 1264, l\u2019Ubertini si fa padrone di Pieve Santo Stefano, si impegna a dotarla di fortificazioni e a costruire un nuovo e pi\u00f9 robusto castello, assegnandole il nuovo toponimo di \"Castel San Donato\", in onore del patrono di Arezzo.\nNel 1269 Borgo Sansepolcro, con la partecipazione dei perugini, attacca e danneggia severamente Castel San Donato, saccheggiandone il contado. Arezzo interviene assediando Borgo Sansepolcro, che capitola, e nella pace stipulata con gli aretini il 30 settembre del 1269 si obbliga a ricostruire l\u2019abitato del Castello della Pieve di Santo Stefano, che nel documento riguadagna il vecchio toponimo.\nCaduto l\u2019Ubertini nella Battaglia di Campaldino (1289), Uguccione della Faggiuola ne eredita la signoria su Arezzo e le sue province, che riconquista dopo il caos seguito a quella battaglia. Nel 1310 il potere passa ai Tarlati di Pietramala, prima con Guido, Vescovo d\u2019Arezzo, poi con il fratello Pier Saccone e il nipote Maso Tarlati, detto Tasano. Durante il loro governo viene fabbricata una nuova piazza (le odierne Piazza Santo Stefano e Piazza Fanfani) con nuove abitazioni intorno. Il tutto \u00e8 cinto da una seconda cerchia di mura e bastioni, con due porte di ingresso, quella del Ponte, in corrispondenza del Ponte Vecchio, e quella di Tasano, che ancora oggi porta il nome del Tarlati.\nDalla Repubblica Fiorentina al Granducato.\nNel 1384 Arezzo viene venduta a Firenze dal capitano di ventura Enguerrand de Coucy, e Pieve Santo Stefano ne segue il destino amministrativo e politico, sottomettendosi volontariamente all'oligarchia fiorentina nel 1387.\nSegue un lungo periodo di pace politica e sociale sotto la signoria medicea. Nel 1483 viene completata la terza cinta muraria, a inglobare il nuovo quartiere del \u201c\"Borgo Maestro\"\u201d, che va dalla Porta di Tasano, sopra la quale viene edificato il nuovo palazzo vicariale, alla Porta Fiorentina. Seguono la Loggia del Grano, la Fonte del Tribunale (1511), e il monastero delle Clarisse francescane (1514)..\nNel 1520 il territorio di Pieve Santo Stefano \u00e8 scorporato dalla Diocesi di Citt\u00e0 di Castello e aggregato alla nuova Diocesi di Sansepolcro, della quale costituisce uno dei centri maggiori per numero di abitanti e di chiese.\nIl 18 aprile del 1527 l\u2019esercito di lanzichenecchi e spagnoli dell\u2019Imperatore Carlo V d\u2019Asburgo, guidate da Carlo di Borbone alla volta del sacco di Roma, valicando l\u2019Appennino in numero di 35.000 unit\u00e0, assedia Pieve Santo Stefano per cinque giorni, pur non riuscendo a prevalere sulle difese messe in campo dal vicario della Repubblica fiorentina Antonio Castellani. L\u2019evento \u00e8 riportato sia sull\u2019 \"\"Istoria d\u2019Italia\" di Francesco Guicciardini che sulla \"Storia fiorentina\"\" di Benedetto Varchi.\nNel 1589 l\u2019arciprete Rodolfo Cupers istituisce un processo canonico che autentica venticinque miracoli compiuti da un\u2019immagine della \u201cVergine Maria\u201d, posta su una maest\u00e0 rurale. Intorno ad essa, nel 1590, viene edificato con le oblazioni dei fedeli il Santuario della Madonna dei Lumi, completato nel 1625. Durante la peste del 1631, l\u20198 di settembre, viene emesso un solenne voto di festeggiare in perpetuo la sua nativit\u00e0, ratificato dal cancelliere granducale a peste debellata. Nasce la tradizione della Festa della Madonna dei Lumi.\nDurante il Granducato dei Lorena il granduca Pietro Leopoldo visita due volte Pieve Santo Stefano, nel 1777 (dal 16 al 18 settembre) e nel 1787 (16 maggio), occasione in cui si fa condurre sulla vetta del Poggio di Stantino per avere panorama delle sue terre.\nNel XIX secolo, nonostante il lento declino che interessa anche gli altri centri altotiberini, diviene un importante centro di mercato del bestiame, dove si allestiscono regolari fiere in cui vengono esposti presso il Campo alla Badia fino a mille animali vaccini.\nIl 29 settembre del 1844 viene inaugurato il cantiere per la costruzione della Collegiata di Santo Stefano, ultimata nel 1881, in luogo dell\u2019antica pieve intitolata al santo patrono.\nIl 14 febbraio del 1855, dopo settimane di abbondanti piogge, neve, e alcune scosse di terremoto, una grande falda del Poggio di Belmonte, a sud di Pieve Santo Stefano, frana a valle, incontrando il Poggio di Stantino e ostruendo completamente il corso del Tevere. Il paese, subitamente evacuato, \u00e8 allagato per i quattro quinti della sua altezza. La calamit\u00e0 distrugge grande parte dell\u2019immagine originaria della struttura urbana. Si stimano anche perdute opere artistiche di rilevanza: una \"Misericordia\" di Piero della Francesca, una \"Nativit\u00e0\" del Ghirlandaio, una \"Santa Lucia\" di Luca Signorelli, due tavole di Pierino del Vaga raffiguranti gli angeli processionanti sulla maest\u00e0 della Madonna dei Lumi, una di Santi di Tito che abbelliva la chiesa di San Francesco, alcune pitture della passione di Raffaellino del Colle e altre non precisate del Vasari. Il granduca Leopoldo II compie un sopralluogo sul posto in barca, e stanzia ingenti finanziamenti.\nDall'Unit\u00e0 d'Italia alla distruzione tedesca.\nIn seguito all'unificazione nazionale del 1861 Pieve Santo Stefano \u00e8 annessa alla Provincia di Arezzo.\nIl 3 novembre 1867 il tenente della Guardia Nazionale e patriota garibaldino Eduardo Corazzini, nato a Bulciano nel 1836 e fratello di Francesco, viene gravemente ferito nella battaglia di Mentana e muore dopo due mesi di sofferenze, il primo gennaio 1868, a Pieve Santo Stefano. A lui il Giosu\u00e8 Carducci dedica la celebre poesia \"Per Eduardo Corazzini\" (Giambi ed Epodi), contenente la \"scomunica\" del poeta a papa Pio IX.\nNel 1874 si inaugura l\u2019ospedale civile, nei locali dell\u2019ex convento della Madonna dei Lumi.\nNel settembre del 1907 il poeta e scrittore Giovanni Papini sposa Giacinta Giovagnoli, di Bulciano. La sua villa bulcianese diviene un salotto letterario ospite di illustri personaggi, quali il poeta e pittore Ardengo Soffici, che vi compie una serie di affreschi, il poeta Giuseppe Ungaretti, il giornalista e scrittore Giuseppe Prezzolini, lo scrittore Domenico Giuliotti.\nIl 6 febbraio del 1908 nasce a Pieve Santo Stefano Amintore Fanfani.\nDurante la prima guerra mondiale centoquarantuno pievani dei cinquecento circa arruolati nell\u2019esercito regio perdono la vita. Ai caduti viene dedicato il \u201cParco delle Rimembranze\u201d, nel rione Rialto, e un monumento realizzato dalla scultore Aurili di Firenze, con epigrafe di Giovanni Papini, prima collocato nella Piazza Santo Stefano, poi spostato nei giardini del Ponte Nuovo.\nCon il secondo conflitto mondiale si compie la distruzione sistematica dell\u2019abitato di Pieve Santo Stefano. Il paese occupa parte integrante degli avamposti della Linea Gotica, iniziata a fortificare \"in loco\" nell'ottobre 1943 dall'organizzazione Todt. Nel giugno del '44 si registra una sostanziale recrudescenza della brutalit\u00e0 tedesca, con razzie, rastrellamenti, esecuzioni, tra cui l'eccidio sulla strada della Verna (14 giugno), in cui perdono la vita dieci persone. Nel mese di agosto, le truppe tedesche in ritirata, dopo aver deportato la popolazione in direzione della Romagna (5/6 agosto), minano e radono al suolo Pieve Santo Stefano. Al 31 agosto del 1944 la distruzione \u00e8 completata: i ponti sul Tevere e il 99% degli edifici sono atterrati, il 95% del bestiame razziato e 1200 ettari di terreno sono minati. Sulle macerie rimangono intatte la Chiesa della Collegiata e la Madonna dei Lumi. Il 2 settembre giungono a Pieve Santo Stefano le prime pattuglie inglesi. L'8 settembre una carica ad orologeria fa saltare il Palazzo Comunale e la torre campanaria. Con la fine delle ostilit\u00e0, la situazione di Pieve Santo Stefano \u00e8 paragonabile solo a quella di Cassino, per rapporto non solo delle Autorit\u00e0 Militari Alleate ma anche dei governi inglese ed americano, che ne fanno esplicita menzione con loro organi attraverso radio e stampa. I cittadini superstiti prendono alloggio tra le rovine del paese, in rifugi di fortuna, o nelle poche case coloniche lasciate intatte nelle campagne. Quarantacinque persone muoiono ancora nello scoppio di mine di cui i tedeschi hanno disseminato il territorio.\nRicostruzione ed et\u00e0 contemporanea.\nNel 1964 viene costruita ex novo la frazione di Valdazze, su un progetto del cavaliere Silvio Giorgetti. In autunno Amintore Fanfani pubblica per Mondadori \"Una Pieve in Italia\", storiografia del paese natale in chiave autobiografica.\nNel 1966 si sviluppa il polo industriale a sud di Pieve Santo Stefano, su iniziativa dell\u2019ingegnere Egidio Capaccini, fondatore di Tratos.\nNella fine degli anni settanta viene ultimata la costruzione della strada di grande comunicazione E45, che collega Orte a Ravenna e costituisce il principale percorso alternativo all\u2019Autostrada del Sole tra Roma e nord-est Italia.\nNel 1977, presso la frazione di Madonnuccia, iniziano i lavori per la realizzazione della Diga di Montedoglio, che hanno compimento nel 1993, dando origine al Lago di Montedoglio, il pi\u00f9 esteso della regione Toscana.\nNel 1984 il giornalista e scrittore Saverio Tutino fonda l\u2019Archivio Diaristico Nazionale.\nDal 18 giugno del 1985 al 2019 Albano Bragagni (centrodestra; lista civica) \u00e8 sindaco di Pieve Santo Stefano, con la sola interruzione dell'amministrazione di Lamberto Palazzeschi (centro-sinistra, 2004-2009).\nIl 26 settembre 2017 viene inaugurata la centrale elettrica da 50 MW (cabina primaria di e-distribuzione, Gruppo Enel) in localit\u00e0 Bisolla.\nOnorificenze.\nPieve Santo Stefano \u00e8 tra le citt\u00e0 decorate al valor militare per la guerra di liberazione, insignito il 7 marzo 1957 della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nCammino di san Francesco.\nPieve Santo Stefano rappresenta l'approdo della prima tappa del cammino francescano (percorso ufficiale del Ministero dei beni e delle attivit\u00e0 culturali e del turismo \"Via di Francesco\", \"Cammino di Francesco\", \"The Way of St. Francis\" e \"Di qui pass\u00f2 Francesco\") che partendo dal Santuario della Verna giunge ad Assisi.\nIl percorso della prima tappa, segnato dal caratteristico simbolo \"Tau\", dal Santuario francescano (1128 m) conduce presso la Croce della Calla (1140 m) e quindi si arrampica fino al punto pi\u00f9 alto del cammino, il Monte Calvano (1254 m). Prosegue in direzione sud-est sul Passo delle Pratelle (1075 m) e sul monte della Modina (1181 m), dal quale digrada fino ai 433 m.s.l.m di Pieve Santo Stefano.\nDa Pieve Santo Stefano giunge a Sansepolcro, nella seconda tappa del cammino, passando per l'eremo di Cerbaiolo, la riserva naturale Alpe della Luna, Pian della Capanna, La Spinella e il convento di Montecasale.\nSociet\u00e0.\nStruttura della popolazione.\nSecondo quanto suggerito dagli indicatori ISTAT a fine 2011, Pieve Santo Stefano presenta un quadro demografico improntato su un elevato indice di vecchiaia (208,8 anziani ogni 100 giovani, contro la media italiana di 148,7), dovuto al progressivo incremento della popolazione in et\u00e0 anziana, alla riduzione di quella in et\u00e0 giovanile, e all\u2019aumento della sopravvivenza. Parallelamente crescono gli indicatori sull'incidenza di residenti stranieri, dall'11,4 del 1991(quota per mille rispetto al totale dei residenti) al 95,6 del 2011, e sull'incidenza dei minori stranieri, dal 5,3% sul totale degli stranieri residenti, al 28,2%. L'ampiezza media delle famiglie \u00e8 in linea con il dato nazionale (2,4 componenti).\nEvoluzione demografica.\nLa popolazione al 31 dicembre 2016 \u00e8 di 3156 persone, con una variazione sull'anno precedente del -0,85%. \nEtnie e minoranze straniere.\nI cittadini stranieri presenti nel comune di Pieve Santo Stefano al 31 dicembre 2016 sono 335. Le nazionalit\u00e0 maggiormente rappresentate in base alla loro percentuale sul totale della popolazione residente (3156 abitanti) sono:\nCultura.\nArtigianato.\n- Tombolo: quella della lavorazione al tombolo \u00e8 un\u2019arte profondamente radicata nella cultura pievana, un tempo praticata per le vie del paese, come momento sociale, ed anche in sede privata, per finalit\u00e0 economiche. Dopo la distruzione arrecata dalla seconda guerra mondiale, l'opera delle merlettaie formatesi alla scuola Santo Stefano della contessa Yole Lamponi ha contribuito attivamente alla rifondazione dell'economia pievana. Oggi la tradizione \u00e8 portata avanti da gruppi di lavoro e da mostre sulla storia del merletto su tombolo a Pieve Santo Stefano, con esposizione di manufatti d\u2019epoca. Un\u2019arte che ha saputo recuperare la tradizione adeguandola alla modernit\u00e0, con attivit\u00e0 specializzate nei disegni su cartoncino per il merletto a fuselli, e sulla sperimentazione di motivi astratti per gioielli e capi d\u2019alta moda.\nIl nono Palio dei Lumi \u00e8 stato interamente realizzato in merletto con lavorazione su tombolo.\nIstruzione.\nIstituto Omnicomprensivo \"Amintore Fanfani\u00a0\u2013 Alberto Maria Camaiti\u201d\nEventi.\nFesta della Madonna dei Lumi.\nLa Festa della Madonna dei Lumi \u00e8 una solenne festivit\u00e0 popolare di carattere religioso che si celebra in onore della Madonna dei Lumi ogni 7 e 8 settembre.\n\u00c8 la pi\u00f9 antica ricorrenza tradizionale del paese valtiberino, ed ha origine durante la peste del 1631.\nStoria.\nNel 1589 la popolazione si riunisce intorno a un'immagine della Madonna, ospitata da una maest\u00e0 rurale posta al limitare del paese. Secondo la tradizione schiere di angeli recanti torce luminose vengono visti corteggiare processionalmente sopra di essa, e in molti che le sono devoti sostengono di esserne stati miracolati. L'arciprete Rodolfo Cupers istituisce regolare processo canonico e autentica venticinque miracoli. Il primo maggio del 1590, con deliberazione del Granduca Ferdinando I de' Medici, viene posta la prima pietra del Santuario che custodisce la portentosa immagine, da quel momento venerata con il nome di \"Vergine SS. Dei Lumi\". Il Santuario della Madonna dei Lumi \u00e8 consacrato con solenne cerimonia il 10 ottobre del 1627, dal vescovo di Sansepolcro Monsignor Filippo Salviati.\nL'8 settembre del 1631, la popolazione, decimata dal contagio della grande epidemia di peste, si rivolge alla sua protettrice affinch\u00e9 possa sollevarla dal terribile flagello, emettendo pubblico voto, per mano del vicario granducale Piero Strozzi, di festeggiare in perpetuo la sua festa, il giorno della nativit\u00e0 mariana. Dopo circa un mese la peste esce dalle mura paesane e il voto viene ratificato dal cancelliere granducale Bartolomeo Magi d'Anghiari, il 21 settembre 1632.\nNel 1717 la sacra icona \u00e8 incoronata dal vescovo Lorenzo Tilli, \"\"\"allo sparo di mortari, a suon di banda\";\" rilucono luminarie sul Santuario, per le vie del paese e sulla piazza, dove viene incendiata \"una bene intesa e costrutta macchina di fuochi artificiali\"\", secondo un canone immutato nei secoli.\nCelebrazioni.\nOgni 7 settembre, vigilia della nativit\u00e0 della Madonna, viene compiuta la Processione dei Lumi nel percorso che va dal Tempietto di Santa Maria del Colledestro al Santuario della Madonna dei Lumi, dove si celebra messa solenne. Al passaggio della fiaccolata i ponti sul Tevere (Ponte Vecchio e Ponte Nuovo) accendono i tradizionali \"pagliai\".\nL'8 settembre vengono officiate tre funzioni religiose a suffragio dell'immagine miracolosa che si venera presso il Santuario della Madonna dei Lumi: due la mattina alle ore 9 e alle ore 11, e una al pomeriggio, con benedizione degli anziani, dei malati e dei bambini. Nel pomeriggio viene effettuata la sfilata storica del Palio dei Lumi, al termine della quale \u00e8 disputata la finale del torneo di calcio in costume al Campo dei Lumi o \"Campo Vecchio\". Segue la premiazione del rione vincitore in Piazza Santo Stefano.\nAl calare della sera dei due giorni di celebrazione, i quattro rioni di Pieve Santo Stefano (\"Centropaese\", \"Rialto\", \"Ponte Vecchio\" e \"Ponte Nuovo\") accendono le proprie luminarie per le rispettive vie del centro abitato. La sera culmina con la tombola in Piazza Fanfani e l'antica tradizione dei fuochi d'artificio.\nPremio Pieve Saverio Tutino.\nPieve Santo Stefano ospita l'Archivio Diaristico Nazionale, in cui vengono raccolti, conservati e disposti alla pubblica fruizione pi\u00f9 di 7500 diari, memorie autobiografiche, epistolari, provenienti da tutta Italia. Ogni anno le scritture autobiografiche inedite pervenute all'Archivio sono esaminate da una commissione di lettura, che ne valuta la genuinit\u00e0 originale, e ne seleziona otto che partecipano alla fase finale, tradizionalmente celebrata nel mese di settembre. Essa si svolge al culmine di una kermesse di tre giorni, un festival della memoria con dibattiti, spettacoli dal vivo, presentazioni di libri, letture di memorie, performance teatrali e musicali, al termine del quale una Giuria Nazionale decreta l'opera vincitrice del \"Premio Pieve Saverio Tutino\".\nNell'ambito delle manifestazioni ufficiali del premio dei diari, l'Archivio Diaristico Nazionale assegna anche il \"Premio Speciale Giuseppe Bartolomei\", il \"Premio per il miglior manoscritto originale\", e i riconoscimenti \"Premio Citt\u00e0 del Diario\" (\"a personalit\u00e0 del panorama culturale che si sono particolarmente distinte per il loro lavoro sulla memoria\") e \"Premio Tutino Giornalista\".\nIl Premio Pieve nasce nel 1985, e dal 2012 porta anche il nome del fondatore dell'Archivio Diaristico Nazionale, il giornalista e scrittore Saverio Tutino.\nSagra del Prugnolo e Giornate del Pastore.\nLa sagra viene allestita ogni anno nel primo fine settimana di maggio, rappresentando il \"prugnolo\" (\"Calocybe Gambosa\") la specie di fungo primaverile per eccellenza, tipica del territorio montano pievano. \u00c8 inserita nel quadro delle \"Giornate del Pastore\", una due-giorni che ha per tema la valorizzazione della cultura contadina e pastorale locali.\nCronoscalata \"Lo Spino\".\nLa cronoscalata \"Lo Spino\" \u00e8 la competizione automobilistica in salita pi\u00f9 importante della provincia di Arezzo e tra le pi\u00f9 riconosciute e ricche di storia anche a livello nazionale. Nasce nel 1965, su iniziativa del sindaco e corridore Adriano Gradi, della Scuderia Chimera di Arezzo, primo organizzatore della gara, e si disputa sul percorso della statale provinciale 208 che da Pieve Santo Stefano conduce a Chiusi Della Verna. Ha ospitato per molto tempo il Campionato Automobilistico Velocit\u00e0 Montagna, e successivamente l'International Hill-Climb Challenge\",\" impegnando nella sua storia piloti al vertice della categoria, come Mauro Nesti, Domenico Scola, Giulio Regosa, Ezio Baribbi, Pasquale Irlando, e annoverando celebri frequentazioni quali Riccardo Patrese, Gilles Villeneuve, Luca di Montezemolo, Markku Alen, Sandro Munari, Arturo Merzario.\nLa cronoscalata \"Lo Spino\" \u00e8 valida per il Campionato Italiano Velocit\u00e0 Salita Auto Storiche e il Campionato Italiano Velocit\u00e0 Montagna motociclistico.\nLe competizioni sono organizzate dall'ASD Pro-Spino Team e si disputano abitualmente durante la stagione estiva.\nPalio dei Lumi.\nIl palio disputato in onore della Madonna dei Lumi ha origine nel XVIII secolo. Era conteso attraverso una corsa, probabilmente su cavalli, e la prima testimonianza scritta dell'evento risale al 1770. La tradizione, decaduta, \u00e8 stata ripresa in epoca moderna, assumendo la dicitura ufficiale di \"Palio dei Lumi\". Esso viene disputato tra i quattro \"Rioni\" di Pieve Santo Stefano (\"Centropaese\", \"Rialto\", \"Ponte Vecchio\", \"Ponte Nuovo\") in un torneo di calcio storico toscano, o calcio in costume. L'evento si lega alla rievocazione storica dell'assedio dei lanzichenecchi del 1527, anno in cui l'esercito dell'imperatore Carlo V, capitanato da Carlo di Borbone in numero di trentacinquemila unit\u00e0 tra spagnoli e lanzichenecchi, pose l'assedio alle mura del castello di Pieve Santo Stefano, senza tuttavia prevalere sulle fiere difese organizzate dal vicario della Repubblica Fiorentina Antonio Castellani. Il fatto d'armi si collega idealmente all'assedio di Firenze (1529-1530), ad opera dello stesso esercito dell'imperatore d'Asburgo, intenzionato dopo il sacco di Roma a ripristinare il potere dei Medici nella Repubblica. Proprio durante l'assedio di Firenze, il 17 febbraio 1530, si gioc\u00f2 la celebre partita di calcio storico alla quale l'odierna rievocazione fiorentina e pievana si ispirano.\nIl Palio dei Lumi dell'era moderna ha origine nel 1978, e viene disputato in onore della Madonna dei Lumi, presso il Campo dei Lumi, l'ultima domenica di agosto (semifinali) e l'8 settembre (finale). Il sorteggio delle semifinali avviene l'ultimo venerd\u00ec del mese di agosto, a conclusione del corteo storico in rievocazione dell'assedio.\nFolclore.\n- Befani: i Befani sono un gruppo di musici e stornellatori dell\u2019antica tradizione contadina, vestiti con pastrani di lana grossa e \u201ccappellacci dalla tesa spiovente, ornati con penne di gaggia colorate\u201d, che un tempo giungevano nelle abitazioni delle famiglie ad annunciare l\u2019Epifania, accettando le offerte in denaro e molto pi\u00f9 spesso in natura che venivano loro largite. Oggi i Befani portano la buona novella della nascita di Ges\u00f9 Bambino per le strade, le piazze, le botteghe del paese, con il loro canto fatto messaggio di pace e fraternit\u00e0 universali, e narrazione rimata dei fatti dell\u2019attualit\u00e0 mondana.\nGastronomia.\nI piatti della tradizione culinaria pievana sono tutti di origine contadina, una cucina cosiddetta \u201cpovera\u201d, improntata all\u2019etica della parsimonia e alla massimizzazione del sapore, fondata sulla genuinit\u00e0 della materia prima e legata al suo ciclo di produzione stagionale. Fanno parte integrante di codesta tradizione:\n- il \"tortello di patate alla lastra\" (patate, farina, uova, formaggio, burro, rigatino, salsiccia, sale, pepe, aglio, noce moscata).\n- il \"raviolo di patata fritto\" (patate, farina, uova, formaggio, sale, noce moscata, ricotta).\n- il raviggiolo.\n- la \"panina\" (pane arricchito preparato con uova, farina, uvetta, unto di maiale, sale, pepe, lievito di birra, zucchero).\n- l\"uovo strapazzato al fungo prugnolo\" (prugnoli rosolati con aglio e olio, uova appena sbattute, sale).\n- la \"frittata di vitalbe\" (cime di vitalbe, olio, burro, uova, sale).\n- la \"ciaccia con la ricotta\" (schiacciata preparata con farina, unto di maiale, sale, pepe, ricotta).\n- il \"baldino\" (dolce fatto con farina bianca, latte, olio, sale, scorza di arancia grattugiata, zucchero).\n- la \"polenta unta e incaciata\" (farina gialla, pancetta, sale, pepe, alloro, formaggio).\n- il \"pievotto\" (biscotto a base di farina, uovo, zucchero, burro, lievito, scorza di limone grattugiata, latte).\n- il \"pancristiano\" (pane cotto a legna imbevuto di uova, salato e impepato moderatamente, rosolato nell\u2019unto).\n- la \"crostata di noci e alchermes\" (pastafrolla, noci tritate, alchermes, zucchero, chiare montate).\n- gli \"zuccherini di legno\" (uova, farina, sale, olio, anice, zucchero).\nEconomia.\nGli indicatori ISTAT di fine 2011 segnano un tasso di disoccupazione comunale al 7,1%, a differenza dell'8,1 toscano e dell'11,4 italiano. L'incidenza occupazionale nel settore agricolo si attesta al 9% del totale degli occupati (12,6% nel 1991), nel settore industriale al 33,7% (39,9% nel 1991), nel settore terziario extracommercio al 38,1% (31,4%nel 1991) e nel settore commercio al 19,3% (16,1% nel 1991). La mobilit\u00e0 occupazionale fuori dal comune di residenza \u00e8 del 50,1%, su un valore nazionale dell'85,7%.\nAl netto di un centro commerciale di medio-piccola entit\u00e0, i maggiori centri occupazionali da segnalare all'interno del comune di Pieve Santo Stefano sono sicuramente Tratos Cavi, azienda leader su scala europea nel settore dei cavi elettrici, elettronici e in fibra ottica; la camiceria Alessandro Gherardi nell'industria dell'abbigliamento; nel terziario, l'Istituto Omnicomprensivo \"Amintore Fanfani - Alberto Maria Camaiti\u201d, con i convitti maschile e femminile, e il Centro Nazionale per lo Studio e la Conservazione della Biodiversit\u00e0 Forestale, con il Vivaio forestale \"Alto Tevere\".\nAmministrazione.\nSindaco Claudio Marcelli, lista civica Insieme per Pieve.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nPieve Santo Stefano \u00e8 gemellato dal 30 marzo 2006 con La Roca del Vall\u00e8s (Spagna ), sede dell'\"Arxiu de la mem\u00f2ria popular\""}
{"id": "31611", "revid": "1564499", "url": "https://it.wikipedia.org/wiki?curid=31611", "title": "Meta (Italia)", "text": "Meta \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nIl comune di Meta \u00e8 posizionato nella penisola sorrentina assieme ai comuni di Vico Equense, Piano di Sorrento, Sant'Agnello, Sorrento e Massa Lubrense. \u00c8 il secondo paese della penisola provenendo da Napoli, dopo Vico Equense, si affaccia infatti solo sul Golfo di Napoli.\nMeta sorge a circa 111 metri sul livello del mare e si estende su una superficie di circa 2,5\u00a0km\u00b2, che comprendono sia zone costiere, con oltre 800 metri di litorale, sia zone montuose, con la frazione di Alberi, il Monte Vico Alvano a Sud Est, di 642 metri, e parte dei Monti Lattari.\nSebbene non esistano reali divisioni politiche all'interno del comune, la tradizione popolare vede Meta divisa in due parti ben distinte: Meta \"di sopra\" e Meta \"di sotto\"; la prima comprende Alberi e la zona interna del paese; la seconda \u00e8 invece composta dalla zona antistante la costa.\nOrigini del nome.\nEsistono diverse interpretazioni sull'origine del nome di Meta: alcuni affermano che derivi dal nome di una casa antichissima la cui costruzione non fu mai portata a termine; altri da una qualit\u00e0 di uva coltivata sui colli di Meta. La tesi pi\u00f9 verosimile vuole che il nome di Meta derivi dalla sua posizione geografica: il paese sorge infatti al termine della penisola sorrentina; per di pi\u00f9 dove si trova la Basilica della Madonna del Lauro, vi era nell'antichit\u00e0 la pietra miliare terminale della penisola sorrentina.\nStoria.\nLa storia del paese \u00e8 strettamente legata a quella della Penisola e dell'intero Regno di Napoli. Si fa risalire la fondazione di Meta all'incirca al VII secolo d.C. Nel IX secolo i metesi avevano un'ottima marina mercantile e frequentavano i porti dell'Oriente, compresi quelli della Palestina. Si pu\u00f2 quindi pensare che fossero devoti alla Madonna del Taborre, la cui statua poi fu trasportata a Meta. In seguito ad un'apparizione divina fra rami di alloro, la santa prese il nome di Madonna del Lauro. La tradizione paesana colloca l'apparizione della Madonna dove oggi sorge la basilica a essa dedicata.\nSotto la dominazione aragonese, re Ferdinando eman\u00f2 nell'anno 1491 un decreto detto \"capitolo\", in cui si stabiliva che Sorrento doveva amministrare la citt\u00e0 entro le sue mura ed il territorio che comprendeva i due paesi confinanti: Piano e Meta; da questo si deduce che solo da quella data i Metesi ebbero un'effettiva rappresentazione nel governo sorrentino.\nIn epoca medievale Meta e Piano di Sorrento erano riunite in un unico comune e mal sopportavano la presenza della nobilt\u00e0 sorrentina che non solo li gravava di tributi, ma le opprimeva anche politicamente, quasi negando loro la partecipazione al parlamento ed imponendo le sue leggi ed ordinanze comunali. Durante la grande invasione saracena del 1541, Meta conobbe unitamente a Sorrento e Massa, assedi, eccidi ed incendi, ma valorosamente affront\u00f2 le navi dei nemici che cedettero solo dopo una estenuante battaglia.\nLa peste del 1656 colp\u00ec Napoli e si diffuse anche a Meta dove fece moltissime vittime. A questo periodo risale il cantiere navale Alimuri la cui costruzione pare risalga al 1650. A partire dal 1734 i Borbone diventano i nuovi sovrani del Regno di Napoli. In seguito alla caduta dei Borbone, Meta entra a far parte del comune di Sorrento.\nNel 1819 Meta era diventata autonoma; tale autonomia dur\u00f2 fino al periodo fascista: nel 1927 si riun\u00ec a Sorrento insieme ai comuni di Piano e di Sant'Agnello, formando un comune unico, la \"grande Sorrento\". Dal 1946 \u00e8 ritornata ad essere comune indipendente.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 219 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLe arciconfraternite della SS. Immacolata e del SS. Crocifisso e Pio Monte dei Morti danno vita ogni settimana Santa al rito suggestivo delle processioni: il gioved\u00ec santo sfila la processione bianca della SS.Immacolata, mentre il venerd\u00ec notte, e il venerd\u00ec sera, a sfilare \u00e8 la processione nera del SS. Crocifisso e Pio Monte dei Morti. A queste cerimonie tradizionale si aggiunge la rappresentazione pagana \"La via della Croce\" che si tiene ogni due anni, e che ripercorre i momenti pi\u00f9 intensi della Passione di Cristo.\nGeografia antropica.\nFrazioni.\nAlberi.\nLa frazione di Alberi dista circa ottocento metri dal centro di Meta ed \u00e8 raggiungibile tramite una caratteristica strada ripida che presenta in alcuni tratti una carreggiata stretta.\nSi tratta di un percorso coincidente con l'antica Via Minerva (che terminava a Punta Campanella) di epoca romana e che ha rappresentato l'unica via di collegamento tra Sorrento e Stabia fino al 1400.\nPi\u00f9 agevole la strada nel versante opposto che collega Alberi con Vico Equense (a partire da Seiano): la via Raffaele Bosco. Infatti la frazione Alberi fa parte sia del comune di Vico Equense, sia del comune di Meta.\nGiunti nel tratto denominato \u201cVia nuova\u201d si gode del panorama di tutta la penisola sorrentina di indubbio pregio e di un singolare angolo di visuale.\nDa Alberi si diparte una stradina che conduce ad un antico eremo camaldolese posto in localit\u00e0 Astapiana (frazione di Vico Equense).\nAlberi \u00e8 inoltre inserita negli itinerari storico-naturalistici ufficiali del WWF.\nLa frazione \u00e8 conosciuta anche per le attivit\u00e0 artigianali che tradizionalmente vi vengono praticate quali l'ebanisteria e la produzione lattiero-casearia.\nDa visitare la chiesa di Santa Maria delle Grazie.\nNella prima met\u00e0 del Seicento venne istituito da P. Vincenzo Ruggiero, proprio ad Alberi, un fondo per il riscatto di chi era stato rapito dopo le violente e repentine incursioni dei saraceni. Il fondo era denominato \"Opera Pia Monte Ruggiero di Alberi\" e venne istituito probabilmente attorno all'anno 1639.\nDal 1958 Alberi \u00e8 sede della \"Casa di spiritualit\u00e0 Armida Barelli\".\nAlberi \u00e8 stata inoltre sede di una delle prime scuole nautiche della penisola sorrentina della quale si ha documentata traccia in atti databili fino alla fine del Settecento.\nInfrastrutture e trasporti.\nStrade.\nIl comune di Meta \u00e8 attraversato dalla Strada statale 145 Sorrentina, che in paese prende il nome di corso Italia.\nFerrovie.\nLa stazione di Meta sorge lungo la ferrovia Torre Annunziata-Sorrento, facente parte della rete Circumvesuviana gestita dall'Ente Autonomo Volturno.\nPrecedentemente alla costruzione di tale ferrovia, fra il 1906 e il 1946 il comune era attraversato dalla tranvia Castellammare di Stabia-Sorrento, ospitando anche uno dei due depositi della linea. Quest'ultima fu chiusa con l'apertura del prolungamento della ferrovia da Castellammare di Stabia a Sorrento."}
{"id": "31612", "revid": "125615448", "url": "https://it.wikipedia.org/wiki?curid=31612", "title": "Poppi", "text": "Poppi () \u00e8 un comune italiano di abitanti della provincia di Arezzo in Toscana. Il comune \u00e8 inserito nell'elenco dei borghi pi\u00f9 belli d'Italia.\nOrigini del nome.\nIl toponimo deriva da una forma latina \"Pupp\u012b\", ricondotto a un nome personale latino \"P\u016bpius\" o \"P\u016bppius\" oppure a un antroponimo longobardo \"Poppo\".\nStoria.\nLa storia del paese \u00e8 strettamente legata alle vicende della famiglia dei conti Guidi, che lo dominarono dal 1191 fino al 1440 quando divenne sede del vicario della Repubblica di Firenze. Alla famiglia dei conti Guidi si deve la struttura dell'attuale borgo medioevale: fu infatti il conte Simone da Battifolle, che nel 1200 inizi\u00f2 la trasformazione del cassero del castello in residenza signorile di citt\u00e0 e nel 1261 fece costruire l'attuale cerchia muraria con le cinque porte di accesso al paese oggi ridotte a quattro.\nNel castello di Poppi soggiorn\u00f2 nel 1307 e poi nel 1311 Dante Alighieri. Oggi nei saloni del castello vengono ospitate numerose mostre di opere d'arte e si svolgono convegni e spettacoli musicali. Percorrendo la cinta muraria che ancora oggi in gran parte circonda il paese si nota come questo sia stato costruito con una singolare forma ad \"L\" i cui poli d'assetto urbano sono da un lato il castello dei conti Guidi e dell'altro l'Abbazia di San Fedele. Per raggiungere Poppi dalla strada statale si attraversa l'abitato di Ponte a Poppi, nato come mercatale del castello e oggi sede dell'espansione moderna del paese, ed il ponte sul fiume Arno.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 819 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nArtigianato.\nPer quanto riguarda l'artigianato, \u00e8 diffusa e rinomata l'antica arte del mobile grazie alla quale vengono realizzati oggetti spazianti dallo stile rinascimentale fino a quello moderno, passando per quello rustico.\nInfrastrutture e trasporti.\nFerrovie.\nPoppi \u00e8 raggiungibile in treno, attraverso la Ferrovia Casentinese, che collega Arezzo a Stia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'FC Poppi\" che milita nel campionato toscano di 3\u00aa Categoria. I colori sociali sono il bianco e il blu.\nPallacanestro.\nLa C.S. Pallacanestro Poppi, fondata nel 1970, \u00e8 stata per molti anni l'unica squadra di pallacanestro attiva in Casentino. Attualmente la prima squadra milita nel campionato di Prima Divisione. I colori sociali sono il bianco ed il blu."}
{"id": "31614", "revid": "124123395", "url": "https://it.wikipedia.org/wiki?curid=31614", "title": "Mugnano di Napoli", "text": "Mugnano di Napoli (\"Mugnano 'e N\u00e0pule\" in napoletano e, in passato, \"Mugnano di [a] Capodimonte\") \u00e8 un comune italiano di abitanti appartenente alla citt\u00e0 metropolitana di Napoli, in Campania, e annoverato tra gli antichi \"Casali\" del Regno di Napoli: \nGeografia fisica.\nTerritorio.\nMugnano di Napoli occupa il settore nord-occidentale della periferia napoletana denominato agro giuglianese o sub-flegreo incluso tra il versante meridionale della pianura campana e le falde settentrionali della collina dei Camaldoli.\nL'altitudine \u00e8 compresa tra le quote 101 e 146 m s.l.m. degradando progressivamente lungo la direttrice nord-sud. In direzione est-ovest l'area \u00e8 pressoch\u00e9 pianeggiante con un dislivello di pochi metri.\nGeologia.\nLa successione geologica s'inquadra nello schema generale della cintura metropolitana con depositi vulcanici che hanno origine dai Campi Flegrei e, parzialmente, dal sistema Monte Somma-Vesuvio.\nLa stratigrafia evidenzia materiali piroclasti quali pozzolana humificata, tufo giallo, generalmente compatto, breccia, elementi di lava, xenolite e cinerite relativa alle eruzioni vesuviane e a quelle flegree degli Astroni. Concludono la sequenza, livelli di cenere, pomice granulare policroma, lapillo e sabbia.\nL'orografia risulta favorevole in quanto svolge la funzione di spartiacque dell'assetto idrografico camaldolese. Quest'ultimo appare caratterizzato da ripidi corsi d'acqua i cui ammassi di fango o \"lave\" s'immettevano nel locale torrente percorrendo a nord la pianura sino alla confluenza nel fiume Clanio.\nLa millenaria erosione delle acque torrentizie nei banchi di tufo ha generato solchi detti \"cupe\" e i \"cav\u00f2ni\", profondi valloni tra pareti a picco e costituiscono una nota dominante del territorio campano.\nA causa delle continue inondazioni che apportavano ingenti danni a campagne e fattorie, con la dinastia reale dei Borbone venne realizzato nella prima met\u00e0 del XIX secolo un grande alveo artificiale detto \"Il Lagno\", grande innovazione per l'epoca, che attraversa Mugnano di Napoli ad ovest per una lunghezza di circa 1,5\u00a0km sfociando in mare tra Licola e Varcaturo:\nNonostante numerosi progetti di riqualificazione e recupero presentati, questo tratto \u00e8 stato parzialmente coperto con interventi della Regione Campania.\nClima.\n\u00c8 presente il clima mediterraneo che risente fortemente degli influssi tropicali. Le estati sono lunghe e calde mentre gli inverni sono brevi, relativamente miti, ma con intense precipitazioni tra ottobre e febbraio a causa dell'aria umida proveniente dal Mar Tirreno.\nLa classificazione climatica di Thornthwaite \u00e8 la seguente: C2 B'3sb'4 (clima da umido a subumido, terzo mesotermico con moderato deficit estivo). \nNell'area in oggetto, il numero di giorni piovosi \u00e8, in media, di 87 l'anno, mentre la pioggia totale annua \u00e8 di . \nI valori pluviometrici medi scendono al di sotto dei mensili, durante il periodo maggio-agosto, e possono risultare nulli, in alcuni anni, tra febbraio e ottobre.\nLe temperature medie invernali sono di solito attorno ai 10\u00a0\u00b0C. Quelle estive sono di 26\u00a0\u00b0C con valori massimi che solitamente sono di 30-32\u00a0\u00b0C. Tuttavia, nel corso della grande ondata di freddo e nevicata del febbraio 1956 e dell'ondata di freddo del gennaio 1985, sono state registrate temperature di . L'ondata di freddo del febbraio 2012 ha comportato fenomeni nevosi durati complessivamente cinque giorni. \nLe ultime grandi nevicate si sono avute nel febbraio 2018 con il Burian proveniente dall'Europa Orientale.\nStoria.\nPreistoria.\nLe alture dei Camaldoli, residuo di un grande edificio vulcanico detto \"Archiflegreo\", furono sedi idonee allo stanziamento umano sin da epoca remota analogamente ai limitrofi pianori. Questi luoghi erano immersi nell'estesa macchia mediterranea tra boschi, selve, cedui, fratte e canneti. La scelta di zone fertili ed il controllo d'importanti itinerari naturali consentirono una graduale evoluzione dalle connotazioni migratorie silvano-pastorali a quelle stanziali agresti.\nEt\u00e0 antica.\nIl periodo protostorico.\nLe pi\u00f9 antiche tracce locali di frequentazione umana sono state confermate, nel 2008, dal rinvenimento in contrada \"Pizzo Senza Fegato\" di ceramica dell'et\u00e0 del Bronzo Antico precedente la grande eruzione vesuviana delle pomici di Avellino verificatasi nel II millennio a.C.. Tali resti si inquadrano nella \"facies\" culturale di Palma Campania. Le attivit\u00e0 di sussistenza erano basate prevalentemente sull'agricoltura e allevamento.\nIl periodo preromano.\nIn epoca classica (V secolo a.C.) il territorio si collocava in posizione strategica tra l'ambiente costiero e collinare, interessato dalle colonie della Magna Grecia, e l'entroterra campano occupato da autoctoni Italici ed Etruschi, gravitando intorno a Cuma, Liternum, Puteoli, Neapolis, Verxa (ipotizzata nei dintorni di Aversa) e Atella.\nIl modello demografico che si propone vede una distribuzione di nuclei rurali sparsi, necropoli adiacenti e santuari campestri con una massiccia frequentazione dalla met\u00e0 del IV secolo a.C..\nLe sepolture, in prevalenza a inumazione, sono costituite da lastroni di tufo, tegoloni o semplici fosse terragne. I corredi funerari presentano, di norma, ceramica acroma di produzione locale e a vernice nera accanto alla pi\u00f9 pregiata ceramica campana a figure rosse.\nDi particolare interesse archeologico \u00e8 una vasta area, oggetto di vincolo conservativo, compresa tra le contrade Napolano-Giordano, Torricelli, Fiore, Epitaffio e parte di Cannito Piccolo.\nLa prima scoperta archeologica documentata risale al 1829 presso contrada Monaco e consiste in alcune sepolture ascrivibili agli Italici Osco-Sanniti di inizi et\u00e0 ellenistica tra il IV secolo a.C. ed il III secolo a.C.. All'interno furono rinvenuti vasellame e alcune monete di Napoli e della colonia romana di Suessa..\nAl medesimo periodo risalgono i resti di un insediamento abitativo, unico esempio attestato in Campania, e una vasta necropoli composta da 70 sepolture, rinvenuti in contrada Paparelle dall'archeologo Davide Fabris nel 1998. Tali vestigia sono parzialmente inglobate nel piano-cantinato della Scuola Media Statale \"Illuminato-Cirino\" che costituisce il \"Museo Ipogeo\" in fase di completamento.\nIl periodo romano.\nDurante la tarda repubblica romana (fine I secolo a.C.) l'area raggiunse la pi\u00f9 alta densit\u00e0 demografica in seguito all'espansione della colonia marittima di Puteoli, con numerose \"villae rusticae\" e monumenti funerari collegati alla via Consolare Campana, garantendo uno sviluppo socio-economico sino alle invasioni barbariche del V secolo.\nQuesti edifici erano di propriet\u00e0 di famiglie appartenenti alla classe dirigente cittadina, liberti di condizione agiata e collegi funerari.\nUn mausoleo di epoca imperiale (I secolo d.C.) \u00e8 utilizzato come cisterna nella Masseria Torricelli (fine XVI secolo) in via Antica di Chiaiano; quest'ultima ripercorre un tratturo preistorico che assicurava le comunicazioni tra l'area flegreo-napoletana e il circondario settentrionale.\nUn ipogeo di I-II secolo d.C. oggi scomparso e una villa rustico-residenziale di fine I secolo a.C.-III secolo d.C. sono stati rinvenuti, rispettivamente, in via Giacomo Brodolini e via Giuseppe Di Vittorio tra il 1970 ed il 1990.\nSepolture a coppi e tegoloni del medesimo periodo costituivano le deposizioni pi\u00f9 modeste di braccianti e schiavi al servizio dei proprietari locali.\nResti della centuriazione della Campania antica \"Ager Campanus I-II\", con assegnazione di terre a veterani di guerra, sono individuabili nelle odierne direttrici stradali: \nEt\u00e0 medievale.\nLa fondazione di Carpignano e Mugnano.\nLungo l'alveo di Camaldoli sorse, intorno al V secolo, l'abitato rurale di \"Carpinianum\", ritenuto la prima fondazione della cittadina, con la chiesa di San Giovanni Battista.\nIn seguito alle incursioni di Visigoti, Vandali, Eruli, Ostrogoti in Campania e, pi\u00f9 tardi, di Longobardi nel tentativo di conquistare Napoli, Franchi e Saraceni gli abitanti di Carpignano si trasferirono gradualmente dalla parte opposta dell'alveo i cui argini, probabilmente elevati, consentivano un riparo adeguato.\nDi conseguenza, nacque \"Munianum\" che corrisponde all'attuale centro storico. Un atto notarile risalente all'anno 955 menziona \"in loco Muniani\" alcuni terreni e una \"piscina\" (serbatoio d'acqua). Da un documento del 959 si viene a conoscenza dell'esatta posizione geografica, a settentrione della cappella di \"Santa Maria Assunta al Trivio\" nei possedimenti della Chiesa dei Santi Severino e Sossio.\nSecondo l'ipotesi pi\u00f9 attendibile, il toponimo deriverebbe dal verbo latino \"mun\u00ecre\"=\"proteggere\", in relazione ad un \"locus munitus\" posto ai limiti settentrionali del Ducato di Napoli. Documenti e cartografie antiche riportano le denominazioni \"Munianum\", \"Mugnanum\", \"Mungnanum\", \"Mognano\", \"Mongano\" e \"Moiano\".\nNel corso del XIII secolo, Federico II di Svevia riconobbe a Mugnano la fisionomia giuridica di \"Universitas Civium\" ovvero\",\" una comunit\u00e0 autonoma di cittadini, che mantenne rapporti specifici e privilegi con Napoli.\nEt\u00e0 moderna.\nNel 1789 Mugnano fu sede di un importante Circolo di \"\u00abStudi di Antichit\u00e0\u00bb\" nel Palazzo Dentice, cui prese parte il Marchese Michele Arditi, Soprintendente agli Scavi del Regno Borbonico e Direttore Generale del Museo Archeologico Nazionale di Napoli.\nIl casale in passato era m\u00e8ta delle migliori famiglie nobili napoletane, alcune delle quali vi si stabilirono.\nStoria documentata \u00e8 che a Mugnano nacquero molti rampolli della casata Capece Minutolo, tra questi anche il primo \"Principe di Canosa\" Fabrizio Capece Minutolo (29 giugno 1684).\nUn figlio adottivo (come risulta da documenti del Tribunale di Napoli) di quest'ultimo, ovvero Fabrizio Riccardo Memola Capece Minutolo, fu Sindaco di Mugnano per ben due volte: dal 21 febbraio 1885 al 25 maggio 1888, poi dal 1\u00ba ottobre 1900 all'8 ottobre del 1909 e ci\u00f2 risulta anche dall'elenco dei sindaci che hanno amministrato la citt\u00e0.\nSimboli.\nMugnano di Napoli ha, come propri simboli distintivi, lo stemma e il gonfalone.\nStemma comunale.\nIl vecchio stemma raffigura un mugnaio con un asino intento a girare una macina da mulino. I documenti anteriori alla proclamazione del Regno d'Italia recano, a partire dal 1816, il timbro comunale con lo stemma del Regno delle Due Sicilie.\nL'attuale stemma \u00e8 estratto dall'Archivio di Stato di Napoli ed \u00e8 conforme al sigillo del Comune di Mugnano di Capodimonte esistente nel fondo: \"Voci di Vettovaglie\" in Terra di Lavoro: \nMonumenti e luoghi d'interesse.\nAree archeologiche.\nMausoleo Torricelli.\nLungo la \"via Antica Chiaiano\" \u00e8 situato un sepolcreto cinerario a forma di torre, risalente al I secolo d.C. Attorno a questa torre romana, dal XVI secolo in poi, vennero costruiti diversi corpi di fabbrica, arrivando a formare una masseria fortificata denominata \"Masseria Torricelli\". Accanto a questa masseria \u00e8 ubicata una piccola cappella in stile gotico, chiamata \"Santa Maria di Campo d\u2019Isola\".\nSociet\u00e0.\nTradizioni e folclore.\nFesta del Sacro Cuore di Ges\u00f9.\nMolto sentita dalla popolazione \u00e8 la Festa del Sacro Cuore di Ges\u00f9, dieci giorni di festeggiamenti collegati a concerti bandistici e fuochi pirotecnici.\nGeografia antropica.\nContrade.\nCampo delle Mele, Cannito Grande, Cannito Piccolo, Caracciolillo, Caracciolo-Aiello, Epitaffio, Fiore, Fruscio, Monaco, Murelle-Bosco, Napolano, Paparelle, Pastena, Pizzo Senza Fegato, Pozzillo, Ramora, Romora, Rossa, S. Alfonso, S. Giovanni a Campo, S. Giovanni a Carpignano, Terracciano, Torricelli, Z\u00ec Peppe.\nEconomia.\nLe coltivazioni locali, caratterizzate in passato da una produzione cereagricolo-vinicola unitamente a quelle pi\u00f9 rinomate della canapa del lino e del tabacco, sono tipiche di un ambiente asciutto o supportato da adeguata irrigazione.\nSono presenti appezzamenti prevalentemente frutticoli, seguite da rare superfici seminative o incolte, nei quali troviamo la Melannurca campana e la Ciliegia (variet\u00e0 Arecca, Bigarreau, Del monte, Durona I-II-III, Ferrovia, Giorgia, Lapins, Maggiaiola e Malizia) seguite dal pesco, albicocco, susino, nespolo, gelso, noce, nocciolo, mandorlo e cachi.\nLa vite, assente nel censimento del 1991, \u00e8 quasi sempre associata al frutteto, normalmente \"maritata\" ad essenze quali il pioppo retaggio di antichissimi metodi in uso nella Pianura Campana.\n\u00c8, inoltre, riscontrata la variet\u00e0 detta \"a cornicelli\", un tempo molto diffusa, ma che, oggigiorno, risulta difficilmente reperibile.\nIl Comune promuove il mercato ittico che ha un'area di 40.000 metri quadri, mentre, negli anni Sessanta-Settanta, era rinomato l'artigianato delle calzature. Sopravvive la lavorazione del ferro e del vetro.\nInfrastrutture e trasporti.\nIl trasporto pubblico a Mugnano \u00e8 affidato alle autolinee esercite da CTP e ANM.\nFra il 1902 e il 1960 la citt\u00e0 era collegata col capoluogo di regione mediante un'apposita diramazione delle tranvie di Capodimonte attraverso la linea 62. \nSino al 1976, in via Napoli era in funzione la stazione facoltativa della ferrovia Alifana che collegava Piazza Carlo III a Napoli con Terra di Lavoro. La vecchia stazione di Mugnano-Calvizzano \u00e8 situata in via Raffaele Granata al confine con Calvizzano.\nLa nuova stazione di Mugnano, appartenente alla linea metropolitana regionale Napoli-Giugliano-Aversa (detta anche \"linea Arcobaleno\"), viene gestita dall'Ente Autonomo Volturno ed \u00e8 stata inaugurata il 16 luglio 2005. Il colore che la contraddistingue \u00e8 il viola.\nSport.\nL'impianto calcistico locale \u00e8 lo Stadio Alberto Vallefuoco.\nNel Comune aveva sede la societ\u00e0 Neapolis, non pi\u00f9 attiva. Il Naples 1926 C5, \u00e8 invece una societ\u00e0 di calcio a 5 che milita nel campionato regionale di Serie C1.\nMugnano ha dato i natali a sei calciatori di Serie A: Giulio Migliaccio, Raffaele Palladino, Pasquale Schiattarella, Luca Palmiero, Antonio Di Nardo e Salvatore D'Elia.\nAssunta Agliata fece la prima dimostrazione di pugilato femminile.\nNel tennistavolo si citano Rosaria Mauriello vincitrice di 19 titoli italiani e Ferdinando Coletta, vincitore di 2 titoli italiani e atleta della Societ\u00e0 Sportiva A.S.D. Tennistavolo Galleria Auchan Mugnano. Nel 2013, per la prima volta nella sua storia, la societ\u00e0 Stet Mugnano disputa la Serie A."}
{"id": "31615", "revid": "1444396", "url": "https://it.wikipedia.org/wiki?curid=31615", "title": "Pratovecchio", "text": "Pratovecchio \u00e8 una frazione del nuovo comune sparso Pratovecchio Stia. \u00c8 stato un comune italiano di abitanti, in tutto il comune, della provincia di Arezzo. Dal 1\u00ba gennaio 2014 si \u00e8 fuso con Stia per formare il comune di Pratovecchio Stia.\nSociet\u00e0.\nEvoluzione demografica.\nNello schema sono riportati gli abitanti del vecchio comune di Pratovecchio che comprendeva anche le frazioni di: Campolombardo, Casalino, Castel Castagnaio, Gualdo, Lonnano, San Donato, Tartiglia, Valiana e Villa.\nInfrastrutture e trasporti.\nFerrovie.\nPratovecchio \u00e8 raggiungibile in treno attraverso la Ferrovia Casentinese, che parte da Arezzo, ed arriva a Stia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nPratovecchio \u00e8 gemellato con:"}
{"id": "31617", "revid": "322321", "url": "https://it.wikipedia.org/wiki?curid=31617", "title": "San Giovanni Valdarno", "text": "San Giovanni Valdarno \u00e8 un comune italiano di abitanti della provincia di Arezzo in Toscana. Come indica il suo nome, si trova nella valle del fiume Arno. All'origine (1296) si chiamava Castel San Giovanni. Venne edificato per conto di Firenze sui progetti che Arnolfo di Cambio elaborava per realizzare gli avamposti del governo centrale, le \"terre nuove fiorentine\" (non vi \u00e8 la certezza della diretta partecipazione dell'urbanista ai lavori). La struttura urbanistica del centro storico richiama l'organizzazione della citt\u00e0 romana, con grande piazza centrale dalla quale partono i due assi principali perpendicolari tra loro, dai quali nascono le strade secondarie.\nStoria.\nLa fondazione e il controllo fiorentino.\nTra la fine del XIII ed il XIV l'area del comune ancora oggi denominata Valdarno Superiore non era ancora inserita in modo stabile nell'ambito del contado di Firenze; a questo scopo il capoluogo fiorentino decise di consolidare il controllo dell'intera area dell'Arno attraverso un complesso sistema di presidi militari.\nI centri abitati gi\u00e0 esistenti vengono difesi con la creazione di cinte murarie come nella localit\u00e0 di Montevarchi, mentre al tempo stesso vengono fondate tre nuove citt\u00e0, prontamente munite di difese murarie. La fondazione dei comuni di San Giovanni e Castelfranco risale infatti, secondo lo storico Giovanni Villani, al 1296, mentre una provvisione del 26 gennaio 1299 prevedeva la costruzione della terza citt\u00e0, Terranuova Bracciolini. I coloni venivano incentivati attraverso notevoli sgravi fiscali, ma sebbene Firenze stessa si fosse accollata la parte economica di queste nuove costruzioni, a loro spettava sempre la manodopera manuale e l'edificazione delle nuove abitazioni.\nI tre paesi dovevano essere prevalentemente agricoli, e come tale venne stabilito che nessun nobile potesse risiedervi stabilmente, ma potesse mantenervi dei possedimenti terrieri o edilizi. \nLa costruzione delle nuove mura nel medioevo.\nFirenze lament\u00f2 in quest'epoca una certa lentezza nell'esecuzione di questi lavori di edificazione e fortificazione che esponeva l'intera area ad attacchi sempre pi\u00f9 frequenti, soprattutto ad opera dei pisani e della vicina Arezzo. Gi\u00e0 nel 1352, un rapporto locale indica che le mura risultano in pessime condizioni e come tale, tra il 1356 ed il 1363 la cinta muraria viene ristrutturata e rafforzata, portando a ventiquattro il numero delle torri difensive. Dopo la conquista di Arezzo, lo stato fiorentino deve ora scontrarsi con la politica espansionistica dei Visconti di Milano che mirano ad impadronirsi delle terre dell'Emilia e della Toscana. Questo fa s\u00ec che il paese di San Giovanni mantenga la propria funzione di presidio militare di rilievo.\nIl Vicariato del Valdarno.\nDopo secoli di lotte interne, la Valle dell'Arno vive tra la fine del XIV secolo e l'inizio del XV secolo un periodo di relativa pace che consente al paese di San Giovanni Valdarno di svilupparsi internamente. A quest'epoca risale il Palazzo Pretorio che fino al 1401 fu sede del Podest\u00e0 di San Giovanni e che invece, dagli inizi del XV secolo, accolse anche i Vicari del Valdarno Superiore. Questi vicari avevano una giurisdizione sui territori dei comuni di Greve, Pontassieve, Incisa, Figline, Cascia di Reggello, Castelfranco di Sopra, Terranuova, Montevarchi, Bucine, Laterina.\nDai Visconti alla peste.\nNel 1431 diversi centri della Valle dell'Arno vengono colti impreparati per l'ennesima volta dai temuti attacchi dei Visconti, a cui ben presto, nel 1478, si sostituiscono quelli dell'esercito papale di Sisto IV che invadono la Valle dell'Arno e conquistano i paesi di San Giovanni e Montevarchi. Come se non bastasse, l'anno successivo a San Giovanni si svilupp\u00f2 una grande epidemia di peste che stermin\u00f2 i due terzi della popolazione cittadina. La cittadinanza, ripresasi dagli sconvolgimenti, eresse l'Oratorio della Madonna delle Grazie.\nLa decadenza del ruolo strategico.\nNel XVI secolo ormai l'area compresa nel contado Fiorentino \u00e8 ormai consolidata nei suoi possedimenti e gran parte dell'area di Arezzo \u00e8 al sicuro. Questo fatto fa perdere ovviamente d'importanza tutti quei comuni che avevano svolto funzioni strategiche rilevanti nell'area e lungo tutto il corso del fiume Arno. Il paese di San Giovanni si ridimensiona anche sotto l'aspetto economico, in quanto la politica immobiliare portata avanti dalla borghesia fiorentina, fece passare in secondo piano il ruolo commerciale del centro. Da segnalare, per il periodo, \u00e8 la ristrutturazione delle mura cittadine, seriamente danneggiate nei primi anni del XVI secolo da una delle frequenti e devastanti piene dell'Arno.\nIl governo degli Asburgo-Lorena.\nLa rinascita (anche demografica) del paese si registr\u00f2 invece a partire dal periodo di amministrazione austriaca. Le riforme del Granduca Pietro Leopoldo che tendevano a consentire una certa autonomia alle identit\u00e0 locali segnano, tra il 1772 e il 1774, la fine dei vicariati e delle podesterie dei paesi del corso dell'Arno. La politica del Granduca, fortemente favorevole all'agricoltura, promosse grandi opere di canalizzazione e bonifica delle terre della valle, il che permise un maggiore sfruttamento dell'area. A San Giovanni la ripresa \u00e8 documentata dall'intensa opera di ristrutturazione e di ammodernamento di importanti palazzi del centro cittadino.\nDai primi dell'Ottocento all'unit\u00e0 d'Italia.\nSotto il governo napoleonico, San Giovanni Valdarno \u00e8 compresa nel Dipartimento dell'Arno. Nel 1848, per decreto del granduca, vengono definitivamente soppressi i vicariati e le podesterie e il paese perde anche il controllo della frazione di Cavriglia, divenuta cos\u00ec comune autonomo, entrando nello stesso anno a far parte della provincia di Arezzo. Questo passaggio viene poi confermato nel 1862 dopo l'unit\u00e0 d'Italia e dopo l'annessione della Toscana ai domini piemontesi con il plebiscito del 1859. Il comune di San Giovanni Valdarno, per\u00f2, da sempre fedele a Firenze e legato al capoluogo da profonda devozione storica, chiese inutilmente di essere reintegrato in quella provincia con una raccolta di 484 firme dei personaggi pi\u00f9 in vista del paese.\nIl Novecento.\nSan Giovanni Valdarno, gi\u00e0 dalla fine dell'Ottocento, conosce un periodo di forte crescita e riqualificazione. Notevole \u00e8 l'impegno sindacale e operaio dell'area, che si distingue anche in ambito fiorentino ed aretino per impegno sociale. La Seconda guerra mondiale, per\u00f2, spezza l'illusione di benessere della cittadinanza danneggiando seriamente le principali strutture produttive agricole e industriali della citt\u00e0. Il dopoguerra, di conseguenza, \u00e8 incentrato sulla ripresa economica del centro e da un consequenziale aumento demografico. Sul finire degli anni settanta inizi\u00f2 anche il recupero del centro storico, fortemente degradato dagli eventi bellici e dalla scarsa manutenzione operata gi\u00e0 dai primi del Novecento. Il fatto comport\u00f2 uno studio completo per la riqualifica delle case pi\u00f9 antiche.\nLo stemma.\nLo stemma del comune di San Giovanni Valdarno ha origini molto antiche. Esso venne probabilmente realizzato alla fondazione della citt\u00e0 e rappresenta la figura di San Giovanni Battista, patrono della citt\u00e0 e patrono di Firenze (a cui la citt\u00e0 \u00e8 sempre stata indissolubilmente legata), stante e benedicente, al naturale, posto su un prato verde, il tutto su uno scudo d'azzurro. Un simbolo molto importante \u00e8 il Marzocco di Firenze, posto davanti alla porta del Palazzo di Arnolfo. Lo stemma della citt\u00e0 \u00e8 uno dei pi\u00f9 belli della provincia di Arezzo!\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nIl miracolo di Monna Tancia.\nNel 1478 la peste uccise la maggior parte della popolazione di Castel San Giovanni. Tra i superstiti c'era un bambino di tre mesi di nome Lorenzo che, morta la madre Santa e il padre Francesco, rimase con la nonna paterna Monna Tancia di 75 anni. A causa della paura del contagio e della povert\u00e0 la donna non trov\u00f2 una nutrice e allora si rivolse supplichevole alla Madonna raffigurata all'esterno della porta (porta di S.Lorenzo) del castello. La notte miracolosamente l'anziana donna sent\u00ec uscire dai suoi seni il latte con cui nutr\u00ec il nipote. La notizia del miracolo si diffuse in tutta la Toscana richiamando un grande numero di fedeli e anche Lorenzo de' Medici accorse per essere testimone oculare. Attorno all'immagine sacra, per il grande affluire di fedeli, fu eretta una cappella (nel 1484) che poi diventer\u00e0 la Basilica dove a sinistra dell'altare si trova ancora una rappresentazione del miracolo.\nCultura.\nIstruzione.\nUniversit\u00e0.\nDal 2001 \u00e8 sede di un distaccamento dell'universit\u00e0 di Siena grazie alla costruzione del Centro di Geotecnologie. La sede universitaria ha un corso di laurea triennale in Geotecnologie e un corso di laurea specialistica in Geologia Applicata.\u00c8 stata sede anche di un distaccamento dell'universit\u00e0 di Firenze con un Corso di Laurea in Infermieristica, chiuso intorno al 2016.\nMusica.\nA San Giovanni \u00e8 presente una banda sinfonica che per fondazione \u00e8 una delle pi\u00f9 antiche in Italia, essendo nata nel febbraio del 1818, denominata Concerto Comunale di San Giovanni Valdarno.\nA San Giovanni \u00e8 stata fondata e ha sede dal 1977 l'etichetta discografica e di produzione musicale Materiali Sonori.\nEconomia.\nIndustria.\nA San Giovanni sono presenti due importanti industrie storiche:\nArtigianato.\nSono ancora attive e diffuse varie attivit\u00e0 artigianali, tra le quali \u00e8 rinomata la realizzazione di oggetti di vetro per l'arredamento.\nInfrastrutture e trasporti.\nDal 1914 al 1936 la citt\u00e0 era collegata a Montevarchi mediante la tranvia Valdarnese, una linea a trazione elettrica gestita dalla Societ\u00e0 per la trazione elettrica del Valdarno superiore (STV). Tale infrastruttura svolse un ruolo essenziale nello sviluppo industriale della zona, arrivando a trasportare pi\u00f9 di 1.300.000 viaggiatori l'anno. Il capolinea originario della tranvia, abbandonato nel 1934, era ubicato davanti alla stazione ferroviaria, posta lungo la linea Firenze-Roma.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio Associazione Sportiva Dilettantistica Sangiovannese 1927, fondata nel 1927 e rifondata nel 2011. Disputa il campionato di Serie D 2019-2020.\nLa societ\u00e0 Futsal Sangiovannese milita nel campionato nazionale di Serie B.\nBasket\nHa una importante tradizione cestistica infatti ci sono almeno 4 societ\u00e0 la pi\u00f9 importante \u00e8 sicuramente la Polisportiva Alberto Galli di cui la prima squadra femminile milita in serie A2\nA.D. Synergy Basket\u00a0 Valdarno\nA.S.D Number 8 solo femminile la cui squadra milita in serie B\nC.M.B. Valdarno ultima nata e solamente giovanile gi\u00e0 detentrice dei titoli regionali U13 2015/16 - U14 2016/17 e 8\u00b0 alle finali Nazionali di Bormio 2017"}
{"id": "31619", "revid": "433605", "url": "https://it.wikipedia.org/wiki?curid=31619", "title": "Palma Campania", "text": "Palma Campania (\"P\u00e0rm\u00eb\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nIl territorio del comune di Palma Campania \u00e8 situato nell'entroterra a est di Napoli, ai piedi di Monte Sant'Angelo fra i torrenti Lagno di Moschiano e Lagno di Somma, quasi all'estremit\u00e0 meridionale dell'antica provincia di Terra di Lavoro.\nStoria.\nL'odierno abitato sorge non lontano dall'antica stazione romana di \"Ad Teglanum\" che, fiorente in et\u00e0 imperiale e nei primi decenni del Medioevo, venne molto probabilmente distrutta dall'eruzione del Vesuvio del 512 d.C. In seguito a tale catastrofe gli abitanti si trasferirono su una vicina collina che divenne cos\u00ec il primo nucleo di un nuovo villaggio che prese il nome di Palma da un ulivo che si trovava nei paraggi.\nIl documento storico pi\u00f9 antico in cui il paese \u00e8 citato risale al 997 ed \u00e8 custodito nell'archivio di Stato italiano. Nel 1025 operava a Palma addirittura un notaio. Dal Medioevo le vicende del paese sono strettamente legate a quelle di famiglie illustri come i Di Palma Castiglione, gli Orsini, i Della Tolfa, i Pignatelli, i Di Bologna, i Caracciolo, i Saluzzo e i Compagna. L'antichissimo nome \"Palma di Nola\" fu mutato con R.D. del 26 luglio del 1863 in quello attuale di \"Palma Campania\".\nMonumenti e luoghi d'interesse.\nAltri monumenti.\nIl Palazzo Compagna fu fatto costruire dal re Alfonso I di Aragona nel XV secolo. Posizionato nella tenuta di caccia degli Angioini, vi si conservavano alcuni medaglioni di Luca della Robbia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nIl Carnevale delle Quadriglie.\nUna delle manifestazioni pi\u00f9 importanti \u00e8 il centenario Carnevale Palmese. Con decine di concerti eseguiti dal vivo, centinaia di musicisti, oltre mille percussionisti che suonano gli strumenti tipici della tradizione. \u00c8 la sollecitazione del corpo, il godimento dei sensi attraverso l'esplosione di colori, suoni, odori, sapori. E poi l'arte dei costumi, le trovate sceniche, lo studio delle coreografie. Le \"Quadriglie\" sono tutto questo.\nNel suo saggio scientifico \u00ab\"Tutta colpa della Quadriglia\"\u00bb, il giornalista-scrittore Pasquale Iorio ha coniato la definizione esatta del termine Quadriglia: \u00abAllegro plotone da festa che non ha nulla in comune con l'omonima danza di societ\u00e0 a coppie contrapposte. Pi\u00f9 di duecento persone vestite a tema e un simpatico maestro che d\u00e0 il tempo ad ottoni e strumenti popolari (tamburrelle, triccaballacche, scetavajasse e putip\u00f9): insieme eseguono - disposte in circolo - un canzoniere di brani noti resi opportunamente \u00abquadrigliabili\u00bb, eseguito senza stacchi in diverse postazioni storiche. Il tutto seguendo il passo che la tradizione impone\u00bb. Un carnevale diverso da tutti gli altri dove i carri sono, addirittura, un elemento secondario. L'evento si articola in tre giorni, il pi\u00f9 importante dei quali \u00e8 il marted\u00ec grasso.\nGeografia politica.\nCastello di Palma Campania.\nCastello di Palma Campania, borgo arroccato su una collina, \u00e8 una frazione del comune di Palma Campania. Immerso e circondato dal verde conta circa 250 abitanti. Di origine longobarda, conserva ancora i resti del passaggio di antichi popoli. Deve il nome all'antico castello di cui resta solo una facciata.\nNegli anni quaranta Castello contava pi\u00f9 di mille abitanti. Erano questi anni difficili; il mondo si preparava alla Seconda Guerra Mondiale. Napoli \u00e8 stata la seconda citt\u00e0 italiana che sub\u00ec il maggior numero di bombardamenti e di conseguenza gravi ripercussioni si registrarono nei territori confinanti. Castello, pur essendo un piccolo borgo, ne \u00e8 stato protagonista attivo poich\u00e9 con la sua posizione strategica fungeva da vedetta. Infatti dalla collina si riusciva a tenere sotto controllo il golfo di Castellamare, la fascia costiera annessa e la pianura. Con l\u2019assedio tedesco svariati uomini furono fatti prigionieri, altri riuscirono a spostarsi verso la montagna in modo da sfuggire alla cattura. \nIl borgo era destinato ad essere raso al suolo, ma grazie all\u2019intervento di Pietro Salvatore Caliendo, artista e letterato, che al tempo conosceva il tedesco, venne risparmiato. \nIn quel periodo ci fu un altro importante evento. Era la notte tra il 17 e 18 marzo del 1944 quando inizi\u00f2 quella che viene ricordata come l\u2019ultima eruzione del Vesuvio. \nAll'interno del borgo sono presenti oltre ai resti del castello:"}
{"id": "31621", "revid": "1718925", "url": "https://it.wikipedia.org/wiki?curid=31621", "title": "Pimonte", "text": "Pimonte \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nIl territorio \u00e8 collinare, delimitato dai Monti Lattari a sud e a est e dal monte Pendolo a nord-est con vista verso il Vesuvio e verso il Golfo di Napoli. Il paese \u00e8 situato lungo la via che dall'agro stabiese (Castellammare di Stabia, Gragnano, Pompei, Torre Annunziata) porta alla Costiera amalfitana (Amalfi, Positano).\nStoria.\nOrigini del nome e Feudalit\u00e0.\nIl nome deriva dal latino \"apud mont\u0113s\" che significa \"presso i monti\".\nDopo la Repubblica di Amalfi (839 \u2013 1131), sia i Normanni che in particolare i Sovrani Angioini furono soliti assegnare terre ubicate nella parte nord occidentale del ducato di Amalfi come ricompensa a vari esponenti della nobilt\u00e0 napoletana, come ricompensa per azioni militari e servigi amministrativi. Nell\u2019anno 1292 Pimonte, Le Franche e Pino furono concesse in feudo a Manfredo Maletta, conte di Mineo, indi nel 1302 a Bartolomeo Siginulfo, conte di Telese..\nIl Mazzella attest\u00f2 che sotto il regno della Regina Giovanna I (n. 1327 ca. \u2013 m. 1382) il castello (casale fortificato?) delle Franche appartenne ai Riccio (Rizzo) del Sedile di Nido di Napoli \nLa Regina Giovanna II (n. 1371 \u2013 m. 1435) concede a Giordano Colonna, tra i numerosissimi possedimenti anche Gragnano, Lettere, Pimonte, Le Franche, Minori e Maiori. Alfonso d'Aragona, a seguito di un prestito per fronteggiare le spese belliche, diede in fideiussione nel 1436 le terre di Angri, Lettere, Gragnano, Pimonte, Le Franche e Positano a Raimondo del Balzo Orsini..\nNel 1448 Re Alfonso I omaggi\u00f2 il napoletano Giovanni Miraballe (Miroballo), Patrizio del Sedile di Portanova, di Angri, Gragnano, Lettere, Pimonte, Le Franche e Positano, che le possederanno sino al 1528. Il Principe d\u2019Orange, Vicer\u00e9 di Napoli, a causa di atto di tradimento le requis\u00ec ai Miroballo, concedendole a Giovanni Vargas. La tormentata storia del possesso di questi feudi continu\u00f2: divennero difatti possesso di Alfonso d'Avalos.\nEconomia.\nProdotti tipici locali sono quelli caseari, derivati dal latte vaccino locale conosciuto gi\u00e0 dai romani da cui presero nome i Monti Lattari (mozzarelle, provoloni, ricotte), ma anche salumi tipici (salami, pancette, salsicce), olio autoctono, frutta e ortaggi vari (fagioli, pomodori, olive, pesche, noci, fichi, uva) e vini (zona del Gragnano DOC). Altri prodotti tradizionali sono la pizza e i panuozzi cucinati in diverse variet\u00e0.\nAmministrazione.\nLa sede comunale \u00e8 nella frazione di Piazza.\nFa parte della Comunit\u00e0 montana Monti Lattari."}
{"id": "31624", "revid": "1652635", "url": "https://it.wikipedia.org/wiki?curid=31624", "title": "Pollena Trocchia", "text": "Pollena Trocchia \u00e8 un comune italiano di abitanti della citt\u00e0 metropolitana di Napoli in Campania.\nRientra nel Parco nazionale del Vesuvio.\nStoria.\nEntrambi i borghi vantano origini etrusche, sannitiche e osche; questi popoli, attirati dal clima mite e dalla fertilit\u00e0 del luogo, si stabilirono alle pendici del monte Vesuvio (che anticamente era un vulcano monocipite, cio\u00e8 ad una sola sommit\u00e0), e qui dimorarono fino all'acquisizione del \"Campo Romano\" da parte dei Romani, che fecero di tutta la zona tra le citt\u00e0 di Napoli e Nola una zona di villeggiatura.\nPollena deve il suo nome al culto del dio Apollo, cui era dedicato un tempio piuttosto importante nell'epoca preromana e romana; ne \u00e8 indiretta testimonianza il fatto che nel periodo di cristianizzazione la prima chiesa di \"Apolline\" fu intitolata a Sant'Apollinario, stabilendo cos\u00ec una sorta di continuit\u00e0 col culto pagano, quantomeno nel nome. Vi \u00e8 tuttavia una fonte tratta dal dizionario di toponomastica che farebbe derivare il nome del paese dall'aggettivo latino \"paululum\" che significa \"piccolo\" (o anche \"di poche unit\u00e0\" riferito al numero di abitazioni).\nL'origine del nome di Trocchia deriva invece dal latino \"trochlea\", che significa carrucola, torchio. Ci\u00f2 perch\u00e9 il villaggio di \"Trocla\" era rinomato per i prodotti della propria terra e in particolar modo per le uve, (la L\u00e0crima del Vesuvio) quindi la \"trochlea\" non sarebbe altro che l'attrezzo usato per produrre il vino. Secondo altri studiosi, invece, Trocchia deriverebbe dall'antico nome latino 'Introchia', per cui sarebbe rimasto nel dialetto l'espressione \"figlio 'e 'Ntrocchia\" per indicare persona scaltra ed intraprendente.\nI due villaggi continuarono ad ospitare i nobili delle contrade vicine, fino alla catastrofica eruzione del Vesuvio del 1631; fiumi di fango bollente (lahar) provenienti dal monte seppellirono completamente Trocchia e causarono gravissimi danni a Pollena. Da allora Trocchia \u00e8 sempre stata un centro di minore importanza rispetto a Pollena, finch\u00e9 nel 4 maggio 1811, con la riforma urbanistico-amministrativa di Gioacchino Murat, i due casali confluirono in un comune unico riportante entrambe le denominazioni.\nMonumenti e luoghi d'interesse.\nArchitetture religiose.\nIl detto proverbiale napoletano:\nnon corrisponde a verit\u00e0; anzi, le comunit\u00e0 religiose di Pollena e Trocchia si mantengono fermamente divise. La chiesa parrocchiale della Santissima Annunziata a Trocchia, costruita nella sua forma attuale nella seconda met\u00e0 dell'Ottocento e restaurata completamente nel 2002, e la chiesa parrocchiale di san Giacomo apostolo a Pollena, terminata intorno al 1790, sono notevoli esempi di architettura ottocentesca.\nArchitetture civili.\nNel paese, in passato luogo di villeggiatura per le famiglie facoltose, sono presenti, soprattutto nel borgo antico di Trocchia, numerosi palazzi e ville nobiliari. Tra essi, si ricordano per il loro stato di conservazione e per la loro importanza, Palazzo Pistolese (gi\u00e0 palazzo Capece Minutolo), Villa dei Marchesi Cappelli, Villa Caracciolo-Ruoppolo, Villa Gala-Trinchera e, in particolare, Palazzo Cappabianca. Quest'ultimo era di propriet\u00e0 di Donna Olimpia Cappabianca in Gala, la quale, non avendo eredi diretti, lasci\u00f2 in eredit\u00e0 l'abitazione alle Suore di Sant'Anna, affinch\u00e9 si realizzasse un Orfanotrofio. Le suore hanno gestito l'Istituto fino al 1968, quando per mancanza di fondi cedettero il palazzo al Comune. Il Palazzo Cappabianca ha ospitato le attivit\u00e0 religiose della comunit\u00e0 di Trocchia durante il restauro della chiesa. Oggi \u00e8 sede di alcune organizzazioni no-profit.\nAltri monumenti.\nIl borgo antico di Trocchia (risalente, in alcuni punti, anche a quattro secoli fa) ha un notevole interesse storico ed urbanistico, ma il monumento fonte di maggiore attrattiva \u00e8 la lapide dedicata a Gaetano Donizetti, il grande musicista bergamasco, che soleva soggiornare nelle contrade di Trocchia e che, all'ombra di un ulivo secolare (detto da allora \"Ulivo di Donizetti\"), compose le prime note della celebre opera \"Lucia di Lammermoor\", nel 1835.\nNella parte periferica del comune di Pollena in una stretta stradina della zona extraurbana denominata Musci sorge la masseria detta \"La Murata\", dall'assetto territoriale selvaggiamente stravolto dai nuovi edifici. La masseria fu acquistata nel 1738 da Achille Bartolomeo Zamparelli, che grazie alla sua amicizia col re borbone Carlo III, riusc\u00ec ad acquistare dal Barone Jacuzio non solo l'edificio ma anche il titolo nobiliare di barone di Pollena e Trocchia. Durante i lavori di riassetto il Barone Zamparelli rinvenne sotto l'intonaco della masseria la data del 1475, rivendicando cos\u00ec per l'edificio l'origine di protezione del latifondo chiamato in epoca Campo d'Oppido. Accanto alla masseria si erge una cappella con sacrestia. La facciata della masseria presenta ancora modanature originali in stucco ed essendo l'edificio costruito su muratura portante in pietra lavica a ridosso di un'altura di Pollena, \u00e8 ancora possibile godere dai due terrazzi la vista del mare. Notevole il fatto che i due terzi della masseria sono ancora in possesso di membri della famiglia Zamparelli.\nSociet\u00e0.\nFeste patronali.\nPoich\u00e9 Pollena e Trocchia si sono sviluppate parallelamente, ognuna delle due comunit\u00e0 ha mantenuto i propri santi protettori.\nIl santo patrono di ambedue le comunit\u00e0 \u00e8 san Giacomo che, secondo i fedeli, con il suo bastone scaccia i mali da Pollena; la sua festa si tiene il 25 luglio e nei giorni immediatamente successivi e precedenti; solitamente alle celebrazioni liturgiche si accompagnano avvenimenti di interesse enogastronomico fino alla chiusura della festa, con una gara di fuochi artificiali.\nAi cittadini di Pollena \u00e8 molto caro anche San Biagio, protettore dai mali della gola, che viene festeggiato il 3 febbraio.\nIn occasione di questa festivit\u00e0 \u00e8 di usanza quasi secolare da parte del comitato festeggiamenti della parrocchia di San Giacomo Apostolo la distribuzione dei tradizionali taralli di San Biagio durante la mattinata della prima domenica del mese prossima al 3 febbraio e a seguire, nel pomeriggio, la processione dei santi martiri Ciro e Biagio.\nA Trocchia si venerano soprattutto San Giuseppe, santo della provvidenza e della buona morte, il 19 marzo, e San Mauro, protettore, con il suo olio santo, dai dolori fisici, festeggiato qui dal 15 gennaio fino alla domenica successiva.\nIn quella domenica, la statua di San Mauro viene portata in processione per Trocchia ogni anno, fin dal XVIII secolo, da una delle squadre di persone (solitamente famiglie importanti del paese, ma anche gruppi come \"Le donne\", \"L'apostolato della preghiera\", ecc.) che si contendono il diritto-onore di portare la pesante statua in spalla. Tale diritto viene concesso alla squadra che ha offerto la somma pi\u00f9 alta, ma tutte le offerte vengono attaccate ai nastri della statua e a ogni squadra \u00e8 concesso di portare il santo almeno per un tratto. In occasione poi della festa patronale, fin dagli anni settanta, a Pollena, in piazza Amodio si sono visti grandi concerti di artisti quali Umberto Tozzi (2008), Michele Zarrillo (2007) e Tullio De Piscopo (2004).\nFiere ed eventi.\nLe fiere di Pollena Trocchia hanno perlopi\u00f9 un carattere enogastronomico. Esercitano un notevole richiamo dai paesi vicini soprattutto la \"Sagra della castagna\", che si tiene nella seconda settimana di ottobre, e la \"Sagra del vino catalanesca, albicocca vesuviana e pomodorino del pi\u00e8nnolo\", a inizio luglio (entrambe si tengono nel borgo antico di Trocchia).\nIn tempi recenti sta riscuotendo successo il \"Wellness Day\", a met\u00e0 giugno, una manifestazione sportiva tenuta da tutti i principali centri sportivi e le palestre del circondariato vesuviano. Uno degli eventi di maggior partecipazione cittadina \u00e8 la festa delle contrade. Da ricordare infine che negli ultimi anni si svolge anche il \"Palio di San Luigi\", una corsa campestre lunga qualche chilometro nella quale si vedono gareggiare uomini e donne di tutte le et\u00e0. Si sta poi avendo, nel periodo di fine maggio, una manifestazione dedicata alla legalit\u00e0 dal nome \"Il sorriso delle ali fiammeggianti\", che si svolge nel palazzo Capece Minutolo.\nInoltre \u00e8 da ricordare che la cittadina di Pollena Trocchia \u00e8 stata set cinematografico per ben tre volte: \"La nonna Sabella\" del 1957, \"La nipote Sabella\" del 1958 e Lucky Luciano del 1973.\nNegli atti dell'archivio storico del comune di Pollena Trocchia vi \u00e8 un documento urbanistico risalente al 4 maggio 1811 che unifica i due villaggi di Pollena e Trocchia in un unico comune. Il paese con l'aiuto della Pro Loco per festeggiare l'evento dei suoi primi 200 anni ha messo a disposizione guide turistiche gratuite affinch\u00e9 anche i cittadini stessi di Pollena Trocchia possano visitare e comprendere la storia del loro paese.\nInfrastrutture e trasporti.\nIl comune ospita due scali della ferrovia Circumvesuviana posti sulla linea Napoli-Sarno a breve distanza l'una dall'altra: la stazione principale \u00e8 Pollena; vi \u00e8 poi la piccola fermata di Guindazzi. Entrambe frequentate soprattutto da studenti e pendolari che le mettono in collegamento con il capoluogo campano ed i comuni vesuviani.\nIl comune \u00e8 servito dalle linee autobus della CLP.\nSport.\nL'Asd Pollena Calcio \u00e8 un'associazione sportiva dilettantistica nata il 28 settembre 2011. Erano pi\u00f9 di 22 anni che il paese non veniva rappresentato a livello calcistico.\nDopo 4 anni di militanza in Terza Categoria Campana, il 20/06/2015 sul campo L. Moccia di Afragola ha conseguito la storica promozione in seconda categoria campana aggiudicandosi la finale Play-off contro i padroni di casa della Virtus Afragola vincendo la partita per 0-2.\nPer la stagione 2015/2016 i Grifoni rossi (soprannome dei calciatori) militeranno nel campionato di Seconda Categoria Camapana.\nNel basket, la \"Sporting Pollena Trocchia\" \u00e8 l'unica squadra nel comune vesuviano. Il campo di gioco \u00e8 il Palazzetto dello Sport G. Piccolo di Caravita (Cercola), i colori sociali sono il verde ed il bianco."}
{"id": "31628", "revid": "125802298", "url": "https://it.wikipedia.org/wiki?curid=31628", "title": "Qualiano", "text": "Qualiano (\"Quali\u00e0ne\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nEtimologia.\nIl nome deriverebbe da \"Caloianum\", come si evince dal primo elenco completo di tutti i casali esistenti nel regno di Napoli; in un elenco successivo, di epoca angioina, si trasforma in \"Coliana\".\nQualiano ha dato origine a due tesi interpretative sul significato del termine: una vuole fare risalire l'origine del nome in \"Colo Ianum\", per culto al dio Giano (lo confermerebbe il ritrovamento di una grossa testa di divinit\u00e0 bifronte e barbuta); l'altra lo riconduce a \"Gaudianum\", nel senso di \"citt\u00e0 nel bosco\".\nStoria.\nEpoca romana.\nLe notizie storiche sull'origine di Qualiano vengono avvalorate e confrontate da svariati ritrovamenti archeologici che lasciano supporre, senza ombra di dubbio, il ruolo e la funzione del borgo romano di Collana, soprattutto se viene proiettato in quel fenomeno che invest\u00ec tutti i centri della Campania e meridionali dominati da colonie greche prima e poi romane.\nStoricamente si conosce la tragica fine dell'egemonia greca della citt\u00e0 di Cuma, avvenuta nell'anno 334 a.C. per opera dei Romani, che da Capua giungevano a Cuma per proseguire via mare. Di conseguenza questa nuova realt\u00e0 politica d'espansione della nascente civilt\u00e0 romana interess\u00f2 anche Qualiano, data la sua posizione geografica: punto nodale per raggiungere Cuma da Capua a Roma. Di questo antico tracciato viario \u00e8 testimone l'antica strada consolare campana che raggiungeva Capua, Aversa e Pozzuoli.\nRecenti ritrovamenti archeologici fanno inoltre supporre che fosse un centro prediletto dal patriziato romano per il clima salubre e la florida vegetazione (lo storico Tito Livio descrisse e decant\u00f2 le ricchezze naturali dell'intero agro giuglianese).\nResti di statue in marmo acefale, murature in opus reticulatum e latericium, pavimentazioni in mosaico colorato della fine del I secolo a.C. - inizio I secolo d.C.; enormi vasi di creta per la conservazione di derrate alimentari (grano, orzo, ecc.), una cisterna per la raccolta dell'acqua a forma rettangolare con copertura a volta.\nUna necropoli del IV secolo a.C. venne alla luce durante i lavori per la costruzione del primo intervento di case popolari (in via Cavour). Erano ventidue tombe, di cui la maggior parte a casse in blocchi di tufo giallo, sei erano alle Cappuccine e un sarcofago monolitico in tufo e vi si trovarono svariati elementi di arredo funerario: dal lacrimatoio al cratere, vasi a vernice nera: Askos, Skyphos, ecc. Tutto ci\u00f2 si poteva ammirare al Museo archeologico nazionale di Napoli, nella sala LX \u00abLa Necropoli di Qualiano\u00bb, smantellata poich\u00e9 il museo ha proceduto al riallestimento delle singole collezioni e a una dislocazione pi\u00f9 organica di esse all'interno dell'edificio.\nLe testimonianze finora elencate sono venute alla luce interessando una zona urbana unitaria: la localit\u00e0 San Pietro ad Aram, avendo come capisaldi l'Alveo dei Camaldoli, tratto della consolare campana e la localit\u00e0 Pioppitelli (via Palumbo); difatti quest'area era caratterizzata da una strada lunga nella quale sono venute alla luce tombe, ville patrizie, cisterne per la conservazione dell'acqua e una villa rustica di notevole interesse storico-archeologico per il materiale rinvenuto che va dal IV secolo a.C. al III secolo d.C.: ceramica a vernice nera \u00abcampana\u00bb, unguentari, monete bronzee dell'imperatore Decio Traiano, lame di ferro di attrezzi agricoli, frammenti di vetro, ecc.\nDalla lettura di questa realt\u00e0 archeologica si pu\u00f2 supporre che Qualiano fosse un centro di stazionamento per le legioni di soldati romani che scendevano da Roma per proseguire verso Cuma: una \u00abStatio romana\u00bb.\nDagli scavi effettuati non sono venuti alla luce n\u00e9 mura di difesa, n\u00e9 altra struttura con lo stesso scopo.\nGi\u00e0 nel IV secolo a.C. Qualiano registra la presenza del popolo sannita, mentre per la formazione di un centro o villaggio agricolo (fagus) si deve risalire al III secolo a.C. con la presenza del popolo osco-sannita, che raggiunse la massima importanza e crescita urbana nel IV o V secolo d.C. durante il periodo di decadenza romana.\nEpoca moderna.\nQualiano dal 1340 al 1805 fu feudo del monastero di Santa Chiara in Napoli.\nDal 1806 al 1836 fece parte del Comune di Panicocoli (Villaricca) e il 5 settembre 1836 Ferdinando II, con proprio decreto, le confer\u00ec l'autonomia amministrativa.\nI periodi storici che si susseguono in questo arco di tempo - da quello angioino-aragonese a quello del vice regno spagnolo (1500 e 1600) - interessano relativamente il modesto agglomerato di Qualiano, mentre notevole importanza, sotto il profilo urbanistico, ebbe il secondo periodo borbonico (1815-1860).\nIn questa realt\u00e0 illuministica per il territorio, operata dai regnanti Borboni, Qualiano trasse non pochi benefici.\nAttualmente Qualiano fa parte del comprensorio giuglianese con i comuni di Villaricca, Calvizzano, Giugliano in Campania, Marano di Napoli e Mugnano di Napoli.\nInfrastrutture e trasporti.\nStrade.\nQualiano \u00e8 servita dall'omonima uscita dell'Asse Mediano e dalla Circumvallazione Esterna di Napoli. Il comune \u00e8 attraversato da due importanti assi viari, quali la via Campana e la via Santa Maria a Cubito.\nFerrovie.\nSi serve della Stazione di Giugliano-Qualiano delle Ferrovie dello Stato, posta lungo la ferrovia Villa Literno-Napoli e servita dai treni regionali \"Villa Literno-Napoli Campi Flegrei\" svolti da Trenitalia nell'ambito del contratto di servizio stipulato con la Regione Campania.\nMobilit\u00e0 urbana.\nIl comune \u00e8 servito dalle linee della CTP, Compagnia trasporti pubblici di Napoli, azienda aderente al Consorzio UnicoCampania.\nMedia locali.\nIl Comune di Qualiano ospita sul suo territorio due importanti media locali. Si tratta di una emittente Radio e un Quotidiano di Informazione.\nRadio.\nRadio MB International. Una stazione radio che trasmette dal 1979 sulla frequenza FM 95.35 e 95.4 MHz, coprendo la zona di Castello Scilla a Marano, il territorio di Napoli Nord e Caserta e fino al basso Lazio. Gli ascoltatori della radio possono godersi la musica napoletana di diversi generi, dagli anni 60-90, cos\u00ec come le canzoni dei cantanti pi\u00f9 leggendari del mondo, in streaming dal vivo. Ogni giorno in onda ci sono notizie locali e regionali, cos\u00ec come importanti eventi culturali e sportivi. Il sito della radio \u00e8: https://radiombinternational.net/\nGiornale.\nPunto! il web Magazine. Un quotidiano di informazione indipendete che riporta notizie da tutta la campania.. Fondato nella Prima edione alla fine degli anni 90 ha visto sue successive rifondazioni l'ultima nel 2011 nella sua attuale conformazione. Il quotidiano \u00e8 raggiungibile a questo indirizzo web: https://puntomagazine.it/"}
{"id": "31631", "revid": "580", "url": "https://it.wikipedia.org/wiki?curid=31631", "title": "San Giorgio a Cremano", "text": "San Giorgio a Cremano \u00e8 un comune italiano di abitanti della citt\u00e0 metropolitana di Napoli in Campania, terzo comune italiano per densit\u00e0 di popolazione dopo Casavatore e Portici (entrambi della stessa citt\u00e0 metropolitana).\nLe sue numerose ville vesuviane settecentesche sono parte integrante del Miglio d'oro, il tratto di strada attraversante la citt\u00e0 di San Giorgio fino a Torre Annunziata. Ai confini con il comune di Napoli e Portici si trova il Museo Nazionale Ferroviario di Pietrarsa.\nLa citt\u00e0 ha dato i natali all\u2019attore e regista Massimo Troisi.\nGeografia fisica.\nSituato alle falde del Vesuvio, \u00e8 ormai parte integrante dell'agglomerato urbano della citt\u00e0 di Napoli ed \u00e8 collegato a questa mediante la rete della ferrovia Circumvesuviana. \u00c8 generalmente divisa dagli abitanti in due parti: San Giorgio Alta e San Giorgio Bassa. La zona di San Giorgio Bassa comprende il municipio e la Chiesa della Regina dei Gigli, nonch\u00e9 le piazze Troisi e Municipio; mentre la parte Alta comprende Piazza Giordano Bruno, Via Manzoni e la chiesa Santa Maria dell'Aiuto\nOrigini del nome.\nPer quanto riguarda il nome della citt\u00e0, il primo \u00e8 stabile nel tempo e indica il santo tutelare scelto dalla comunit\u00e0, mentre il secondo farebbe riferimento a \"cremato\" in riferimento a eruzioni vulcaniche che avrebbero appunto cremato parte dei territori comunali.\nSAN GIORGIO -\nIl nome fa riferimento alla forte venerazione per il Santo che secondo la tradizione salv\u00f2, alla fine del X secolo, gli abitanti dall'eruzione del Vesuvio. Attestato fin dalle origini, non si \u00e8 mai modificato, eccetto che nella parlata popolare in Santo Iorio. Ci\u00f2 \u00e8 dipeso dalla tendenza del dialetto napoletano a trasformare la \"g\" palatale in \"i\" (\"genero\" in \"iennero\"). I Sangiorgesi scelsero un santo che avesse fama di combattente, che aiutasse contro le insidie dei nemici e di eventi naturali. Per questo scelsero San Giorgio, che gi\u00e0 a Napoli era conosciuto presso i poveri e i contadini. \u00c8 anche vero che la chiesa di Forcella San Severo nel IX secolo veniva anche detta di S. Giorgio e questa chiesa aveva molti possedimenti nella zona vesuviana e sul territorio che poi diede origini al paese.\nRecentemente Giuseppe Improta ha avanzato l'ipotesi che il culto di san giorgio sia ben pi\u00f9 antico del X secolo e risalirebbe all'epoca longobarda; insieme a san Martino, cui \u00e8 dedicata una cappella, sarebbe testimonianza della presenza di santi di origine gallica nel territorio.\nCREMANO -\nIl termine \"Cremano\" non \u00e8 un antico toponimo indicante una localit\u00e0 compresa fra Portici e San Giorgio.\nRagion per cui \u00e8 erroneo far discendere il nome della citt\u00e0 come vorrebbe qualcuno da \"San Giorgio nei pressi di Cremano\".\nTuttavia il termine \"Cremano\" ha subito trasformazioni sostanziali nel corso dei secoli. Tuttavia sull'etimologia del termine \"Cremano\" non vi \u00e8 accordo.\nUn recente studio ha dimostrato che 'Cremano' \u00e8 un toponimo prediale, in altre parole deriverebbe dal nome di un antico proprietario terriero di nome 'Cambrianus' attestato in quella zona.\nStoria.\nSecondo diversi studiosi, tra cui Giovanni Alagi, le numerose eruzioni del Vesuvio, che si susseguirono a partire da quella del 79, resero il territorio su cui si stendono San Giorgio a Cremano e i comuni limitrofi sostanzialmente disabitato fino alla fine del IX secolo. Tali territori erano genericamente denominati \"Foris Flubeum\", ad indicare che erano separati da Napoli dal corso dell'antico fiume Sebeto.\nGiuseppe Improta, sulla base di documentazione in curialesca napoletana e delle evidenze emerse dagli scavi archeologici, ha dimostrato che l'area era ancora popolata in epoca tardoromana, dunque tra il II ed il IX secolo d.C., persistettero insediamenti, bench\u00e9 demograficamente molto modesti.\nInfatti, ancora intorno all'anno 877, il duca di Napoli Sergio II tollerava disinvoltamente che la zona costiera a poche miglia dalle mura di Napoli, fra le attuali citt\u00e0 di San Giorgio e Portici, fosse occupata da saraceni, con i quali aveva anzi stretto un'alleanza in chiave anti-longobarda, esigendo in cambio una gabella sui saccheggi. La stessa politica fu seguita dal suo successore e fratello, il Vescovo-duca Atanasio II, che si serviva degli stessi saraceni come mercenari perch\u00e9 conducessero da l\u00ec vere e proprie azioni militari contro i suoi nemici longobardi e franchi (Capua, Salerno, Benevento e Spoleto).\nSolo nell'anno 882, quando Atanasio (contro il quale nel frattempo gli stessi mercenari si erano rivoltati) riusc\u00ec a cacciare i saraceni dalle falde del Vesuvio, con la stabilizzazione politica del ducato di Napoli, pot\u00e9 cominciare l'opera di bonifica sistematica del territorio a opera dei primi coloni. La costituzione di un primo nucleo abitativo stabile pu\u00f2 per\u00f2 essere fatta risalire solo al 993, quando nella zona detta \"Capitiniano\" (pressappoco l'attuale cimitero) fu edificata una piccola cappella votiva consacrata a San Giorgio. Finalmente, alla fine del sec. XI fu edificata nello stesso luogo una chiesa, attorno alla quale si svilupp\u00f2 un primo \"Casale\" con il nome di \"San Giorgio a Capitiniano\".\nCon il passare del tempo il Casale cominci\u00f2 a svilupparsi verso il mare nella zona detta \"Cramano\", tanto da cambiare nome in \"San Giorgio a Cramano\", come attestato nel 1334. Si vennero a creare cos\u00ec due nuclei abitativi, il quartiere \"di sopra\" e quello \"di bascio\", che intanto aveva assorbito l'antico casale di \"S.Aniello a Cambrano\". Il centro cittadino rimase per\u00f2 la parte alta, dove nel frattempo la chiesa di San Giorgio Vecchio prendeva l'aspetto attuale a tre navate in stile gotico.\nSolo nel 1570, con l'edificazione della chiesa di Santa Maria del Principio, la vita religiosa del Casale, e con essa quella cittadina, si sposta nella \"parte bassa\".\nTuttavia, la violenta eruzione del 1631 colpisce duramente San Giorgio, distruggendo il centro cittadino, la chiesa di Santa Maria del Principio e i documenti storici in essa custoditi.\nSolo poche costruzioni furono risparmiate, come la stessa chiesa di \"San Giorgio Vecchio\" e la cosiddetta \"Torre Ummarino\".\nNel 1670 viene ricostruita la chiesa di S. Maria del Principio, sulle rovine della precedente e il Casale cominci\u00f2 nuovamente a ripopolarsi.\nLa citt\u00e0 conobbe un periodo florido sotto il dominio spagnolo e ancor pi\u00f9 sotto i Borbone, grazie alle iniziative promosse da Carlo III, che diede impulso alle attivit\u00e0 economiche dell'intera area vesuviana. Fu in quel periodo che la citt\u00e0 divenne luogo di villeggiatura di famiglie nobili napoletane, come testimoniano le numerose ville settecentesche.\nMolto importante fu la presenza nel paese del pittore Luca Giordano, specialmente per la cappella di \"S. Maria del Carmine al Pittore\", che egli fece costruire verso la fine del secolo XVII e che alla fine del secolo divenne rettoria e fu un notevole centro di aggregazione della popolazione contadina della zona circostante. Luca Giordano mor\u00ec all'inizio del secolo in cui sarebbero sorte le famose ville settecentesche, e non ebbe il tempo, quindi, di adeguarsi ai modelli del tempo.\nLa \"casa del Giordano\" \u00e8 inclusa nell'elenco delle ville vesuviane con la denominazione di Villa Marulli al viale Bernab\u00f2 di San Giorgio a Cremano.\nI successivi moti indipendentisti ispirati dalla rivoluzione francese trovarono non poca resistenza nella citt\u00e0, devota alla monarchia borbonica. Tuttavia la citt\u00e0 divenne Repubblica Paesana nel 1799. La Carboneria, che da l\u00ec a poco sarebbe nata, trov\u00f2 i primi iscritti anche in questa citt\u00e0 che, in tal modo, contribu\u00ec ai moti del 1820. Dopo l'unit\u00e0 d'Italia San Giorgio a Cremano sub\u00ec un periodo di decadenza, pur restando un apprezzato e ricercato luogo di villeggiatura.\nAllo studio e alla ricostruzione delle vicende storiche e culturali della citt\u00e0 si \u00e8 a lungo dedicato il sacerdote Giovanni Alagi, coadiuvato a suo tempo da Giovanni Coppola, originario di Portici, sacerdote, bibliofilo e cultore di studi umanistici.\nIn epoca borbonica qualche funzionario scelse San Giorgio come cittadina a buon mercato dove costruirvi una propria dimora per godere in qualche stagione dell'anno di un po' di fresco e silenzio che questi luoghi anticamente offrivano.\nAll'inizio degli anni settanta l'Ufficio Commercio del Comune di San Giorgio a Cremano registrava la presenza di 58 aziende tessili.\nMicro-imprese, dove abili mani confezionavano ogni giorno migliaia di camicie destinate al mercato italiano e a quello estero.\n\u00c8 il retaggio di un'antica tradizione che risale alla met\u00e0 del Settecento, quando le seterie della zona si erano specializzate nella produzione di camicie, da giorno e da notte, allo scopo di soddisfare le richieste dei nobili pi\u00f9 alla moda.\nMonumenti e luoghi d'interesse.\nArchitetture civili.\nSan Giorgio a Cremano \u00e8 rinomata soprattutto per le sue ville, appartenenti al cosiddetto Miglio d'oro; esso era infatti meta ambita per via di un ambiente piuttosto rustico, ameno e salubre, che favor\u00ec l'edificazione di numerose ville nella zona, che rimaneva tra le predilette dai nobili napoletani soprattutto per la vicinanza con la residenza estiva del re, ovvero Portici. Tra le ville sangiorgesi pi\u00f9 importanti si ricordano:\nCultura.\nFeste e tradizioni.\nProcessione di San Giorgio.\nLa statua di un santo veniva portata in processione per numerosi motivi: per fecondare il terreno, per allontanare la siccit\u00e0 o alluvioni, per difendere il territorio da alcuni pericoli mortali.\nLe origini della processione sono molto antiche. Si pensa che gi\u00e0 nel X secolo si facesse una processione portando una statua di legno raffigurante San Giorgio. Non era la statua conservata al Cimitero, perch\u00e9 l'immagine di San Giorgio a cavallo fa la sua comparsa nel Duecento e quella presente al Cimitero risale al Quattrocento mentre la statua a mezzo busto \u00e8 del Seicento.\nQuesta prima processione veniva fatta nella localit\u00e0 Capitiniano. Era una zona semiselvatica, tortuosa, poco abitata. La statua veniva messa su una base fornita di due stanghe, ornata con fiori, ceri accesi e trasportata a spalle. Il tragitto non era ben delineato, ma veniva modificato a seconda delle richieste e delle necessit\u00e0 dei devoti. La processione non usciva dal territorio di Capitiniano, perch\u00e9 nella parte bassa primeggiava Sant'Aniello.\nQuando nel Duecento inizi\u00f2 la decadenza del casale di Sant'Aniello, il tragitto della processione si allung\u00f2 e forse si pens\u00f2 anche a una statua pi\u00f9 grande.\nDal 1570, data di costruzione della chiesa di Santa Maria del Principio, la processione partiva da quella chiesa, attraversava le strade comode e raggiungeva sia la parte bassa che quella alta del paese. La statua che veniva portata non risulta fosse quella che si conserva al cimitero. Forse con la nuova chiesa fu creata anche una statua nuova del santo utilizzata magari solo per la processione. Non \u00e8 pervenuta a noi.\nCon i parroci don Donatello Buono e don Gabriele de Luciano la processione si svolgeva probabilmente la domenica dopo il 23 aprile. Quando nel 1631 la chiesa di Santa Maria del Principio fu coperta dalla lava, mentre la chiesa di San Giorgio Vecchio non sub\u00ec nessun danno, la processione prevedeva anche una sosta breve presso quella chiesa per poi ritornare indietro.\nVerso la fine del Seicento il parroco Carlo Borrello da Roma ottenne, dietro insistenza dei sangiorgesi, la concessione per sette anni, rinnovabile, dell'indulgenza plenaria a chi visitasse la chiesa di San Giorgio Vecchio. La processione di quel tempo prevedeva gi\u00e0 fuochi d'artificio, musiche, canti, danze popolari, gare di ogni genere, bancarelle con dolciumi e giocattoli.\nNel Settecento la chiesa di Santa Maria del principio ricevette in dono da Emmanuela Caracciolo Pignatelli, duchessa di Montecalvo, una nuova statua di San Giorgio, a mezzo busto, ed \u00e8 quella che noi veneriamo. Questa statua a poco a poco si ricopr\u00ec d'argento, ma dopo i ripetuti furti non fu pi\u00f9 rivestita dell'armatura. Essa fu portata in processione al posto di quella utilizzata nel Seicento. Compare alla processione anche il governo della Congrega dell'Immacolata.\nNell'Ottocento, con il parroco don Domenico de Somma, abbiamo notizia della doppia processione di San Giorgio. La prima avveniva nell'ultima domenica di aprile, accompagnata dalla musica, da un distaccamento di cavalleria e alle volte di fanteria. C'era di nuovo la sosta alla chiesa di San Giorgio Vecchio per una settimana intera per la venerazione di tutti. Poi nella prima domenica di maggio la statua veniva portata in parrocchia. Fa anche la sua comparsa il carro sul quale venivano posti dei ragazzi vestiti da angioletti che cantavano le lodi al santo accompagnati dal suono di alcuni strumenti musicali. Questo carro era trainato da quattro cavalli e girava sia nella domenica precedente al 23 aprile per distribuire i premi agli abitanti dei paesi confinanti e sia il giorno 23 aprile per i sangiorgesi. Questa usanza fu abbandonata nel 1867.\nDurante l'eruzione del 1\u00ba e 6 maggio 1855, al tempo del parroco don Domenico Baldari, la lava si ferm\u00f2 ai confini di San Giorgio a Cremano nei giorni 12 0 13 maggio. Gli abitanti invocarono molto San Giorgio e l'Immacolata e promisero che se la lava si fermava avrebbero portate le due statue l\u00ec dove la lava si era fermata. Cos\u00ec avvenne. Il 20 maggio 1855 dalla parrocchia Santa Maria del Principio part\u00ec la processione con la presenza del cardinale di Napoli Sisto Riario Sforza. Seguivano la processione anche la Congrega dell'Immacolata e San Raffaele. In questa occasione, per la prima volta, venne portata anche la statua dell'Immacolata. Questo avvenne anche per le eruzioni del 1868 e del 1872.\nAlla fine del 1800, con il parroco don Francesco Pannico, si svolgevano tre processioni, tutte nel mese di maggio perch\u00e9 c'erano pi\u00f9 villeggianti. Non si teneva pi\u00f9 quella dell'ultima domenica di aprile che era stata la prima e originaria processione di San Giorgio.\nLe processioni si svolgevano la mattina della prima e seconda domenica di maggio, mentre quella della quarta domenica di maggio avveniva di pomeriggio portando le statue di San Giorgio e dell'Immacolata verso San Sebastiano al Vesuvio, nel luogo dove si era arrestata la lava del 26 aprile del 1872. La processione fu detta \"della lava\".\nAll'inizio del Novecento il parroco Pannico volle imitare la processione di San Gennaro che ancora, tra aprile e maggio, viene realizzata portando circa 50 statue di altri santi venerati a Napoli. Anche a San Giorgio a Cremano nelle processioni della prima e seconda domenica di maggio vennero portate statue di santi prelevate dalla parrocchia e dalle case private. In tutto erano 19 statue.\nLa processione era cos\u00ec ordinata: banda musicale, congrega di San Raffaele con stendardo e pannetto, altra banda musicale, le statue di altri santi con San Michele in testa e per ultima San Giuseppe, il parroco e altri sacerdoti e subito la statua di San Giorgio. Alla processione della quarta domenica di maggio non partecipavano le altre statue.\nNel mese di marzo del 1944 al tempo del parroco don Giorgio Tarallo, si ebbe una nuova eruzione e il 22 marzo 1944 furono portate le due statue dove la lava si ferm\u00f2. Si ritornava poi l\u00ec ogni 10 anni.\nNel 1953 venne abolita la processione delle statue mentre rimasero le tre processioni.\nNel 1968 al tempo del parroco don Francesco Sannino le due processioni della prima e seconda domenica di maggio furono ridotte ad una e poi quella della quarta domenica di maggio.\nNel 1972 con il parroco don Pasquale Ascione rimase solo quella della quarta domenica di maggio detta della lava e si ferma nella zona contrada Patacca. Probabilmente avr\u00e0 una data fissa e sar\u00e0 celebrata nella terza domenica di maggio.\nOgni anno la citt\u00e0 organizza il Premio Massimo Troisi, prestigioso osservatorio sulla comicit\u00e0, giunto nel 2021 XX edizione.\nInfrastrutture e trasporti.\nSan Giorgio a Cremano dispone di tre impianti ferroviari: la fermata Pietrarsa-San Giorgio a Cremano \u00e8 posta lungo la ferrovia Napoli-Salerno e servita da treni metropolitani e regionali svolti da Trenitalia nell'ambito del contratto di servizio stipulato con la Regione Campania; la stazione di San Giorgio a Cremano e la fermata di San Giorgio Cavalli di Bronzo sorgono lungo la ferrovia Napoli-Pompei-Poggiomarino, servita da treni regionali EAV; la prima di queste due \u00e8 inoltre capolinea della Ferrovia Botteghelle-San Giorgio a Cremano, sempre parte della rete EAV.\nFra il 1879 e il 1958 la citt\u00e0 era inoltre collegata a Napoli mediante la Tranvia Napoli-Portici-Torre del Greco, che attraversava l'area del miglio d'Oro in posizione pi\u00f9 centrale rispetto alle due ferrovie; una diramazione per San Giorgio a Cremano si distaccava all'altezza della stazione di Pietrarsa-San Giorgio a Cremano seguendo via Benedetto Croce. Successivamente, rimase attiva solo una diramazione proveniente da Barra. Il capolinea sorgeva nell'allora piazza Garibaldi, poi piazza Massimo Troisi, nei pressi della stazione di San Giorgio a Cremano della Circumvesuviana. Dopo il 1958, anno della soppressione della tratta tramviaria di San Giorgio a Cremano, il capolinea fu arretrato ai Borrelli, tra via Botteghelle e via Gramsci.\nSport.\nLa squadra di calcio di San Giorgio a Cremano milita in Serie D. Lo stadio comunale \"Raffaele Paudice\" si trova nei pressi della stazione della cirumvesuviana; vi giocano il San Giorgio 1926, la Pro San Giorgio e lo Sporting San Giorgio.\nSul territorio sono inoltre presenti 3 compagini sportive di pallacanestro: l'A.S.D.Athletic System San Giorgio (affiliata dal 1998 alla Federazione italiana Pallacanestro, militante nel campionato di Serie D), Diamond Basket San Giorgio (dal 2013 militante nel campionato di prima divisione) e l'\"ASD DEP San Giorgio\" (nata nel 2015, militante nel campionato Uisp campano e vincitrice, l'anno successivo, della \"Coppa Italia Campania\")."}
{"id": "31632", "revid": "125085791", "url": "https://it.wikipedia.org/wiki?curid=31632", "title": "San Giuseppe Vesuviano", "text": "San Giuseppe Vesuviano \u00e8 un comune italiano di abitanti della citt\u00e0 metropolitana di Napoli in Campania.\nStoria.\nIl territorio dell'attuale S. Giuseppe era una zona agricola appartenente all'antico e grande feudo di Ottajano (ora Ottaviano). Verso la fine del Cinquecento alcuni cittadini dell'abitato di Ottaviano si trasferirono a valle in prossimit\u00e0 di un incrocio molto trafficato formato dalla strada che da Ottaviano portava a Sarno e della strada che da Avellino-Nola portava ai porti di Torre Annunziata e Castellammare di Stabia. Infatti, per il grande traffico di carri, quegli intraprendenti cittadini ottajanesi capirono che c'era la possibilit\u00e0 di guadagnare e incominciarono a costruire numerose taverne e locande per il ristoro dei viandanti e a commerciare.\nQuindi man mano si cre\u00f2 un piccolo centro che fu chiamato \"alli Boccia\", probabilmente dal nome di una famiglia che vi possedeva un latifondo.\nLa sua popolazione si accrebbe dopo l'eruzione vesuviana del 1631 per lo spostamento di altri numerosissimi abitanti dal centro abitato di Ottaviano. Questo avvenne perch\u00e9 quella citt\u00e0 fu gravemente danneggiata dalla suddetta eruzione vesuviana e i suoi abitanti cercarono scampo nelle campagne circostanti a valle del paese e quindi pi\u00f9 lontani dal Vesuvio. Nel 1675, dopo la costruzione della parrocchia dedicata al Santo, il rione, ormai diventato molto popolato, prese il nome di \"San Giuseppe\".\nIl primitivo rione con il passare degli anni aument\u00f2 ancora il numero di abitanti e svilupp\u00f2 il commercio. Present\u00f2 quindi la richiesta di diventare comune autonomo staccandosi da Ottaviano. Questo avvenne il 19 febbraio 1893, quando, con decreto reale firmato da Umberto I, fu ufficializzata la nascita del nuovo comune di San Giuseppe. Il 23 dicembre 1894, con un ulteriore decreto reale, il comune cambi\u00f2 denominazione e assunse l'attuale nome di San Giuseppe Vesuviano.\nNel 1906 fu pressoch\u00e9 distrutto dall'eruzione del Vesuvio e interamente ricostruito. Nel 1923 fu aggiunto allo stemma comunale il motto \"Ex Flammis Orior\".\nGi\u00e0 dal 1970, l'area comunale di San Giuseppe Vesuviano \u00e8 ormai conurbata urbanisticamente, commercialmente e industrialmente con l'antico capoluogo Ottaviano e con Terzigno (altra localit\u00e0 che fece parte fino al 1913 di Ottaviano), formando, anche se con amministrazioni comunali separate, una citt\u00e0 di circa 70.000 abitanti con condivisi interessi comuni. Dagli anni 60 fino agli anni 90 c'\u00e8 stato un forte sviluppo del settore dell'industria tessile che ha portato il comune a diventare, insieme a Prato, il polo tessile pi\u00f9 importante d'Italia. La citt\u00e0 \u00e8 stata meta, di una nuova e molto consistente ondata migratoria proveniente da paesi asiatici e, in particolare, dalla Cina e pi\u00f9 di recente dal Bengala.\nSimboli.\nLo stemma del Comune di San Giuseppe Vesuviano \u00e8 stato concesso con regio decreto dell'11 maggio 1913.\nIl giglio \u00e8 simbolo del patrono san Giuseppe, padre putativo di Ges\u00f9. Il motto \"Ex flammis orior\" (\"Risorgo dalle fiamme\") ricorda la ricostruzione del paese dopo la terribile eruzione del Vesuvio del 1906.\nMonumenti e luoghi d'interesse.\nArchitetture religiose.\nSantuario di San Giuseppe.\nCon atto del notaio Altomando di Ottajano del 4 settembre 1622 un cittadino del luogo, Scipione Boccia, devoto del santo, don\u00f2 un appezzamento di terra all'Universit\u00e0 di Ottajano per fondarvi una chiesetta da intitolarsi a San Giuseppe. Questa chiesetta, dopo la morte di Scipione Boccia, fu ampliata dalla sua vedova Vittoria D'Ambrosio e dal figlio Principio (che per ingrandire la chiesa donarono alla suddetta Universit\u00e0 altro terreno). Questa Chiesa fu ingrandita da un'altra edificata a lato agli inizi del XVIII secolo e ancora successivamente agli inizi del XX secolo. Dopo la gi\u00e0 citata eruzione del 1906, il tetto della adiacente cappella della congrega dello Spirito Santo croll\u00f2 a causa del peso delle ceneri eiettate, con conseguenze tragiche: su 200 persone riunite in chiesa per pregare 105 rimasero uccise. Nel secondo dopoguerra, invece, il complesso architettonico rimane intatto.\nGrazie all'opera del fondatore, monsignor Giuseppe Ambrosio, a cominciare dai primi anni del Novecento la Chiesa ha raggiunto dimensioni imponenti, con alta cupola (1908), facciata monumentale (1926) e prezioso altare maggiore (1955). Sono vivaci i dipinti all'interno, dalla tela della Gloria di san Giuseppe (Angelo Mozzillo, 1784) alle pitture parietali (Pietro Favaro, 1983) e alle vetrate artistiche (2015).\nLa Chiesa \u00e8 stata elevata al rango di Santuario.\nParrocchia San Francesco d'Assisi ai Casilli.\nFondata nel 1870/1880 su ordine del vescovo di Nola venne costruita su un pezzo di terreno donato da un signore di cui si conosce solo il soprannome \"Carlone\".La Chiesa venne poi ampliata nel 1913, su ordine del cappellano don Gaetano Giordano. Dopo l'ufficializzazione della parrocchia nel 1924 fu nominato Rettore della Chiesa don Gaetano Ferraiolo. Alle spalle della Chiesa fu costruita la Casa Canonica e nel 1934 fu realizzato il campanile con due campane di bronzo, di cui una del peso di circa dieci quintali.\nParrocchia Santa Maria la Piet\u00e0.\nFondata nella seconda met\u00e0 del Settecento, fu ufficializzata parrocchia da Monsignor Michele Raffaele Camerlengo, dopo le continue richieste del popolo di Santa Maria la Scala nel 1940.Il primo Parroco fu Don Guerino Bossone. All'interno della Chiesa \u00e8 conservato un quadro che risale al 1793 del pittore e decoratore Angelo Mozzillo, raffigurante \"La Piet\u00e0\", con la Vergine assisa sotto la croce ed il Cristo deposto sul grembo. Sullo sfondo, ambedue i lati, due angeli: uno porta via una scala e un altro si asciuga il volto rigato di lacrime. Ai margini si intravedono il sole velato da un'eclisse e la luna antropomorfizzata. Il quadro \u00e8 stato sottoposto a un intervento di restauro conservativo-estetico nell'anno 2000. Caratteristica di questa Parrocchia \u00e8 che la famiglia dei fedeli \u00e8 composta anche da molti cittadini di Ottaviano, in quanto il suo territorio comprende si parte di San Giuseppe Vesuviano che di Ottaviano.\nChiesa Vergine Madre di Dio, rione Piano del Principe.\nFondata nella seconda met\u00e0 del Settecento da Michele I, principe de' Medici di Ottajano, per accontentare il volere dei contadini della zona molto distanti dal centro e permettere loro di ricevere i Sacramenti e officiare i Riti domenicali. Fu fatta abbellire circa un secolo dopo dalla Duchessa di Miranda (moglie del Principe Giuseppe IV de' Medici di Ottajano. In un primo tempo i Riti furono officiati dai Sacerdoti di Poggiomarino, ma dal 1910 ne hanno avuto la cura i Sacerdoti della Chiesa di San Francesco ai Casilli.\nParrocchia San Leonardo di Noblac.\nCaratteristica di questa Parrocchia \u00e8 che, pur essendo la Chiesa di San Leonardo sita nel territorio comunale di Ottaviano, la comunit\u00e0 dei suoi parrocchiani \u00e8 formata da fedeli cittadini che fanno parte non solo del comune di Ottaviano (in modo prevalente) ma anche del comune di San Giuseppe Vesuviano e quindi a essa fanno riferimento anche parecchi fedeli sangiuseppesi. Fu fondata nel 1561 e affidata a Don Criscillo D'Ambrosio. Venne distrutta dopo l'eruzione del 1906 e poi ricostruita. Divenne Parrocchia il 6 giugno 1954; primo parroco \u00e8 nominato Don Francesco Aniello Ambrosio. La Chiesa di San Leonardo ha subito nel corso degli anni (particolarmente dopo il terremoto del 1980) diverse ristrutturazioni, tra cui l'ultima pi\u00f9 recente conclusasi nel 2007. Fa parte della dotazione parrocchiale una tela attribuita ad Angelo Mozzillo raffigurante la Madonna con Bambino tra San Leonardo di Noblac e San Remigio di Reims.\nEdifici storici.\nPalazzo Auricchio.\nPalazzo tardo-ottocentesco, sito in via Passanti ed eretto dalla famiglia Auricchio, famosa per la produzione di provoloni e formaggi.\nAltri monumenti.\nMonumento alla memoria dei caduti sangiuseppesi.\nSituato in Piazza Garibaldi fu inaugurato il 26 giugno 1938 con una cerimonia solenne, che vide l'intervento dell'allora Principe ereditario Umberto di Savoia, del Vescovo di Nola Monsignor Camerlengo, del Prefetto di Napoli e di altre personalit\u00e0 civili e militari. Realizzato dallo scultore Nagni ed eretto dalla impresa edile Vincenzo Nappo, esso si trova in piazza Garibaldi. Per fargli posto fu spostato nel cimitero consortile di Ottaviano il Monumento alle Vittime dell'eruzione del 1906, inaugurato il 31 agosto 1913 e ora, asportandolo da quel sito in cui era stato posto dal 1938, \u00e9 stato collocato quasi davanti al municipio, in piazza Elena d'Aosta.\nSociet\u00e0.\nEtnie e minoranze straniere.\nLa popolazione straniera legalmente residente \u00e8 molto forte. Infatti al 31 dicembre 2020 era percentualmente pari circa al 18% dell'intera popolazione. Essi hanno aperto, specie i cinesi e i bengalesi, numerose attivit\u00e0 commerciali principalmente nella conurbata frazione dei Casilli. Secondo i dati ISTAT al 31 dicembre 2020 la popolazione straniera era di persone. La popolazione straniera pi\u00f9 numerosa residente al 31 dicembre 2020 era.\nTradizioni e folclore.\n\"Piedigrotta Sangiuseppese\", festival della musica.\nFesta popolare delle canzoni, delle musiche, dei carri folcloristici e dei cortei.\nInfrastrutture e trasporti.\nSan Giuseppe Vesuviano, posta alle falde del Vesuvio, \u00e8 servita dalla strada statale 268 del Vesuvio.\nLa stazione di San Giuseppe si trova sulla ferrovia Napoli-Ottaviano-Sarno ed \u00e8 servita dalle corse da/per Napoli svolte dall'Ente Autonomo Volturno.\nUn altro impianto ferroviario, denominato stazione di San Giuseppe Vesuviano, sorgeva lungo la dismessa ferrovia Torre Annunziata-Cancello.\nSport.\nLa Football Club Sangiuseppese era una societ\u00e0 calcistica di San Giuseppe Vesuviano, esistita dal 1936 fino al 2008, quando un gruppo di imprenditori ne rilev\u00f2 il titolo. Dopo due anni la Lega Nazionale Dilettanti ha riconosciuto ufficialmente il nuovot\u00e0 e alla squadra di giocare a Mugnano di Napoli. Da allora la squadra di San Giuseppe Vesuviano \u00e8 scomparsa dalla scena calcistica.\nA partire dal 2011 nasce la Polisportiva San Giuseppe Vesuviano, anche detta Sangiuseppese la cui sezione calcio riparte dalla Prima Categoria e attualmente disputa il campionato di Prima Categoria 2012-2013 girone C.\nCalcio a 5.\nNel Calcio a 5, San Giuseppe Vesuviano \u00e8 rappresentata dal Real San Giuseppe, la squadra, fondata nel 2011, milita in Serie A e disputa le proprie gare al PalaCoscioni di Nocera Inferiore."}
{"id": "31634", "revid": "713714", "url": "https://it.wikipedia.org/wiki?curid=31634", "title": "Camerata Nuova", "text": "Camerata Nuova \u00e8 un comune italiano di 408 abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese, che \u00e8 situato all'interno del parco naturale regionale Monti Simbruini, sorge a 810 sul monte Colle di Mezzo al confine orientale del Lazio con l'Abruzzo, all'imbocco della convalle del Fioio circondata dai boschi. Segna il confine geografico dell'alta valle dell'Aniene con la Marsica.\nNella parte meridionale-orientale del territorio comunale si trova il monte Autore, 1855 , la terza vetta per altezza dei monti Simbruini e la pi\u00f9 elevata del territorio della Citt\u00e0 metropolitana di Roma Capitale. Un altro rilievo \u00e8 il monte La Monnella, che raggiunge circa 1755 Salendo verso sud dal paese si raggiunge a quota 1350 metri di altitudine il pianoro carsico di Camposecco. Il territorio comunale confina con i comuni di Cappadocia (AQ), Cervara di Roma, Rocca di Botte (AQ), Subiaco e Vallepietra.\nOrigini del nome.\nL'origine del nome si fa risalire alla conformazione del paese originario, costituito da abitazioni parzialmente scavate nella roccia (\"camerae\").\nIl borgo primordiale risulta citato per la prima volta con il toponimo di Camorata nel \"Regesto sublacense\" dell'XI secolo che attest\u00f2 le dotazioni e i privilegi del monastero di Santa Scolastica.\nStoria.\nCamerata Nuova \u00e8 un abitato relativamente recente costruito in seguito all'incendio che il 9 gennaio 1859 distrusse il vecchio paese di Camerata, arroccato su una rupe calcarea situata 400 metri pi\u00f9 in alto del paese contemporaneo, noto nelle fonti medievali come \"Rocca in Camerata\". In una citazione risalente al 1096 risulta che il castello fu donato all'abbazia di Montecassino dalla contessa di Carsoli Aldegrima, vedova del conte dei Marsi Rainaldo morto durante la prima crociata; nell'anno successivo, infatti, compare nell'elenco dei possedimenti che Papa Urbano II conferma all'abate cassinense Oderisio con una sua bolla ufficiale.\nDal 1859 al 1870 il borgo contemporaneo, ricostruito pi\u00f9 in basso, si chiam\u00f2 Pio Camerata in onore di Papa Pio IX.\nNel 1872 assunse la denominazione ufficiale di Camerata Nuova.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 19 persone. La nazionalit\u00e0 maggiormente rappresentata in base alla loro percentuale sul totale della popolazione residente era la Romania (12 - 2,47%).\nCultura.\nCinema.\nHa come cittadini onorari Bud Spencer e Terence Hill, che qui hanno girato i film della serie di \"Trinit\u00e0\":\nLocation delle riprese \u00e8 stata la localit\u00e0 di Camposecco, assieme a Campo della Pietra, due pianori carsici all'interno del parco naturale regionale Monti Simbruini a ridosso del confine con la piana del Cavaliere in Abruzzo.\nAmministrazione.\nDal 1859 al 1870 il borgo si chiam\u00f2 Pio Camerata in onore di papa Pio IX.\nNel 1872 Camerata assunse la denominazione di Camerata Nuova."}
{"id": "31635", "revid": "684482", "url": "https://it.wikipedia.org/wiki?curid=31635", "title": "San Sebastiano al Vesuvio", "text": "San Sebastiano al Vesuvio (\"San Bastiane\" in napoletano) \u00e8 un comune italiano di 9.146 abitanti della citt\u00e0 metropolitana di Napoli in Campania.\nGeografia fisica.\nSituata sulle pendici del complesso vulcanico Somma-Vesuvio, confina con Ercolano, Massa di Somma, Cercola, San Giorgio a Cremano e Napoli. Ha un'altitudine che va da 75 a mentre 175 m s.l.m. \u00e8 la misurazione effettuata nei pressi del palazzo comunale. Ha classificazione sismica Zona 2: sismicit\u00e0 media, PGA fra 0,15 e 0,25 g.\nStoria.\nIl suo nome riflette il culto di San Sebastiano, patrono della piccola comunit\u00e0 fin dalla sua costituzione. L'eruzione del Vesuvio del marzo del 1944 distrusse circa il 40% dell'agglomerato urbano. Ricostruito negli anni successivi, presenta oggigiorno un aspetto ordinato e moderno. Nel 1953 dal territorio comunale venne scorporata, e costituita in comune autonomo, la frazione di Volla. Domina il centro del paese l'imponente cupola maiolicata dell'antica chiesa Madre di San Sebastiano Martire, risalente al XVII secolo, ed elevata al rango di Santuario Diocesano, nel gennaio del 2007, dal Cardinale Arcivescovo di Napoli, Crescenzio Sepe. \nIl vecchio edificio comunale, ubicato in Via Roma di fronte al Santuario, fu edificato nella prima met\u00e0 del XIX secolo. Al suo interno ha ospitato la sede del Ente Parco Nazionale del Vesuvio dal 1995 fino alla fine del 2008. Attualmente la sede principale del Parco Nazionale del Vesuvio \u00e8 sita nel Palazzo Mediceo in Ottaviano. Figlio illustre di questa terra \u00e8 il noto filosofo e giurista Gaetano Filangieri dei principi d'Arianello.\nSociet\u00e0.\nEvoluzione demografica.\nDal 1861, anno in cui si tenne il primo censimento della storia italiana, al 2001 il comune di San Sebastiano al Vesuvio ha fatto registrare un costante aumento della popolazione. Nel censimento del 2011 si \u00e8 registrata, per la prima volta, una netta diminuzione della popolazione, passata dai abitanti del 2001 ai abitanti. La variazione negativa \u00e8 pari, pertanto, al 6,9%.\nEconomia ed occupazione.\nRisultano insistere sul territorio del comune 146 attivit\u00e0 industriali con 664 addetti pari al 31,66% della forza lavoro occupata, 213 attivit\u00e0 di servizio con 332 addetti pari al 15,83% della forza lavoro occupata, altre 178 attivit\u00e0 di servizio con 516 addetti pari al 24,61% della forza lavoro occupata e 41 attivit\u00e0 amministrative con 585 addetti pari al 27,90% della forza lavoro occupata.\nRisultano occupati complessivamente 2.097 individui, pari al 21,29% del numero complessivo di abitanti"}
{"id": "31638", "revid": "125691712", "url": "https://it.wikipedia.org/wiki?curid=31638", "title": "Sant'Anastasia (Italia)", "text": "Sant'Anastasia (pronunciare \"Sant'Anastas\u00eca\"; \"Sant'Anast\u00e0s\u00eb\" o \"Santu Nast\u00e0s\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nSant'Anastasia \u00e8 situato nella zona vesuviana a nord-est di Napoli, \u00e8 parte integrante del Parco Nazionale del Vesuvio ed \u00e8 incluso nell'itinerario enogastronomico Strada del Vino Vesuvio e dei Prodotti Tipici Vesuviani.\nIl centro si sviluppa ai piedi del Monte Somma, l'antico cratere del Vesuvio propriamente detto, in un alternarsi di piccole salite e discese derivanti dai tracciati degli antichi corsi d'acqua che dalla vetta del monte scendevano a valle.\nNonostante l'area comunale non sia di grandi dimensioni (poco meno di 19\u00a0km2) il territorio \u00e8 piuttosto vario e si presenta come una striscia di terra che parte dai 34 m s.l.m. (frazione Guadagni) a nord, per giungere fino ai 1131\u00a0m sul livello del mare (Punta Nasone) a sud.\nIdrografia.\nI corsi d'acqua presenti nel territorio (detti \"Lagni\") ripopolano i loro siti solo nei periodi piovosi a differenza di quanto succedeva prima; i pi\u00f9 importanti erano il Sebeto ed il Vesceri.\nDi particolare interesse invece sono le due sorgenti dell'Olivella (inferiore e superiore) uniche in tutto il Parco Nazionale del Vesuvio data la scarsit\u00e0 d'acqua.\nClima.\nIl clima \u00e8 tipicamente mediterraneo e non si denotano, nella temperatura media annuale, significative differenze rispetto alla vicina Napoli; in inverno la vetta del Monte Somma e la zona immediatamente vicina non di rado si colorano di bianco.\nStoria.\nEt\u00e0 del bronzo.\nL'area risulta abitata fin da tempi immemori; a testimonianza di ci\u00f2 sono alcuni reperti ritrovati a nord del paese che evidenzierebbero la presenza di trib\u00f9 nomadi che si accampavano in quei luoghi per motivi di caccia, in particolar modo queste trib\u00f9 cacciavano animali di grossa taglia.\nRoma antica.\nPrima della grande eruzione del 79 d.C. il Vesuvio era rimasto inattivo per otto secoli, le popolazioni che vivevano alle sue pendici non erano neanche a conoscenza che il monte fosse in realt\u00e0 un vulcano, per cui svilupparono numerosi centri agricoli e commerciali.\nLe prime menzioni di quel luogo ci sono date da Cicerone nel suo \"\u201cDe Officiis\u201d\" e da Valerio Massimo nel \"\u201cMemorabilia\u201d\" facendo riferimento alla disputa tra Neapolis e Nola per il possesso di queste terre alle falde del monte Vesuvio.\nIl Senato romano mand\u00f2 come arbitro Quinto Fabio Labeone il quale decise di non modificare i confini gi\u00e0 tracciati e di destinare quella fascia di territorio alla diretta amministrazione di Roma.Questo episodio, che \u00e8 citato da tutti gli storici locali dei paesi vesuviani come atto fondativo del loro territorio, ha, da sempre, suscitato pi\u00f9 di una polemica. Secondo alcuni si tratterebbe di un fatto leggendario per attribuirsi \"nobili natali\"; per altri addirittura non si sarebbe mai verificato. Recentemente sulla rivista \"Summana\" \u00e8 apparso un contributo del prof. Parisi Domenico che, pur confermando l'effettiva realt\u00e0 dell'episodio, avanza l'ipotesi che l'arbitro mandato dal Senato di Roma, per derimere la controversia tra nolani e napoletani, non sarebbe stato il console Quinto Fabio Labeone, ma il pretore peregrino Caio Atinio Labeone nel 195 a.C.\nIn ragione di ci\u00f2 l'area prese il nome generico di \u201cCampus Romanus\u201d, toponimo che ancora oggi si riflette su questi territori vista l'abbondanza del cognome Romano e visto il nome di una delle frazioni di Sant'Anastasia: \u201cRomani\u201d.\nDopo la guerra sociale del 90 a.C. Roma si assicur\u00f2 il dominio di tutta l'antica Campania destinando definitivamente la zona del \"Campus\" all'amministrazione della colonia Augusta Felix Nola. Da allora l'area venne divisa tra le pi\u00f9 importanti famiglie romane che ne fecero un luogo di villeggiatura come testimoniato da numerosi resti di ville suburbane ma anche un attivo posto commerciale costellato di aziende agricole.\nMedioevo.\nNel 552 l'Imperatore Giustiniano mand\u00f2 un esercito di Greci capeggiati dal generale bizantino Narsete nel sud-Italia al fine di cacciare i Goti al seguito del re Teia. La battaglia finale si ebbe proprio nell'area del Campus Romanus, re Teja per\u00ec in battaglia e i Goti vennero sbaragliati e scomparvero dalla vita della penisola Italiana mentre i Greci, da quanto ci viene narrato da Procopio di Cesarea, decisero di insediarsi nella zona mischiandosi alla popolazione indigena. La testimonianza pi\u00f9 importante fu data dal nome preso da una vasta fetta del Campus Romanus: Sant'Anastasia. La scelta di quel nome fu dettata dal culto di Anastasia, una Santa Vergine Greca veneratissima non solo nelle terre Elleniche ma in una considerevole parte dell'Est-Europa.\nIl 586 fu un altro anno importante della storia anastasiani; per ordine di Belisario parte della popolazione di queste terre fu fatta spostare al fine di ripopolare Napoli. Alla fine dell'VIII secolo anastasiani e napoletani (ma anche altre popolazioni vesuviane) scacciarono i Saraceni dalla citt\u00e0 partenopea nella battaglia di \"Castagnola\" (odierna Portici).\nIl toponimo Sant'Anastasia ricorre ufficialmente per la prima volta in un decreto del 1090 succeduto da uno del 1127. Successivamente, forse per errori di copistica, Sant'Anastasia muter\u00e0 il suo nome in \"Santo Nastaso\".\nPeriodo angioino.\nNel periodo Angioino Sant'Anastasia viene compresa nella giurisdizione della vicina Somma Vesuviana. dopo un iniziale periodo marginale, gli Angioini favoriscono lo sviluppo edilizio, commerciale e religioso di Somma e dei suoi casali. Per un breve periodo Somma e casali vennero concessi a Guglielmo Vicecomite visconte di Medun in cambio di liquidit\u00e0, ma nel 1276 Carlo d'Angi\u00f2 riprese possesso di quei territori cacciando alcuni vassalli insediatisi illegittimamente dopo la morte di Guglielmo. La politica angioina alla continua ricerca di denaro stanc\u00f2 la popolazione che si ribell\u00f2 capeggiata da Giacomo di Costanzo contro Ladislao ma la rivolta fu duramente repressa e Somma e casali furono venduti al cancelliere del regno Giovanni Tomacelli. Alla fine del periodo Angioino il casale di Santo Nastaso fu prima venduto alla famiglia \"Barrese\", poi riannesso a Somma Vesuviana con la quale pass\u00f2 prima sotto Orso Orsini, cancelliere del regno e alla sua morte ad Ugone d'Alagno.\nPeriodo aragonese.\nGli Aragonesi rilanciarono la zona, lo stesso Alfonso V d'Aragona considerer\u00e0 questi luoghi come \u201cbuen ritiro\u201d.\n\u00c8 il periodo in cui viene istituito il Mastro Mercato a favore di Somma. Il Mastro Mercato era un cittadino eletto tra i nobili sommesi che per otto giorni amministrava la citt\u00e0; in questo periodo cessava ogni attivit\u00e0 giurisdizionale, civile e penale. Tale privilegio fu foriero di aspre rivalit\u00e0 tra Somma e Santo Nastaso, il suo casale pi\u00f9 importante.\nIl 1647 si apr\u00ec con l'insurrezione popolare Napoletana contro il dominio Spagnolo, la rivolta capeggiata da Masaniello vide gli anastasiani tra i sostenitori pi\u00f9 presenti ma nello stesso periodo il casale subir\u00e0 il saccheggio delle truppe di Altavilla.\nA ci\u00f2 si aggiunse a distanza di pochi anni, la Peste che fece circa 4000 vittime in tutta la zona; l'avvenimento si ripercosse anche sulle attivit\u00e0 commerciali della zona a nord del Vesuvio poich\u00e9 per decreto regio di Carlo II era impedito il passaggio delle merci in quelle terre.\nLe lotte intestine tra sommesi ed anastasiani si inaspriscono e gi\u00e0 nel 1718 c'\u00e8 un tentativo di questi ultimi di sottrarsi alla giurisdizione sommese ricorrendo al Regio Fisco; ma il contrasto pi\u00f9 forte fu dovuto alla pratica del Mastro Mercato.\nAlla richiesta del 1718 seguirono altre due nel 1765 e nel 1774, ma fu tutto inutile.\nIl 1799, anno della rivoluzione partenopea, Sant'Anastasia si schiera con i Borbone venendo saccheggiata dalle truppe Francesi. In seguito l'idillio con la famiglia Borbonica finir\u00e0 e molti anastasiani si ribelleranno contro di essi a favore della libert\u00e0.\nDal XIX secolo ai giorni nostri.\nIl XIX si aprir\u00e0 nel migliore dei modi per la popolazione anastasiana; Gioacchino Murat abolir\u00e0 il privilegio del Mastro Mercato istituendo una fiera autonoma per il borgo di Sant'Anastasia, ma l'anno che in assoluto fece la felicit\u00e0 anastasiana fu il 1810: Sant'Anastasia divenne municipio autonomo.\nLa fine del XIX secolo vedr\u00e0 la lotta per la libert\u00e0 dai Borboni. A questi eventi si affiancano alcuni avvenimenti che segneranno un forte passaggio epocale: nuove strade di collegamento con i paesi vicini, la costruzione del mattatoio, l'acquedotto del Serino, l'apertura della stazione della ferroviaria sulla rete Circumvesuviana e l'elettrificazione faranno da volano alla neonata Sant'Anastasia che nel corso del XX secolo vivr\u00e0 a stretto contatto con il capoluogo, gravitando socialmente culturalmente ed economicamente.\nMonumenti e luoghi d'interesse.\nSantuario della Madonna dell'Arco.\nA circa un Km dal centro del paese, nell'omonimo quartiere, si trova il Santuario della Madonna dell'Arco, secondo santuario in Campania, meta ogni anno, nel luned\u00ec \"in albis\", del tradizionale pellegrinaggio dei \"fujenti\" o \"battenti\". Il Santuario \u00e8 sorto intorno ad una edicola votiva rappresentante la Vergine Maria con in braccio Ges\u00f9 bambino. Nel corso degli anni \u00e8 stato ampliato ed oggi si presenta come un complesso monumentale di grande interesse costituito dalla Chiesa a croce latina con l'imponente cupola che ospita: al centro l'altare in stile barocco dove sorgeva l'edicola miracolosa; il coro di forma ellittica interamente in legno intagliato, sulle pareti poi, le tavolette votive donate da persone di tutta Italia che hanno ricevuto il Miracolo dalla Vergine Maria. Di lato alla destra del coro c'\u00e8 la cappella del Rosario finemente decorata. Attraversando un corridoio vi \u00e8 poi il chiostro formato da un colonnato che si affaccia sul giardino con al centro il pozzo, le aule presenti intorno al chiostro un tempo ospitavano il liceo classico. Alle spalle vi sono, infine, due edifici moderni; il primo \u00e8 adibito in parte a biblioteca e in parte a museo (museo degli ex-voto), il secondo \u00e8 una nuova aula liturgica, l'aula di san Giovanni Leonardi.\nVilla Tortora Brayda.\nSituata in Madonna dell'Arco \u00e8 la villa comunale del comune di Sant'Anastasia. Ospita un'ampia area verde attrezzata aperta al pubblico.\nChiesa di Santa Maria la Nova.\n\u00c8 la chiesa principale del capoluogo, risale al XVI secolo sulla base di una precedente del 1200; l'ultimo restauro \u00e8 avvenuto alla fine degli anni ottanta in seguito ai danni causati dal terremoto in Irpinia; di particolare interesse \u00e8 il campanile a cuspide ottagonale attribuito a fr\u00e0 Giuseppe Nuvolo (detto \"fr\u00e0 Nuvolo\"), nonch\u00e9 all'interno argenti del 1500 e tele del 1600 tra cui la Madonna del Rosario attribuita a Ronaldo il fiammingo.\nViene qui, in Santa Maria la Nova, venerato il Patrono della citt\u00e0: San Francesco Saverio.\nNel corso dei secoli la chiesa ha modificato il suo aspetto, innanzitutto la facciata guardava il monte Somma com'era d'uso nei paesi vesuviani secoli addietro mentre oggi d\u00e0 ad esso le spalle; ma soprattutto era un edificio decisamente pi\u00f9 ampio (a testimonianza di ci\u00f2 \u00e8 il toponimo assunto da una zona poco distante dalla chiesa chiamata \"fuori il coro\", probabilmente, anticamente la zona combaciava con un'ala della chiesa che per l'appunto l'ospitava).\nIn ultimo va detto che la chiesa era probabilmente dedicata a S. Maria della Neve, potrebbe esserci stato un mutamento di derivazione linguistica che ha modificato la parola \"Neve\" in \"Nova\".\nPalazzo Nicola Amore.\nPosto alla sommit\u00e0 del paese (210 metri sul livello del mare) in pieno Parco Nazionale del Vesuvio c'\u00e8 l'antico palazzo Nicola Amore; il palazzo fu costruito per volont\u00e0 della famiglia Marigliano che soleva, nella persona della contessa Margherita, ospitare in un'aula del palazzo monaci ed eremiti.\nNell'atto notarile che sancisce il passaggio all'avvocato Nicola Amore, il quale l'aveva ricevuto in cambio di prestazioni personali, si scopre che la struttura nacque come ricovero per gli strumenti agricoli. Una volta effettuato il passaggio l'edificio muta la sua destinazione da deposito agricolo a residenza estiva. Nonostante il valore architettonico, il comune nel corso degli anni non ha saputo conservare l'importante struttura la quale versa oggi in stato di totale abbandono; sono stati molti gli incontri tra varie personalit\u00e0 per il ripristino del palazzo, ma nulla di concreto \u00e8 stato finora fatto.\nConvento di Sant'Antonio.\n\u00c8 un convento francescano del XVI-XVII secolo edificato dal beato fra Ludovico da Casoria; un tempo era dedicato a San Bernardino. \u00c8 posto nel cuore del centro storico di Sant'Anastasia, affacciato in Piazza San Francesco. L'edificio, a forma di croce latina, ha una facciata e gli esterni piuttosto semplici che per\u00f2 nascondono degli interni incantevoli e raffinati. Pregevole \u00e8 un dipinto raffigurante la consegna del cingolo a San Francesco attribuita al pittore fiammingo Cornelis Smet, il dipinto \u00e8 suddiviso in due parti: in una Dio porge i cordigli francescani a Cristo dalla cui mano si snoda un altro cordiglio che viene preso da San Francesco, l'altra parte raffigura un papa, forse Sisto V che riceve i cordigli; presenti in questa scena anche un frate ed un cavaliere.\nNelle vicinanze del convento c'\u00e8 la casa-museo del venerabile Francesco Maria Castelli, nonch\u00e9 una cappellina a lui dedicata.\n\u00c8 per volont\u00e0 di un gruppo di persone afferenti alla parrocchia di Sant'Antonio che si svolge ogni vigilia di Natale, per le vie del centro storico, il presepe vivente che si conclude con la scena della Nativit\u00e0 proprio in piazza San Francesco.\nPalazzo Marra.\nInizialmente casa coloniale e successivamente residenza di villeggiatura, anche questo edificio \u00e8 purtroppo in stato di abbandono; ha come elemento di spicco la \"colombaia. \"\nIl palazzo \u00e8 di un privato.\nPalazzo Siano.\nAffacciato in parte sull'omonima piazza \u00e8 la sede principale del municipio. Interessante \u00e8 il portale in piperno. Nell'atrio ospita una statua della \"pudicizia\" risalente al periodo romano e rinvenuta nel territorio comunale. Un secondo lato del municipio che ne costituisce una vera e propria d\u00e9pendance \u00e8 invece d'aspetto moderno costituito da vetri specchiati.\nAree naturali.\nParco Nazionale del Vesuvio.\nItinerari naturalistici sul versante anastasiano del Parco del Vesuvio.\nSant'Anastasia, insieme ad altri dodici comuni della citt\u00e0 metropolitana di Napoli, rientra nel Parco Nazionale del Vesuvio. Si trova ai piedi dell'antico cratere, il Monte Somma, il quale a differenza del cono vesuviano presenta una vegetazione molto pi\u00f9 rigogliosa (sono state censite 900 specie vegetali, 79 uccelli, 30 mammiferi e 2 anfibi).\nIn particolare nel comune di Sant'Anastasia sono presenti due itinerari molti interessanti entrambi possibili solo nelle ore di luce:\nCultura.\nEnogastronomia.\nOltre ai piatti di tradizione napoletana, Sant'Anastasia ha elaborato dei piatti indigeni discendenti dal suo territorio e dalla tradizione vesuviana.\nGeografia antropica.\nSuddivisioni storiche.\nIl centro del paese si snodava anticamente su tre quartieri - detti Ponte, Capodivilla e Casamiranda - che oggi coincidono almeno in parte con il centro antico del comune. Successivamente fu realizzato il quartiere Trivio. Poco tempo dopo, in seguito alla edificazione del santuario della Madonna dell'Arco, si\u00e8 andato sviluppando la frazione omonima dapprima con un piccolo nucleo di abitazione e poi, a fine secolo scorso un agglomerato urbano che coinvolgendo anche la contigua contrada Romani ,si \u00e8 saldata senza soluzione di continuit\u00e0 col capoluogo rendendosi di fatto un popoloso quartiere.\nEssendo il quartiere pi\u00f9 caratteristico fa da cornice al presepio vivente che si tiene ogni anno la sera della Vigilia di Natale.\nFrazioni.\nSono frazioni (in parentesi le distanze dal centro):\nSono localit\u00e0:\nEconomia.\nL'economia anastasiana si basa in prevalenza sull'agricoltura (in particolare albicocche, ciliegie, uva \"catalanesca\", pomodorini del \"piennolo\") e sul commercio. Le poche attivit\u00e0 industriali sono comunque legate principalmente all'agricoltura (trasformazione delle olive, produzione di mozzarelle e latticini). L'industria ha subito un notevole arresto a causa del trasferimento della FAG (produttrice di cuscinetti a sfera) nella vicina Somma Vesuviana, e a causa della chiusura della Corderia Napoletana. Menzione a parte merita l'artigianato.\nArtigianato.\nL'artigianato \u00e8 stato nel corso dei secoli un punto di forza della comunit\u00e0 anastasiana, oltre a rappresentare un fattore economico di primaria importanza, \u00e8 stato ancor pi\u00f9 un elemento distintivo di grande spessore che ha fatto di Sant'Anastasia un paese Vesuviano del tutto singolare. Tutta la fascia vesuviana \u00e8 accomunata, anche se con sfaccettature diverse, per lingua, cultura e gastronomia. L'artigianato del rame \u00e8 invece un'arte di cui i maestri anastasiani ne sono gelosi custodi.\nSi dice che la cultura per il rame appartenesse gi\u00e0 all'epoca romana, ma \u00e8 probabile che una forte mano l'abbia data prima di essere cacciata via, la popolazione Saracena.\nI ramai anastasiani (definiti da molti \"maestri ramai\") hanno prodotto oltre a numerosi utensili e pentolame anche famose opere d'arte della zona; i portali del santuario della Madonna dell'Arco sono adornati con scene bibliche lavorate in rame.\nInfrastrutture e trasporti.\nStrade.\nSant'Anastasia \u00e8 ben collegato al capoluogo campano ed ai paesi limitrofi tramite la \"Strada statale 268 del Vesuvio\" e la \"Strada statale 162 dir del Centro Direzionale\".\nL'autostrada pi\u00f9 vicina \u00e8 l'A16 a circa 4 km dal centro (casello di Pomigliano d'Arco), a circa 15\u00a0km c'\u00e8 invece il casello di Palma Campania sull'autostrada A30, ad una decina di km sull'A1 troviamo il casello di Napoli-Centro direzionale, infine sull'A3 ci si pu\u00f2 servire dei caselli di San Giorgio a Cremano o di Ercolano.\nFerrovie.\nIl comune \u00e8 servito dalla ferrovia Circumvesuviana tramite la stazione di Sant'Anastasia, in pieno centro cittadino, e la fermata di Madonna dell'Arco nell'omonimo quartiere. Il territorio anastasiano \u00e8 inoltre attraversato dal tracciato ferroviario della linea a monte del Vesuvio che con il suo percorso aggira la congestionata tratta costiera tra Napoli Centrale e Salerno ma non \u00e8 presente e non \u00e8 prevista per il futuro alcuna stazione per il comune vesuviano.\nSport.\nHa sede nel comune la societ\u00e0 di calcio Associazione Sportiva Dilettantistica Stasia Calcio."}
{"id": "31639", "revid": "123649365", "url": "https://it.wikipedia.org/wiki?curid=31639", "title": "Sant'Antonio Abate (Italia)", "text": "Sant'Antonio Abate (\"Sant'Antu\u00f3no\" in napoletano, ) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nSito nella pianura sovrastata dalla catena dei Monti Lattari, culminante nella penisola sorrentina con la vetta del Faito, Sant'Antonio Abate si estende nell'immediato entroterra stabiese (Ager Stabianus).\nStoria.\nDi origini amministrative recenti, la cittadina si \u00e8 costituita comune autonomo nel 1925, distaccandosi nel 1929 dalla sovrastante Lettere. Il suo territorio \u00e8 stato abitato, sin dalle epoche remote, da popolazioni indigene e di origini indoeuropee come gli Opici, gli Osci, gli Etruschi, i Greci, i Sanniti, i Campani ed i Romani. Soprattutto la civilt\u00e0 di questi ultimi \u00e8 documentata da numerosi reperti archeologici, riportati alla luce in loco in anni di ricerche.\nDi particolare importanza storica \u00e8 stato lo scontro finale della guerra Gotico-Greca, specialmente nella Battaglia dei Monti Lattari, avvenuta in territorio abatese e risoltasi con la diaspora dei Goti e la morte del loro re Teia, il quale fu molto probabilmente ucciso in territorio abatese e buttato in un pozzo, presso la localit\u00e0 Pozzo dei Goti di Angri. Dopo un oscuro periodo di abbandono fino all'anno mille, la cittadina ha conosciuto, a partire dall'XI secolo, una lenta ripresa economica grazie alla bonifica delle zone paludose, un tempo molto estese, favorita anche dalla nascita, intorno al XV secolo, delle prime masserie che hanno costituito il nucleo del vecchio \"Borgo di Sant'Antuono\".\nNei secoli successivi il paese si \u00e8 sviluppato gradatamente, fondando la sua ricchezza sull'agricoltura prima e poi sulle attivit\u00e0 ad essa connesse. Negli ultimi anni l'economia di Sant'Antonio Abate si \u00e8 concentrata soprattutto sul settore industriale della trasformazione del pomodoro e delle colture specializzate in serre che hanno comportato anche, tra le altre, lo sviluppo delle attivit\u00e0 del terziario.\nStemma civico.\nLo stemma civico di Sant'Antonio si ispira alla presenza del castello di Lettere sulla omonima collina. Il castello \u00e8 posto su di uno scudo ornato da una corona e due rami di ulivo, uniti da un fiocco.\nMonumenti e luoghi d'interesse.\nArchitetture religiose.\nChiesa Parrocchiale di Sant'Antonio Abate.\nParrocchia del paese, intitolata a sant'Antonio Abate. La chiesa, risalente al 1801, divenne parrocchia solamente nel 1812, ma fu completata solo nel 1829. Molte delle opere presenti nella chiesa provengono dall'Abbazia di Santa Maria di Realvalle di Scafati, tra le quali le due acquesantiere marmoree databili al XVIII secolo, le tele della \"Deposizione\" e della \"Immacolata Concezione\" e le formelle marmoree poste sul tabernacolo, su una delle quali \u00e8 anche inciso \"MONASTERIUM SANCTAE MARIAE REGALIS VALLIS\", a maggior testimonianza della loro provenienza. La chiesa, composta da una sola navata e con pianta a croce latina, \u00e8 composta anche di quattro cappelle, dedicate all'Addolorata, a San Giuseppe, al Sacro Cuore di Ges\u00f9 e all'Immacolata Concezione. La cappella dell'Addolorata, posta come prima a sinistra dall'ingresso della chiesa, \u00e8 composta da un altare sovrastato dal quadro della Vergine Addolorata (opera del saccense Giuseppe Cammarano e datata al 1828), inserito in una composizione di marmi pregiati. La cappella, realizzata a spese del dottor Leonardo Santoro nel 1828 \u00e8 composta anche da una lapide, contenente i resti mortali delle due nipoti dello stesso Santoro, Luisa e Sofia.\nLa cappella di San Giuseppe, posta a destra della navata poco prima dell'altare, \u00e8 composta da una nicchia all'interno della quale \u00e8 posta una statua in legno di san Giuseppe, padre putativo di Ges\u00f9. Ai lati della cappella sono presenti due statue raffiguranti la Beata Vergine Maria del Monte Carmelo e san Pio da Pietrelcina. La cappella del Sacro Cuore di Ges\u00f9, la prima posta a destra dell'ingresso principale, \u00e8 composta da una nicchia, all'interno della quale \u00e8 presente una statua del Sacro Cuore di Ges\u00f9. La nicchia, incastonata in una composizione di marmi pregiati, sovrasta un altare contenente reliquia. Ai lati della cappella, su basi di marmo, sono poste due statue, raffiguranti san Francesco d'Assisi e sant'Antonio da Padova. La cappella dell'Immacolata Concezione di Maria, posta alla sinistra della navata poco prima dell'altare, in una nicchia incastonata in marmi che compongono l'altare che, prima dei lavori che modificarono la chiesa tra gli anni '10 e '20 del XX secolo, costituiva la parte finale dell'abside della chiesa. Ai lati della cappella sono presenti due statue, raffiguranti sant'Alfonso Maria de' Liguori e la Madonna Immacolata.\nAlla fine della navata \u00e8 posta l'abside, dominata dal maestoso altare di sant'Antonio Abate e dall'altare. Ulteriori opere notevoli presenti nella chiesa sono il fonte battesimale in marmo della seconda met\u00e0 del ventesimo secolo e la statua, posta in una nicchia alla prima destra dall'ingresso, della Vergine Addolorata. Ulteriori opere in legno accrescono il pregio dell'edificio, come il pulpito e la cassa lignea dell'organo, entrambe opere di grande pregio eseguite dal maestro locale Pasquale D'Aniello, oltre ad altre teche e confessionali della chiesa. Il pulpito, grande opera di intarsio e di intaglio, \u00e8 posto sulla destra della navata, tra la cappella del Sacro Cuore e quella di san Giuseppe. \u00c8 inoltre qui che \u00e8 posta la statua di sant'Antonio Abate, oggetto di grande devozione e che viene posta ogni anno, nelle date adiacenti al 17 gennaio, festa del santo, nel maestoso e colorato trono a lui dedicato.\nSantuario di San Gerardo Maiella.\nCompletato nel 1966, dopo la posa della prima pietra avvenuta nel 1937 con la benedizione dell'allora vescovo della diocesi di Castellammare di Stabia Federico Emanuel. Dopo lunghi lavori, il 4 dicembre 1966 monsignor Corrado Ursi, arcivescovo di Napoli, consacra il tempio e il suo altare maggiore. Il completamento dell'edificio, la cui costruzione fu chiesta e voluta da don Mos\u00e8 Mascolo, fondatore dell'ordine delle Suore Gerardine di Sant'Antonio Abate, avvenne quindi di fatto sei anni dopo la morte dello stesso, avvenuta il 24 febbraio del 1960. La fine dei lavori fu inoltre anche motivata dal fatto che il 16 aprile 1962 la Sacra Congregazione dei Riti dichiar\u00f2 san Gerardo Maiella compatrono del paese. L'11 dicembre 2005, inoltre, a 49 anni dalla consacrazione del tempio, la chiesa diventa santuario diocesano. Dalla facciata monumentale, alta pi\u00f9 di 42 metri e con un'altezza alla cupola di 33 metri, il santuario si estende su pi\u00f9 di 900 m\u00b2 di superficie. Con pianta a croce latina a tre navate, di particolare impatto \u00e8 il mosaico in oro misto posto alle spalle della statua di san Gerardo, che ne compone la nicchia, la cui cornice \u00e8 in marmo rosso di Francia e il cui piedistallo (pesante ben cinque quintali) \u00e8 in marmo ornato di piccole croci di amiato fondo oro. Di marmo anche la cattedra del celebrante, con sfondo di marmo rosso di Spagna e troni di marmo bianco. Arricchiscono l'edificio la cappella del Santissimo Sacramento, le statue del Sacro Cuore di Ges\u00f9 e dell'Immacolata Concezione, il sarcofago del fondatore don Mos\u00e8 Mascolo e il confessionale da quest'ultimo usato durante il suo ministero.\nChiesa parrocchiale di Santa Maria del Buon Consiglio.\nCompletata nel 1863, la costruzione della chiesa cominci\u00f2 nel 1858, su un terreno donato dalla signora Anna D'Antuono alla diocesi. Dedicata alla Beata Vergine del Buon Consiglio, la sua prima messa viene celebrata l'8 novembre 1863 dal sacerdote don Alfonso d'Aniello. A causa del forte aumento della popolazione, viene deciso nel 1894 di ampliarla e il 25 novembre 1894 monsignor Sarnelli benedice la prima pietra. L'ampliamento, completato nel 1900, aggiunge all'edificio l'abside e la casa canonica.\nChiesa ad una navata, con abside e altari laterali, trova alla fine della navata l'altare della titolare della chiesa, ove era presente fino al 1975 un'antica tela ovale raffigurante la Vergine del Buon Consiglio, poi trafugata da ignoti. La tela ovale sar\u00e0 poi prontamente sostituita da un'altra nuova, ora presente sul trono. L'abside, presentante molti affreschi, ha raffigurati, fra gli altri, anche san Gerardo Maiella (compatrono del paese) e sant'Alfonso Maria de' Liguori. Sono inoltre presenti nella chiesa varie statue, tra le quali quella di San Francesco da Paola e della Vergine Addolorata.\nChiesa parrocchiale di Maria Santissima Rifugio dei peccatori vulgo Salette.\nPosta sulla strada che da Gragnano porta a Sant'Antonio Abate, viene inizialmente costruita nell'anno 1864 e dedicata a San Clemente I Papa, la chiesa viene chiusa nell'anno 1870. Riaperta pochi anni dopo, viene dedicata a San Clemente I Papa e alla Beata Vergine de La Salette. La chiesa, ad una navata, \u00e8 decorata con alcuni affreschi originali della prima costruzione, tra i quali uno rappresentante san Francesco d'Assisi ai piedi della Croce e uno, posto sulla volta, rappresentante l'apparizione della Vergine de La Salette. Altri affreschi sono quelli dei quattro evangelisti, posti sulle trombe d'angolo della cupola, in modo simile a quanto accade nella chiesa del Buon Consiglio o nella parrocchia di sant'Antonio Abate. Una statua dal grandissimo valore artistico \u00e8 posta sull'altare, rappresentante la Vergine de La Salette. Sono presenti inoltre varie statue, fra le quali si vedono una rappresentante , una rappresentante san Pio da Pietrelcina, una raffigurante Sant'Antonio da Padova e una raffigurante san Francesco d'Assisi, oltre ad un pulpito di legno databile al XIX secolo.\nChiesa parrocchiale di Ges\u00f9 Redentore in localit\u00e0 Pontone.\nCostruita e benedetta nel 1945, la chiesa originale era composta da una navata che culminava in un altare al centro del quale era posta un'icona del Cristo Emmanuele Redentore del Mondo. Il ministero nella chiesa originale procede tranquillo dal 1945 al 1979, quando questa viene chiusa per condizioni inagibili della struttura. A peggiorare le cose, inoltre, influ\u00ec il Terremoto dell'Irpinia del 1980. L'ultimo rettore della chiesa fu don Vincenzo Rosanova, poi diventato parroco della parrocchia di Sant'Antonio Abate e restato tale dal 1985 al 2009. Contemporaneamente, nel 1985 \u00e8 posto un prefabbricato per soddisfare l'esigenze della popolazione. Nel 1997 la chiesa viene eretta Parrocchia e don Luigi Di Giovanni ne diventa il primo parroco. Nel 2001 don Luigi Elefante diventa il secondo parroco della chiesa parrocchiale di Ges\u00f9 Redentore in Pontone. Lo stesso parroco don Luigi, ha avviato una raccolta fondi e iniziato i lavori per la costruzione della nuova parrocchia di Ges\u00f9 Redentore, che \u00e8 diventata uno dei pi\u00f9 grandi edifici di culto del paese\nSantuario di Ges\u00f9 Bambino in Casa Russo.\nUltimata nel 1946, la prima pietra fu posata il 17 dicembre 1939. La consacrazione avviene il 29 ottobre 1950, festivit\u00e0 di Cristo Re, quando il vescovo di Castellammare mons. Federico Emanuel la intitola a Ges\u00f9 Bambino. La chiesa, ad una navata, mostra sull'altare, posta in baldacchino in metallo dorato, la statua lignea del Bambino Ges\u00f9, il quale proviene dalla chiesa parrocchiale di sant'Antonio Abate, dopo essere stato in via Casa D'Auria e in Pozzo dei Goti (Angri). Nella chiesa, inoltre, sono presenti varie opere d'arte di antica data (oltre ovviamente al Bambinello originale, che era datato alla met\u00e0 del XIX secolo), come le due tele provenienti dall'abbazia di Santa Maria di Realvalle di Scafati, rappresentanti una la Madonna con il bambino fra i santi Bruno e Giacomo apostolo (risalente al 1701) e l'altra rappresentante la Regina delle Vittorie (particolarmente posta davanti al bosco di Scafati, data tra il secolo XVII e il XVIII, che celebra la vittoria di Carlo I d'Angi\u00f2 su Manfredi dopo la battaglia di Benevento) e una statua dell'Immacolata Concezione, risalente al XIX secolo e proveniente dalla Certosa di San Giacomo di Pozzo dei Goti.\nChiesa di Sant'Antonio Abate di Vienne.\nChiesa pi\u00f9 antica di Sant'Antonio, ora non pi\u00f9 in uso, \u00e8 risalente al XIII secolo circa, posta sulla strada che collegava la citt\u00e0 di Nuceria Alfaterna alla citt\u00e0 di Castrum ad Mare Stabiae, risalente all'epoca romana. La prima prova certa della presenza della chiesa risale all'anno 1470, anche se si intuisce che la chiesa sia molto pi\u00f9 antica. Nel 1470, infatti, la chiesa viene inserita nella descrizione di un feudo, il feudo dei Certosini di Pozzo dei Goti. Nel 1520 monsignor Geronimo Cannavacciuolo, vicario generale della diocesi di Lettere, parla appunto della chiesa in una bolla, data la morte del sacerdote don Tolomeo Pentangelo, consacrando nuovo prete della chiesa il sacerdote Andriano Sorrentino. La chiesa viene visitata il 17 settembre 1627 da mons. Andrea Caputo, vescovo di Lettere, che la trova per\u00f2 sprovvista nella decorazione e anche nella struttura. Va notato che la chiesa era infatti l'unico riferimento per tutti i contadini che abitavano le zone contigue e che gi\u00e0 da un po' di tempo aveva costituito il \"Borgo di Sant'Antuono\" ed erano in continuo aumento. Il 27 dicembre 1651 la chiesa riceve una nuova visita da parte del nuovo vescovo di Lettere, monsignor Onofrio De Ponte, il quale viene in visita del cappellano, il sacerdote don Onofrio De Angelo (originario di Gragnano).\nIl 27 giugno 1735, il vescovo di Lettere mons. Agostino Giannini effettua la Santa Visita alla chiesa e nomina nuovo sacerdote l'abate della chiesa parrocchiale di sant'Antonio Abate a Porta Capuana, parrocchia del Borgo Sant'Antonio Abate di Napoli, don Giovanni Battista Zola. Il successivo parroco diviene don Francesco Grasso, che riceve la visita dello stesso mons. Giannini, nel 15 ottobre 1746. Il vescovo di Lettere monsignor Bernardo Maria della Torre la fa ingrandire e ristrutturare, in modo da renderla molto pi\u00f9 adeguata alle esigenze della popolazione. Lo stesso Bernardo della Torre la erige parrocchia di sant'Antonio Abate in Lettere nel 1813, rimanendo tale fino al 1829, quando, con il completamento della nuova chiesa parrocchiale di sant'Antonio Abate, questa riceve il titolo con la benedizione, avvenuta il 5 febbraio 1829, da parte di don Bonaventura Rispoli, primo parroco della nuova chiesa. Sar\u00e0 per\u00f2 in questa chiesa che, grazie a Leonardo Santoro, su decreto reale di Ferdinando II re di Napoli, verr\u00e0 istituita la confraternita dell'Immacolata Concezione.\nLa confraternita user\u00e0 la chiesa come propria chiesa dal 1834 all'inizio degli anni quaranta del XIX secolo, quando questi si spostano nella seconda chiesa di sant'Antonio Abate, la quale, con il completamento della nuova parrocchia (l'attuale chiesa parrocchiale di sant'Antonio Abate), aveva perso il titolo ed era stata dai confratelli intitolata all'Immacolata Concezione di Maria. Dopo lo spostamento nella nuova chiesa della Congrega (costruita in sopraelevazione), la chiesa viene adibita, dalla stessa Confraternita, a cripta funeraria per gli stessi confratelli. La chiesa, ad una navata ed in stile romanico con volte a vela e archi a tutto sesto, \u00e8 stata poi spogliata di tutte le decorazioni, e sono ora visibili solo gli elementi architettonici, oltre agli ambienti romani ad essa contigui, data l'antica costruzione della chiesa e la sua posizione.\nCongrega dell'Immacolata Concezione.\nCostruita nel 1813 per soddisfare le esigenze della popolazione durante la costruzione dell'attuale chiesa parrocchiale di Sant'Antonio Abate in sopraelevazione dell'antica chiesetta di Sant'Antuono. La chiesa fu allora intitolata all'Immacolata Concezione dalla confraternita dell'Immacolata Concezione del dottor Leonardo Santoro, medico di camera delle Altezze Reali, oltre che professore di medicina e chirurgia alla Regia universit\u00e0 degli Studi di Napoli. Il primo priore della confraternita fu eletto Filippo Ferrigno Santoro, nipote di Leonardo. Ad una sola navata, viene definitivamente completata (anche nelle decorazioni) qualche decennio dopo la met\u00e0 del XIX secolo. La chiesa \u00e8 ricca di opere d'arte, dovute anche ai vari finanziamenti ricevuti dai Confratelli per abbellirla. Prima fra tutte \u00e8, ad esempio, l'edicola votiva della Madonna del Rosario, che si trova appena fuori dalla chiesa in mattonelle maioliche, posta sulla parete absidale esterna della chiesa. Ai lati della navata sono presenti i bancali in legno, ove siedono i confratelli durante le celebrazioni, e la stessa navata si conclude con l'altare dell'Immacolata, ove \u00e8 posta la statua dell'Immacolata. Le vesti stesse dei confratelli sono del tutto identiche a quelle indossate dalla statua della Vergine Maria. Nella chiesa \u00e8 presente anche un confessionale in legno datato alla costruzione della chiesa, ancora in ottime condizioni, realizzato dal maestro di Pagani Domenico Mantiello. Il pavimento della chiesa \u00e8 fatto, come l'edicola votiva, anch'esso di 2200 mattonelle maiolicate. Fra gli affreschi presenti nella chiesa, si notano quattro affreschi di parete, tutti eseguiti dall'artista Francesco Galizia di Angri, raffiguranti la \"Buona Comunione\", la \"Rosa Mistica\", la \"Buona Confessione\" e la \"Torre d'avorio\". Quest'ultimo dipinto \u00e8 molto interessante perch\u00e9 la \"Torre d'avorio\" viene rappresentata dall'artista in modo molto simile alla torre principale del Castello di Lettere, specie nel suo aspetto come si presenta se visto proprio da Sant'Antonio Abate. Nelle pareti della chiesa sono inoltre presenti tre nicchie, dentro le quali sono presenti le statue di San Ciro di Alessandria, San Ludovico di Tolosa e del profeta Elia. Sulla volta \u00e8 presente un affresco rappresentante la proclamazione del Dogma dell'Immacolata Concezione. La chiesa beneficia di due campane, una risalente al 1857 e l'altra risalente al 1881.\nChiesa di San Giuseppe.\nLa costruzione della chiesa, intitolata a San Giuseppe padre putativo di Ges\u00f9, inizia nel 1931 nell'area di un precedente fabbricato. La chiesa viene completata nel 1936 e viene benedetta da mons. Pasquale Ragosta, Ordinario Diocesano. La chiesa \u00e8 ad una sola navata, che si conclude con l'altare, in marmo arabescato, dietro al quale \u00e8 presente il tabernacolo, inserito in una struttura in marmo a forma di croce. Al di sopra del tabernacolo, poggiata su una base di marmo pendente al muro, vi \u00e8 una statua di San Giuseppe Artigiano, raffigurato come un carpentiere nell'atto di intagliare un tronco di legno. La chiesa contiene inoltre, oltre ad un artistico confessionale in legno, di dodici formelle rappresentanti la sequenza della Via Crucis, e di due statue, raffiguranti una la Madonna con il bambino e l'altra il Sacro Cuore di Ges\u00f9, poste l'una alla destra e l'altra alla sinistra dell'altare. Sul soffitto \u00e8 presente un notevole dipinto, rappresentante il Transito di San Giuseppe, dell'artista Beniamino Gargiulo. La chiesa beneficia inoltre di un portale d'ingresso in legno e di una torretta campanaria sulla quale \u00e8 posta anche una piccola campana. Della stessa struttura della chiesa fa parte, inoltre, il \"Centro Pastorale San Giuseppe\", usato fino a qualche anno fa per le attivit\u00e0 pastorali della parrocchia, quando si \u00e8 cominciato ad usare il nuovo centro in costruzione, il \"Centro Pastorale Santa Maria Rosa Nova\", grande progetto portato avanti dai parroci.\nChiesa di Santa Maria del Carmine in localit\u00e0 Teilliti.\nLa chiesa fu edificata nei primi cinquanta del XX secolo su un terreno donato dalla sig.ra Teresa Santonicola alla nascente comunit\u00e0 di Suore Carmelitane e di Piccole Ancelle di Maria Regina, unite nell'Unione Opere Pie di Somma Vesuviana. La comunit\u00e0 si sposta da Somma Vesuviana a Sant'Antonio Abate, proprio in localit\u00e0 Teilliti, dove per\u00f2 non hanno un grande seguito. La superiora allora dona lo stabile alle locali Gerardine. La chiesa era aperta al culto dal 1956, ed era retta dai Padri appartenenti alla congregazione dei Sacerdoti del Sacro Cuore di Ges\u00f9, comunemente detti Dehoniani. Dal 1970 il rettore \u00e8 don Giovanni D'Auria. La chiesa \u00e8 stata ricostruita, con il complesso monacale, nel 1981, in seguito ai danni subiti a causa del sisma dell'Irpinia del 1980. La chiesa \u00e8 a una navata, alla fine della quale vi \u00e8 un altare. Sul lato sinistro della chiesa, poco prima dell'altare, \u00e8 presente una tela raffigurante la Vergine del Carmelo, titolare della chiesa. Nella chiesa sono presenti, inoltre, due Bambinelli, un pannello ligneo raffigurante la Vergine del Carmelo, una statua raffigurante il Sacro Cuore di Ges\u00f9 e una statua raffigurante San Gennaro.\nCappella del Sacro Cuore.\nLa costruzione della suddetta cappella avviene agli inizi degli anni sessanta del XX secolo, assieme alla scuola missionaria gestita dai Padri della congregazione dei Sacerdoti del Sacro Cuore di Ges\u00f9. L'architettura dell'edificio \u00e8 moderna, sorretta da poderosi archi che ricordano alcune chiese americane. La chiesa, ad una navata, termina in un altare in marmo al di sopra del quale \u00e8 presente un grande dipinto raffigurante l'ultima cena. Ai lati della cappella sono presenti vari pannelli della Via Crucis di stile moderno, a opera dell'artista Livio Orazio Valentini, risalenti al 1963. Un'altra importante tela presente nella chiesa \u00e8 quella raffigurante Cristo Sacerdote, opera dell'artista Luigi Fortunato.\nCappella Anime del Purgatorio nel Civico Cimitero.\nLa cappella, completata nel 1936, venne edificata assieme al civico cimitero, risalente al 1934. La pianta della cappella \u00e8 circolare e la parte pi\u00f9 rappresentativa \u00e8 l'enorme cupola, la cui pianta coincide con quella della cappella, di colore blu. All'esterno della cappella \u00e8 presente un pannello in mattonelle, raffigurante Cristo Risorto. L'altare, di marmo, \u00e8 posto in modo opposto all'entrata, con i banchi che si pongono circolarmente rispetto ad esso. Nella cappella sono presenti varie statue, tra cui una rappresentante l'Immacolata Concezione e un'icona del Cristo Pantocratore.\nSiti archeologici.\nNel territorio comunale sono state ritrovate diverse costruzioni di epoca romana, tra cui una villa, denominata Villa Sant'Antonio Abate, scoperta nel 1974, di tipo rustico: a pianta quadrata conserva una parte d'otium, dedicata ai proprietari, ed una zona fructuaria, riservata alle attivit\u00e0 agricole.\nSociet\u00e0.\nReligione.\nLa maggior parte della popolazione \u00e8 cattolica di rito latino.\nLa citt\u00e0 fa parte dell'arcidiocesi di Sorrento-Castellammare di Stabia ed il santo patrono \u00e8 sant'Antonio Abate, compatrono san Gerardo Maiella.\nIl 2 febbraio 1931 don Mos\u00e8 Mascolo vi fond\u00f2 la congregazione delle Suore gerardine di Sant'Antonio Abate.\nLa fiera di Sant'Antonio Abate.\nParticolarmente sentita, data la festa del santo patrono, \u00e8 la fiera che si tiene ogni anno nei giorni adiacenti al 17 gennaio, data che segna la ricorrenza di Sant'Antonio Abate. La fiera, che ha il suo cuore nella Sagra della Porchetta e nella fiera campionaria, dura ogni anno dai nove agli undici giorni. La fiera campionaria, posta all'interno di una tendostruttura, si trova accanto a vari stand gastronomici di locali del paese che, data anche la nomenclatura della fiera, servono specialmente porchetta. La vigilia della festa del santo, inoltre, \u00e8 di tradizione l'accensione del \"cippo\", un colossale fuoco alimentato da rami d'ulivo nel quale tutti i fedeli sono tenuti a lanciare bigliettini contenenti peccati da ardere nel fuoco (uno dei tanti attributi di Sant'Antonio Abate), attorno al quale si balla e si intonano canti della tradizione popolare locale (e, in particolare, le varie \"tammurriate\").\nL'apice delle celebrazioni si raggiunge il 17 gennaio, giorno dedicato appunto alla memoria del santo, durante il quale le strade si popolano di venditori ambulanti e l'affluenza alla sagra e alla fiera campionaria diventa massima. Particolare anche \u00e8 la benedizione degli animali domestici da parte dei parroci. Durante il pomeriggio ha luogo la grande processione religiosa in onore del santo patrono, alla quale partecipano, oltre ai parroci, i membri della Confraternita dell'Immacolata Concezione (fondata dal dott. Leonardo Santoro nel 1834), le autorit\u00e0 civili e militari e i fedeli. A caratterizzare la processione i fedeli ai balconi che creano un'atmosfera di festa con fuochi d'artificio e partecipazione alle preghiere e ai canti. La fiera prosegue con i vari spettacoli ed esibizioni fino alla domenica successiva.\nAltre tradizioni.\nOgni anno, nei giorni circostanti al 17 gennaio (Sant'Antonio), si tiene la sagra della porchetta.\nDa notare inoltre che, prima del 1929, quando il comune di Sant'Antonio Abate apparteneva alla gestione comunale di Lettere la popolazione andava, ed ancora oggi rispetta questa tradizione, a piedi fino a Lettere per venerare la santa patrona Sant'Anna.\nCultura.\nIstruzione.\nSul territorio abatese sono presenti circa sedici edifici scolastici statali. Sei scuole materne, sei scuole primarie, tre scuole secondarie di primo grado ed infine una scuola secondaria di secondo grado (il \"Liceo Scientifico Statale Ernesto Pascal\" di Pompei, presente con una sede staccata abatese).\nSport.\nLa compagine calcistica principale di Sant'Antonio Abate \u00e8 l'A.C. Sant'Antonio Abate 1971, che gioca le partite casalinghe presso lo Stadio Comunale \"Vigilante Varone\". Nella stagione 2020-2021 la squadra milita nel campionato regionale di Promozione, dopo circa sette presenze nel massimo campionato dei dilettanti.\nLa citt\u00e0 ospita anche una squadra di basket, la Pallacanestro Antoniana, le squadre di pallavolo maschile e femminile del Santa Maria Rosa Nova Volley, che gioca le partite casalinghe presso il Pala Officina, e la squadra di pallavolo femminile dell'Abatese Volley, che gioca le gare casalinghe presso il PalaTenda."}
{"id": "31642", "revid": "2223810", "url": "https://it.wikipedia.org/wiki?curid=31642", "title": "Campagnano di Roma", "text": "Campagnano di Roma \u00e8 un comune italiano di abitanti della citt\u00e0 metropolitana di Roma Capitale nel Lazio, situato a circa 33\u00a0chilometri a nord da Roma.\nGeografia fisica.\nTerritorio.\nPosto sulle pendici del monte Razzano, a circa 270 m s.l.m., il paese sorge su un'altura di roccia tufacea, circondata da fossi naturali, sui colli che formano le pendici della Valle di Baccano, antico lago vulcanico poi prosciugato. Il territorio \u00e8 costituito da altopiani in tufo utilizzati a coltivazioni agricole, da valloni scavati da fossi e da pendici ricoperte da boschi allo stato naturale, tutti elementi caratteristici della struttura geomorfologica dell'Etruria meridionale. Il territorio comprende inoltre la costa orientale del lago di Martignano e parte del Parco regionale di Veio.\nFlora e fauna.\nPer la flora si trovano specie rare, segnalate dalla commissione straordinaria istituita dalla Regione Lazio per lo studio dei biotopi da proteggere nel Lazio: \"Gymnogramme leptophyila\", \"Carex remota\", \"Phyllitis scolopendrium\" e \"Cardamine amara\".\nPer la fauna, ospita tra i mammiferi numerosi mustelidi: faina (\"Martes foina\"), martora (\"Martes martes\"), donnola (\"Mustela nivalis\") e tasso (\"Meles meles\"); diffusi sono la volpe (\"Vulpes vulpes\"), il cinghiale (\"Sus scrofa\") e il riccio (\"Erinaceus europaeus\"), mentre pi\u00f9 raro risulta l'istrice (\"Hystrix cristata\").\nLa zona presenta inoltre una fauna avicola molto varia i cui esponenti pi\u00f9 notevoli sono i rapaci: il nibbio bruno (\"Milvus migrans\"), la poiana (\"Buteo buteo\"), osservabile per lo pi\u00f9 in zone aperte, lo sparviero (\"Accipiter nisus\"), in zone di bosco, l'albanella minore (\"Circus pygargus\"), che nidififca nelle zone erbose e coltivate; molto comune infine \u00e8 il gheppio (\"Falco tinnunculus\"). Tra gli strigiformi presenti la civetta (\"Athene noctua\"), il barbagianni (\"Tyto alba\"), il gufo comune (\"Asio otus\"), l'assiolo (\"Otus scops\") e l'allocco (\"Strix aluco\").\nClima.\nClassificazione climatica: zona D, 1769 GR/G\nStoria.\nL'insediamento pi\u00f9 antico accertato, risalente all'et\u00e0 del bronzo, intorno al 1500 a.C. compare a ovest di Monte Razzano, nei pressi della valle di Baccano e del lago di Martignano.\nNell'antichit\u00e0, opere intense di disboscamento sembrano essere avvenute soltanto a partire dal VI secolo a.C. All'VIII secolo a.C. vengono datati un piccolo insediamento a Mola dei Monti, gi\u00e0 occupato nell'Et\u00e0 del Bronzo, ed una necropoli di un centinaio di tombe in localit\u00e0 Costa del Follettino; inoltre nel 1985, durante i lavori agricoli, \u00e8 stata individuata una tomba isolata nella zona compresa tra Monte dell'Impiccato e Poggio del Mello; la datazione dall'VIII secolo a.C. \u00e8 determinata in base al corredo contenente pochissima ceramica e molti oggetti di bronzo. Nel VII secolo a.C. si assiste al tentativo di ricolonizzare le alture di Monte Sant'Angelo, situato fra la valle di Baccano e il lago di Martignano. Tutte le tombe di questo periodo somigliano molto pi\u00f9 a quelle dei territori falisco e capenate, che a quelle del territorio veiente, poich\u00e9, gravitando nell'orbita veiente, l'area in esame subisce l'influenza di quella cultura formatasi tra la Sabina, i Monti Cimini e il Tevere.\nAgli Etruschi si deve la tagliata (una gola artificiale) del VII secolo a.C. che collega la valle di Baccano con il lago di Martignano.\nL'et\u00e0 romana.\nSuccessivamente alla sconfitta della citt\u00e0 etrusca di Veio, il territorio di Campagnano fu teatro di scontri tra Etruschi e Romani. Con l'inizio del III secolo a.C. inizi\u00f2 il ripopolamento dell'area, che, dopo la presa di \"Falerii\" nel 241 a.C., entr\u00f2 a far parte del dominio romano. Sulla sommit\u00e0 del monte Razzano viene eretto un tempietto dedicato a Bacco, da cui ha origine il toponimo di \"ad Baccanas\" dato alla Valle di Baccano. Nel I secolo a.C. in Monte Sant'Angelo nacque un insediamento che sopravvive fino al II secolo d.C.\nL'et\u00e0 imperiale vede un periodo di intenso aumento demografico e dell'abitato, parallelamente al rinnovato interesse per l'Etruria settentrionale e per la via Cassia. Nella valle di Baccano, a ridosso della strada romana sorse la \"Mansio ad Vacanas\", ovvero una stazione di posta, per il ristoro dei viaggiatori ed il cambio dei cavalli. Costruita nel I secolo d.C. su strutture di epoca repubblicana, la \"mansio\" era composta da un'area adibita al riposo del viaggiatore (impianti termali e botteghe), un'area adibita alla cura dei cavalli (stalle e rimesse), un'area adibita alle attivit\u00e0 pubbliche (caserma dei soldati, piazza del mercato, portico con fontana). Gli scavi qui condotti hanno confermato il percorso della strada, segnalato negli antichi itinerari.\nDurante la crisi del III secolo inizi\u00f2 il fenomeno del lento abbandono delle campagne intorno a Roma. La \"Villa dei Severi\", al km 26 della via Cassia, \u00e8 stata interpretata come quella di propriet\u00e0 dell'imperatore Caracalla, dove nel III secolo sarebbe avvenuto il martirio di sant'Alessandro, vescovo di Baccano. Allo stesso periodo si riferiscono i resti di due cimiteri cristiani presso Baccano, in uno dei quali sarebbe stato sepolto il santo.\nTra VIII e IX secolo dai fondi romani ormai disabitati nascono le Domuscultae, zone destinate all'agricoltura a coltura mista, amministrate dal Papa che nell'VIII secolo inizia a governare economicamente il territorio. Le Domuscultae nacquero con lo scopo di ricolonizzare la campagna romana disabitata e allo stesso tempo difenderla e amministrarla. Abbiamo nel 1076 le prime documentazioni scritte dell'esistenza di Campagnano, all'epoca dello smembramento della \"Domusculta Capracorum\". Con la caduta della Domusculta ebbe inizio la fase di incastellamento di Campagnano: gli abitanti dei borghi sparsi nel territorio limitrofo si trasferirono in luoghi di difesa e iniziarono a fortificare la rocca tufacea dell'attuale borgo di Campagnano.\nMedioevo e Rinascimento.\nAlla caduta dell'impero il territorio di Campagnano era occupato soltanto da sparsi nuclei abitati, il pi\u00f9 rilevante dei quali era il \"vicus Baccanensis\". \nLe continue pressioni di Ostrogoti, Visigoti, Longobardi, Franchi e Saraceni provocarono l'abbandono delle zone rurali: i contadini si rifugiarono nella citt\u00e0, lasciando le piccole propriet\u00e0, che vennero accorpate ai grandi possedimenti.\nNel Medioevo presso la Valle di Baccano, transitava la Via Francigena o Romea, di cui la Mansio ad Vacanas costituiva luogo di sosta. In particolare, nell'Itinerario di Sigerico, con il nome di \"Bacane\" essa costituiva la III Subambsio in uscita da Roma.\nA Baccano nell'XI secolo \u00e8 attestata la presenza di un borgo, detto di Sant'Alessandro, sotto la giurisdizione della Camera apostolica.\nNel 1270 \u00e8 testimoniato lo statuto di Campagnano fra il popolo e il cardinale Riccardo Annibaldi, e fu uno dei primi statuti della Campagna Romana.\nNel 1410 il senato di Roma vende la citt\u00e0 di Campagnano a Gentile Orsini. \nCon gli Orsini inizia il periodo d'oro di Campagnano, che subisce grandi trasformazioni urbanistiche. Diventa nel XV secolo meta di soggiorni di papi, cardinali, nobili di alto rango con i seguiti delle loro corti, per godere dei benefici della campagna mentre a Roma infuriava la peste nera.\nGli Orsini fecero costruire, all'incirca nella prima met\u00e0 del XV secolo, un castello che ebbe notevole importanza militare, strategica e architettonica nell'alto Lazio rinascimentale, che venne in parte demolito nel XVIII secolo.\nArtisti come Francesco di Giorgio Martini, Giacomo Del Duca (allievo di Michelangelo Buonarroti) e Francesco de Gnocchis parteciparono a realizzare questo periodo glorioso della famiglia Orsini e di Campagnano. \nNel 1558 Campagnano e altri castelli, vengono annessi al ducato di Bracciano.\nEt\u00e0 moderna e unit\u00e0 d'Italia.\nNel 1662 papa Alessandro VII autorizza la vendita della citt\u00e0 a Flavio Chigi, suo nipote.\nDal XVII al XIX secolo con il governo della famiglia Chigi, sotto il controllo del papato, Campagnano vede un periodo di grandi trasformazioni. Vengono tracciate nuove strade, modificato l'assetto urbano con la costruzione di nuovi edifici, la demolizione di alcuni edifici vecchi e il restauro di altri, ma soprattutto si attuano i lavori di bonifica dei laghi paludosi di Baccano e di Stracciacappe.\nFra il '600 e il '700 viene costruito un nuovo borgo, pi\u00f9 a sud rispetto al borgo medievale chiamato il Borgo Paolino, oggi corrispondente a Corso Vittorio Emanuele, e viene costruita la colossale Porta Romana, oggi chiamata semplicemente \"l'Arco\" dai campagnanesi, che diventa ben presto un simbolo dell'intera cittadina. \nL'espansione dell'abitato di Campagnano che si ha in questo periodo porta al graduale abbandono e del centro storico, che durer\u00e0 fino alla fine del XIX secolo. Il borgo verr\u00e0 rivalutato e restaurato solo con l'inizio del XX secolo.\nNel 1817 il comune di Campagnano riacquista la piena autonomia in tutto il suo vecchio territorio eccetto Polline Martignano, frazione che si distacca nel 1925, e Magliano, scissasi nel 1958.\nMonumenti e luoghi d'interesse.\nIl passato medioevale di Campagnano ha lasciato la sua importanza nei numerosi monumenti ed edifici dell'epoca presenti nel centro storico.\nSiti di interesse comunitario (SIC).\nAi piedi del santuario del complesso Monumentale della Madonna del Sorbo, sulla congiuntura tra il Comune di Campagnano e il Comune di Formello, si estendono le Valli del Sorbo, che appartengono alla Zona A (protezione integrale) del Parco di Veio. Gli ampi spazi verdi, oggi adibiti a pascolo brado di greggi ed equini destinati al macello, ne fanno uno dei luoghi incontaminati pi\u00f9 belli e spettacolari della provincia di Roma, tanto che la Comunit\u00e0 Europea ha voluto inserirlo nella lista dei \"siti di interesse comunitario.\"\nItinerari culturali europei - Via Francigena.\nDal 1994 la Comunit\u00e0 europea ha deciso di tutelare, mettere in sicurezza e promuovere i percorsi di pellegrinaggio che attraversano l'Europa. La Via Francigena di Sigerico attraversa 4 paesi europei e finisce il suo percorso a Roma. Campagnano ne \u00e8 l'ultima tappa effettiva, trovandosi a circa un giorno di cammino dalla capitale (30\u00a0km)..\nIl percorso prevede due varianti: una ufficiale che entra nel Borgo medioevale a Nord-est provenendo dal Comune di Mazzano; una seconda variante che coincide in parte con la Via Amerina (nel Comune di Nepi) e dovrebbe raggiungere il centro abitato da Nord-ovest, attraverso il Comune di Nepi. la seconda variante non \u00e8 ancora agibile a causa di un ponte ancora in costruzione, che faciliter\u00e0 l'attraversamento della forra della Mola Maggiorana. La Via Francigena \u00e8 occasione di diversi eventi dedicati e attrattore di pellegrini (3.000/5.000 annui). Il Centro parrocchiale garantisce ospitalit\u00e0 a molti dei viandanti in viaggio, in un clima frugale ma accogliente.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 1.752 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 799 7,16%\nPolonia 202 1,81%\nAlbania 172 1,54%\nNel periodo precedente ai decreti di espulsione della fine del XVI secolo, Campagnano fu sede di una piccola comunit\u00e0 ebraica.\nMedia.\nEventi.\nOgni ultima domenica del mese, fin dal 1990, nelle piazze e per le vie del centro storico prende vita uno dei pi\u00f9 importanti mercati dell'artigianato e dell'antiquariato del centro Italia: \"Le Bancarelle di Campagnano\", con oltre 280 espositori.\nInoltre annualmente, presso l'autodromo di Vallelunga, si tiene un importante mercato d'antiquariato con pi\u00f9 di 1000 espositori.\nDal 2001 si svolge con successo crescente il Funny Festival, una manifestazione canora per cantanti esordienti, che desta ogni anno maggiore attenzione da parte delle case discografiche e che offre, oltre la musica, manifestazioni d'arte e di spettacolo.\nDal 2008 presso l'Istituto Comprensivo si svolge Il Concorso Musicale Nazionale Citt\u00e0 di Campagnano, rivolto agli alunni della scuola primaria, secondaria di primo e secondo grado e Liceo Musicale. Il Concorso contribuisce alla diffusione della cultura musicale, offrendo a tutti gli alunni un'importante possibilit\u00e0 di crescita attraverso il confronto con altre realt\u00e0 scolastiche Nazionali.\nEconomia.\nL'economia di Campagnano \u00e8 basata sull'edilizia, l'artigianato, l'agricoltura, il settore terziario e il commercio. Sono presenti sul territorio alcune fiorenti industrie. Importante \u00e8 anche il turismo giornaliero e domenicale.\nInfrastrutture e trasporti.\nStrade.\nLa cittadina \u00e8 raggiungibile da Roma tramite la Strada Regionale-Statale n. 2/bis Via Cassia Veientana dal G.R.A. fino al Bivio Cesano-Le Rughe e poi con la Strada Regionale-Statale n. 2 Via Cassia.\nAmministrazione.\n 4 ottobre 2021\n Alessio Nisi\n Lista civica Cambiare Davvero\n Sindaco\nSport.\nIn frazione Vallelunga \u00e8 presente l'omonimo circuito motoristico. Inaugurato nel 1951, \u00e8 stato teatro nella sua storia di gare automobilistiche e motociclistiche di varie categorie ed \u00e8 intitolato dal 2006 al pilota italiano Piero Taruffi, che ne progett\u00f2 il tracciato. Ad oggi il tracciato ospita la Formula 4 Italia, i campionati GT italiani (per le macchine), mentre, il tracciato di Campagnano ospita il CIV (campionato italiano velocit\u00e0).\nCalcio.\nTra gli altri sport, figurano nel calcio il Real Campagnano, militante in Prima categoria"}
{"id": "31644", "revid": "1590006", "url": "https://it.wikipedia.org/wiki?curid=31644", "title": "Scisciano", "text": "Scisciano \u00e8 un comune italiano di abitanti della citt\u00e0 metropolitana di Napoli in Campania.\nStoria.\nScisciano si perde nelle antichissime vicende che hanno coinvolto quella parte di territorio campano passato alla storia come \"Ager Nolanus\", di cui il paese \u00e8 stato ed \u00e8 parte integrante.\nRiguardo ai luoghi ove oggi sorge Scisciano e le sue borgate, in essi si \u00e8 avuta prima la presenza dell'antico ceppo Opico - Osco e poi di Etruschi, Sanniti e Romani. Soprattutto questi ultimi hanno modificato profondamente l'organizzazione territoriale dell'intero Agro. In particolare il territorio sciscianese \u00e8 stato oggetto nel corso del I secolo d.C. di una vasta centuriazione, vale a dire un'elargizione di porzioni di territorio a favore di veterani Romani. Ed era tale la cura con cui abili agrimensori suddividevano i terreni per l'assegnazione, che tracce evidenti di questa suddivisione nonch\u00e9 l'orientamento della stessa (41\u00b0 W) si rilevano ancor oggi, analizzando il tessuto viario e la fitta rete di stradine e viottoli interpoderali. L'esistenza di una stabile propriet\u00e0 terriera e la conseguente costruzione di edifici rurali per la gestione delle stesse vede il nascere di svariati \"praedium\" ossia poderi con annesse case rurali.\nEd \u00e8 in questa fase che nasce il toponimo del paese, infatti, era tipico dei popoli latini denominare il praedium con il nome del proprietario, trova cos\u00ec valido sostegno la tesi del prof. Flechia secondo cui Scisciano derivi da \"Sittianum\", \"Sittinus\" per \"Sicciano\", come assimilazione reciproca tra il suono sibilante ed il palatino. Ulteriore conferma di quanto scritto viene da vari e autorevoli filologi, secondo cui le terminazioni in -ano sono sempre riconosciute come indicative di propriet\u00e0 derivanti da nomi gentilizi.\nNei secoli successivi alla disgregazione dell'Impero Romano troviamo il territorio di Scisciano appartenente ai Campi Liborini, oppure Liburia. Ed unitamente a tutto il contado di Marigliano \u00e8 stato oggetto di una lunga contesa fra il ducato Napoletano ed il principato longobardo di Benevento.\nMa \u00e8 solo pi\u00f9 tardi, verso il XII secolo che il paese comincia a prendere realmente vita, ed \u00e8 sempre citato ed incluso nelle innumerevoli vendite feudali di Marigliano e Brusciano. Come ad esempio quella del 23 dicembre 1392 in cui Ramondello del Balzo Orsino compra da Ottone di Brunswick, principe dell'impero e signore d'Acerra, i casali di Brusciano, Scisciano e San Vitaliano, Da notare che sempre nel corso del XIV secolo fu condotta da parte delle autorit\u00e0 ecclesiastiche una completa rilevazione delle entrate e decime (tributi da versare per il sostentamento del clero) corrispondenti a tutte le chiese, per ogni singola diocesi; da questi documenti risultano gi\u00e0 esistenti la parrocchia di San Germano di Scisciano e la Chiesa di Santa Maria (l'attuale chiesa in San Martino).\nMolto importante \u00e8 poi la numerazione dei Fuochi avvenuta nell'anno 1522 in cui sono censite le borgate di \"La Torre\", \"Casola\", \"San Martino\", \"Li Manganelli\" di Scisciano (il toponimo \"li Manganelli\" \u00e8 scomparso gi\u00e0 nel corso del XVI secolo), \"La Corte de li Seti\", o anche de li Sancti (questa borgata \u00e8 poi divenuta Masseria Caliendo, oggi completamente diroccata). Gi\u00e0 in questo periodo si ha la certezza che il Casale costituiva Universit\u00e0 a s\u00e9 stante retta da propri amministratori.\nCon l'arrivo del XVII secolo anche le borgate di Scisciano sono colpite per ben due volte dal flagello della peste; e nell'anno 1633 il giorno 27 settembre Giulio Mastrilli compra la terra di Marigliano con tutti i suoi casali, e pochi anni dopo compra anche i casali di Nola unificando l'agro nolano sotto la sua signoria.\nNel secolo successivo, e precisamente nel 1746, viene formato il Catasto con una sommaria descrizione dei beni appartenenti ai cittadini del casale. Pochi anni dopo, nel 1753, \u00e8 costituita la Confraternita di San Giovanni Battista, poi legalmente riconosciuta nel 1798, in questo secolo vedono la luce anche le cappelle di S.Giovanni Battista e del Rosario.\nNei 1816, Scisciano diviene comune autonomo della provincia di Terra di Lavoro, da notare che nel periodo immediatamente successivo ha una popolazione complessiva di circa 1880 abitanti. Molti anni pi\u00f9 tardi nel 1884 il giorno 22 novembre \u00e8 inaugurato il primo tratto, quello Napoli - Nola, della ferrovia a scartamento ridotto Napoli-Nola-Baiano (F.N.N.B.) il secondo tratto quello Nola - Baiano sar\u00e0 inaugurato il 13 luglio 1885.\nNel 1927 il Comune di Scisciano entra a far parte della provincia di Napoli.\nSport.\nHa sede nel comune la societ\u00e0 di calcio A.C. Scisciano, che ha disputato campionati dilettantistici regionali."}
{"id": "31645", "revid": "1543377", "url": "https://it.wikipedia.org/wiki?curid=31645", "title": "Serrara Fontana", "text": "Serrara Fontana \u00e8 un comune italiano sparso di abitanti dell'isola d'Ischia, nella citt\u00e0 metropolitana di Napoli in Campania.\nGeografia fisica.\n\u00c8 il meno popoloso dei sei comuni dell'isola d'Ischia, e anche il pi\u00f9 alto, sorge infatti a 366 metri s.l.m. \u00c8 inoltre l'unico comune dell'isola che si prolunga dal mare con il borgo di Sant'Angelo fino alla vetta pi\u00f9 alta dell'isola, il monte Epomeo, dove si trova una splendida foresta chiamata \"falanga\". Confina a Nord con il comune di Casamicciola, a ovest con il comune di Forio, e ad est con il comune di Barano d'Ischia. Il promontorio di Sant'Angelo si trova a sud, ed \u00e8 anche il punto pi\u00f9 meridionale dell'intera isola.\nGeografia antropica.\nIl comune di Serrara Fontana \u00e8 cos\u00ec denominato dai centri abitati di Serrara (capoluogo) e di Fontana (la localit\u00e0 pi\u00f9 alta dell'isola), lungo le pendici del monte Epomeo, a circa 360 m sul livello del mare con un'economia prevalentemente agricola.\nTuttavia il territorio comunale si compone anche di altre frazioni e localit\u00e0. La pi\u00f9 rinomata \u00e8 Sant'Angelo, piccolo borgo di pescatori: \u00e8 tra i posti pi\u00f9 belli ed affascinanti dell'isola ed \u00e8 diventato un centro turistico di primo piano, quasi esclusivo. Non a caso, la cosiddetta \"Torre di Sant'Angelo\", un enorme masso tufaceo legato al resto dell'isola da un piccolo istmo, \u00e8 il simbolo dell'intero comune montano.\nStoria.\nAlcuni dei nomi dei luoghi indicano la presenza dell'uomo fin dalla preistoria, avvalorato anche dai reperti archeologici, che vanno dall'et\u00e0 del ferro al periodo della Magna Grecia, a quello ellenistico per giungere al Medioevo. Il nome della localit\u00e0 Calimera, ad esempio, deriva dal greco \"kal\u00e8 emera\", in italiano \"buongiorno\", poich\u00e9 \u00e8 questo uno dei primi siti dell'isola ad essere irraggiato dal sole nascente.\nAl Medioevo, invece, risale il nome Fontana, dovuto alla presenza di una copiosa fonte d'acqua potabile, intorno alla quale dovette sorgere il casale. Fonte che i pi\u00f9 riconoscono nella fonte di cava di Pallarito e che fu distrutta da una frana circa 200 anni fa.\nIl nome Serrara, invece, \u00e8 pi\u00f9 recente e significa \"montuoso\". Compare ufficialmente insieme all'abitato con la fondazione della Parrocchia nel 1641.\nIl comune offre tante cose interessanti da vedere, come nell'abitato di Fontana, la chiesa parrocchiale di S. Maria la Sacra, costruita nel 1374, a S. Angelo la chiesetta di San Michele Arcangelo elevata a Parrocchia nel 1923, o sul monte Epomeo l'eremo di San Nicola con annessa la chiesetta, entrambi scavati nel tufo verde antecedentemente al 1459.\nMa queste non sono le sole costruzioni scavate nel tufo, infatti, sparse un po' per tutto il comune, \u00e8 possibile trovare caratteristiche e particolari costruzioni adibite ad abitazioni e a cantine scavate nel tufo che ha la propriet\u00e0 di mantenere una temperatura gradevole sia nel periodo invernale che in quello estivo.\nDal 1938 al 1945 fu aggregato al comune di Ischia, insieme agli altri comuni dell'isola, formando un'unica entit\u00e0 amministrativa dell'isola d'Ischia.\nMonumenti e luoghi d'interesse.\nAltro.\nBelvedere. \u00c8 cos\u00ec chiamata la piccola piazzetta balconata del comune, precisamente nel centro abitato di Serrara da cui \u00e8 possibile godere di una vista davvero straordinaria sugli abitati di Sant'Angelo e Succhivo a sinistra e a destra sulla frazione di Panza; con la possibilit\u00e0 (a seconda delle condizioni meteorologiche) di scorgere l'isola di Ventotene.\nMeno famosa, forse perch\u00e9 pi\u00f9 nascosta, \u00e8 la piazzetta di Fontana. Anche da qui si gode di una vista privilegiata sui comuni di Barano d'Ischia e di Ischia e sul golfo di Napoli con le isole di Vivara e Procida.\nPercorrendo invece la mulattiera che parte proprio dalla piazzetta di Fontana, si pu\u00f2 giungere sulla cima del Monte Epomeo e visitare la chiesetta di San Nicola con annesso eremo. Attraversato quest'ultimo, pochi gradini ricavati da un masso tufaceo permettono di accedere ad una piccola postazione da cui godere una vista a 360\u00b0 sul golfo di Napoli. Secondo gli studiosi, infatti, il nome \"Epomeo\" deriva dal verbo irregolare greco \"orao\" (vedere). Epomeo significherebbe dunque \"io vedo\" - \"guardo intorno\".\nAree naturali.\nSant'Angelo.\nIl borgo di Sant'Angelo, con il suo suggestivo porticciolo, \u00e8 l'unica zona marina del comune prevalentemente collinare e costituisce uno dei centri di turismo balneare pi\u00f9 rinomati dell'isola flegrea sin dal periodo tra le due guerre mondiali, con l'arrivo di tedeschi come Linda Helene Penzel, che trasformo' nel 1932 la casa di famiglia del marito Alberto Mattera nel primo albergo di S.Angelo, l'Hotel Miramare, diventando cos\u00ec pioniera del turismo di S.Angelo; il suo Isolotto costituisce il punto pi\u00f9 meridionale dell'isola d'Ischia. Il paese \u00e8 idealmente diviso in due: la parte bassa, dove si estende la piazza che d\u00e0 sul porticciolo e sull'Isolotto, e circondata da boutique e caff\u00e8, \u00e8 detta comunemente \"Sant'Angelo di basso\" (o gi\u00f9 Sant'Angelo); la parte alta, con la Parrocchia, il cimitero e molti hotel, \u00e8 detta invece \"Madonnella\".\nSant'Angelo, inoltre, \u00e8 l'unico centro abitato dell'isola ad essere interamente pedonale. Solo piccole auto elettriche possono circolare per il paese allo scopo di rifornire di materie prime le attivit\u00e0 commerciali presenti.\nOltre alla strada statale, Sant'Angelo \u00e8 raggiungibile da Serrara camminando su una vecchia mulattiera molto suggestiva e panoramica che parte dalla via Jesca (iesca) e comincia con un tratto di scale. La strada \u00e8 interamente pedonale.\nCavascura.\nLocalit\u00e0 situata a pochi metri dal mare, resa famosa dalle Terme di Cavascura, la cui sorgente era gi\u00e0 conosciuta in epoca greca e romana, \u00e8 raggiungibile da Serrara attraverso una strada sterrata da cui si ha una vista incantevole nel primo tratto sulla baia dei Maronti, oppure dal mare sia da Sant'Angelo, che dai Maronti attraverso la spiaggia.\nSociet\u00e0.\nEvoluzione demografica.\nIl comune di Serrara Fontana \u00e8 il meno popolato dell'isola verde, avendo conosciuto una evoluzione demografica di circa il 70% dal 1861 in poi. Serrara Fontana occupa questa posizione dagli anni '60: precedentemente il comune meno abitato dell'isola d'Ischia era quello di Lacco Ameno.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Serrara Fontana erano 182, corrispondenti al 5,7% della popolazione. Le nazionalit\u00e0 maggiormente rappresentate erano:\nSagre.\nLa Sagra del vino e della salsiccia si festeggia ogni anno a Fontana il primo giovedi di agosto, e a Serrara la seconda domenica di agosto.\nCuriosit\u00e0.\nSeppur nelle sue molte varianti, dovute alla vicinanza con centri abitativi diversi (la zona nord, pi\u00f9 vicina al comune di Barano d'Ischia, quella sud alla frazione di Panza), anche il comune di Serrara Fontana possiede il suo dialetto, in cui, a differenza degli altri centri isolani, molto forti sono gli influssi della lingua siciliana. Si possono citare parole come: \"chiddu\" per quello, \"beddu\" per bello e ancora \"campaniedde\" per campanello.Il dialetto di questo Comune \u00e8 stato oggetto della tesi di laurea di Ilse Freund,\nIl Comune \u00e8 indicato dagli altri isolani col nome dialettale \"Merecoppe\"\" e \"merecuppes\"i\" sono detti i suoi abitanti, ossia luogo in alto La voce mette insieme il lemma greco \u03bc\u03ad\u03c1\u03bf\u03c2 - \"meros\" \"ossia luogo, posto\" ed il lemma latino cuppa - p\"arte posteriore del capo e quindi alta\"\".\"\nIl D'Ascia nella sua \"Storia dell'isola d'Ischia\" definisce le donne di Serrara Fontana tra le pi\u00f9 belle d'isola, per lui simili ad inglesi o svizzere."}
{"id": "31646", "revid": "968255", "url": "https://it.wikipedia.org/wiki?curid=31646", "title": "Somma Vesuviana", "text": "Somma Vesuviana (\"Somm\u00eb\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nSomma Vesuviana sorge nel cuore del Parco Nazionale del Vesuvio a 16\u00a0km dal capoluogo. Ha origini antichissime, attestate in numerosi ritrovamenti archeologici e da una delle pi\u00f9 grandi ville romane dove si pensa sia morto l'imperatore Cesare Augusto, e costituisce uno dei comuni pi\u00f9 interessanti dell'area vesuviana. Il Casamale, il suo pi\u00f9 antico quartiere \u00e8 tuttora circondato da mura aragonesi. Nuovi studi hanno prospettato la tesi che questo quartiere sebbene antico, non fu il primo nucleo abitativo della citt\u00e0, come dimostra la presenza della chiesa fuori dalle Mura Aragonesi (D.Russo, Summae Civitas, 2018.) Vi \u00e8 il Museo Etnostorico delle Genti Campane, ubicato nell'antico convento delle Suore Carmelitane accanto al santuario di Santa Maria a Castello. Pi\u00f9 in basso dell'abitato si trova la chiesa di Santa Maria del Pozzo e, nelle immediate vicinanze, un Museo di Arte Contadina che raccoglie tantissimi oggetti di uso quotidiano della civilt\u00e0 di un tempo.\nIl suo terreno, fertilissimo per la vicinanza del Vesuvio, rende i prodotti locali particolarmente prelibati, come i pomodorini del Vesuvio, le albicocche e l'uva, da cui si ricava un eccellente vino da tavola che accompagna le pi\u00f9 svariate ricette, tra cui il baccal\u00e0 alla napoletana, assoluto protagonista della manifestazione gastronomica che si tiene ogni anno durante il secondo week-end di ottobre.\nStoria.\nSulle antiche pendici del Vesuvio, che, dopo l'eruzione del 79 d.C., causa la separazione del massiccio in due moli, assunse poi la denominazione di Monte Somma lasciando al nuovo cono la denominazione di Vesuvio, era insediata una folta serie di \"ville rusticae\".\nQuesto a dimostrazione dell'intensa frequentazione della zona fin dall'epoca romana e della coltivazione di prodotti pregevoli (frutta, vino ed olio), smistati sui mercati delle vicine cittadine di Nola, Pompei e Napoli per procedere poi alla successiva commercializzazione nella lontana capitale in cui erano molto richiesti.\nAbbondantissimi gli insediamenti di epoca romana riscontrati nella zona, tra i quali notevole interesse architettonico presentano i ruderi della presunta \"Villa di Augusto\", individuata da Matteo Della Corte, intorno agli anni trenta, in localit\u00e0 Starza della Regina.\nNell'evoluzione urbanistica della cittadina di Somma Vesuviana ebbe sempre una notevole importanza la sua sede elevata ed intermedia tra le potenze militari di Nola e Napoli costantemente in lotta tra di loro. Le prime menzioni del luogo sono state date da Cicerone nel suo \u201cDe Officiis\u201d e da Valerio Massimo nel \u201cMemorabilia\u201d facendo riferimento alla disputa tra le citt\u00e0 di Napoli e Nola per il possesso di queste terre alle falde del monte Vesuvio. Il Senato romano, nel 184 a.C., mand\u00f2 come arbitro Quinto Fabio Labeone il quale decise di non modificare i confini gi\u00e0 tracciati e di destinare quella fascia di territorio alla diretta amministrazione di Roma. Questo episodio, che \u00e8 citato da tutti gli storici locali dei paesi vesuviani come atto fondativo del loro territorio, ha, da sempre, suscitato pi\u00f9 di una polemica. Secondo alcuni si tratterebbe di un fatto leggendario per attribuirsi \"nobili natali\"; per altri addirittura non si sarebbe mai verificato. Sulla rivista \"Summana\" \u00e8 apparso un contributo del prof. Parisi Domenico che, confermando l'effettiva realt\u00e0 dell'episodio, avanza l'ipotesi che l'arbitro mandato dal Senato di Roma, per derimere la controversia tra nolani e napooletani, non sarebbe stato il console Quinto Fabio Labeone, ma il pretore peregrino Caio Atinio Labeone nel 195 a.C.\nNella parte pi\u00f9 alta, in posizione strategica rispetto all'intera pianura campana, verso l'XI secolo, fu eretto il fortificato castello che ospit\u00f2 longobardi, normanni e svevi, mentre successivamente gli ungheresi ne saggiarono l'imprendibilit\u00e0.\nCon l'avvento degli angioini il castello sul monte e la cittadina medioevale di Somma, sviluppatasi pi\u00f9 in basso, ebbero maggiore importanza e un incremento significativo sia nella parte residenziale che in quella artistica.\nLa zona fu selezionata come stabile dimora estiva dai regnanti angioini per la salubrit\u00e0 dell'aria e la fedelt\u00e0 dei sudditi a cui furono per riconoscenza concessi molti privilegi e molte opere d'arte, tra cui ricordiamo quelle architettoniche pi\u00f9 importanti: restauro del castello a monte con la costruzione della cappella di Santa Lucia, opere di fortificazioni del borgo medioevale, il palazzo reale in localit\u00e0 Starza della Regina e la monumentale chiesa di San Domenico con l'annesso convento.\nNon da meno furono i successori degli angioini, cio\u00e8 gli aragonesi, che soggiornarono molto spesso in Somma Vesuviana e lasciarono la loro traccia con la riedificazione della cinta muraria, giunta fino a noi quasi intatta, con il castello a ridosso delle mura, eretto da Lucrezia d'Alagno, e con la chiesa di Santa Maria del Pozzo, fatta costruire dalla regina Giovanna III d'Aragona, che viveva a Somma Vesuviana e che nelle sale del palazzo della Starza della Regina assistette alla celebrazione delle nozze della figlia Giovanna IV con Ferrantino.\nPrecedentemente proprio Ferrante I aveva constatato l'imprendibilit\u00e0 del castello di Somma allorquando era qui venuto con molti armati per sottomettere Lucrezia d'Alagno, amante del padre Alfonso il Magnanimo, che a quest'ultima aveva regalato la terra di Somma, sotto la finta stipula di una vendita al fratello Ugone.\nFu per questo riconoscimento che Somma ebbe rifatta interamente la cinta muraria, per migliorarne la struttura difensiva e non fu pi\u00f9 concessa in feudo, ma rest\u00f2 sempre sotto il pi\u00f9 stretto demanio regio e i diritti su di essa vennero concessi solo ai familiari del re, per salvaguardare la citt\u00e0 di Napoli da attacchi di nemici provenienti dal lato orientale.\nSolo con la caduta degli aragonesi la cittadina venne concessa in feudo, ma i suoi abitanti fecero s\u00ec che questa situazione non perdurasse a lungo e, con sacrifici e con notevoli indebitamenti, furono raccolti i 112.000 ducati, cifra occorrente per pagare il riscatto e rientrare cos\u00ec sotto il demanio regio.\nNel frattempo l'urbanizzazione della zona era cresciuta e si erano sviluppati il quartiere Margherita, il quartiere del Borgo e il quartiere di Prigliano, mentre nelle fertili campagne pi\u00f9 a valle, nei poderi acquistati da vari nobili napoletani, venivano edificate ampie ed attrezzate \"masserie\".\nQueste provvedevano contemporaneamente alla residenza in periodi di vacanza e alla produzione, raccolta e lavorazione dei pregiati vini tratti dalle gi\u00e0 dette famose uve locali, coltivate sul terreno sabbioso del vulcano, che contribuiva a dare loro forza e sapore; a queste era stata aggiunta la pregiata uva \u201ccatalanesca\", proveniente dalla Catalogna e impiantata nella zona ad opera di Alfonso I d'Aragona, che per secoli ha biondeggiato sulle mense ed ha deliziato i palati dei napoletani.\nTorchi vinari dalle dimensioni enormi, ricavati da tronchi di mastodontici alberi di quercia, da cui assunsero la denominazione dialettale di \"cercole\", ancora oggi si trovano inutilizzati, nei vasti e freschi cellai di molteplici aziende agricole, a testimoniare l'abbondanza della produzione vinaria.\nCon lo spostamento dei reali napoletani nella zona della marina Portici per il periodo di vacanze, Somma Vesuviana perse la predilezione dei sovrani, ma ad essi immediatamente subentrarono, variamente distribuiti sul territorio, signori locali e forestieri, con un'abbondanza di napoletani, che attivarono la produzione agricola, che primeggi\u00f2 non solo nel campo vitivinicolo, ma anche in quello della frutta pregiata (susine, pesche e ciliegie) e di cui ancora oggi permane apprezzata l'albicocca, la \"succulenta crisommola\".\nSorsero nobili palazzi, che si arricchirono con fregi e decorazioni pregevoli.\nMonumenti e luoghi d'interesse.\nCaratteristici sono il centro storico e il territorio circostante che conservano l'aspetto di un tempo. \nLa citt\u00e0 ha inoltre un luogo d'interesse archeologico. Secondo Strabone, storico romano del II secolo, la citt\u00e0 fu fondata dallo stesso gruppo di Osci che fond\u00f2 Ercolano e che chiam\u00f2 la citt\u00e0 \"Sommax\". Giulio Andronico riporta nel suo \"Acutum Fondationum\" che la citt\u00e0 fu fondata da un gruppo di plebei guidato da Tiberio Gracco che chiam\u00f2 la citt\u00e0 \"\u00abSaxo Tribunum\u00bb (urbe dei plebei)\". Marenzio, storico del 77 d.C. descrive la fondazione con i sanniti. Il ritrovamento avvenne nel 1997, quando l'archeologo dilettante Nicola Sannuto scopr\u00ec il sito archeologico che corrispondeva con \"Saxo Tribunum.\"\nIl borgo di Casamale.\nIl borgo che prende il nome dalla aristocratica famiglia dei Causamala, che compare per la prima volta in un atto di locazione del 1011. Circondano il borgo le antiche mura aragonesi, consolidate nel 1467 dal re Ferrante d'Aragona. Tali mura servivano per il contenimento dei terrapieni intorno alla \"Terra Murata\". Quattro porte si aprivano lungo le mura: porta Terra (o porta San Pietro) situata sul lato nord; porta Formosi (o porta Marina) situata sul lato ad ovest; porta della Montagna (o porta Castello) situata sul lato sud; porta Piccioli (o porta Tutti i Santi) situata sul lato ad est.\nIl nucleo centrale del Casamale \u00e8 un edificio ecclesiastico, il convento dei Padri Eremitani di Sant'Agostino con la cappella titolata prima a San Giacomo e poi, dopo la costruzione della chiesa, a Santa Maria della Sanit\u00e0. Nel 1595 la chiesa fu insignita del titolo di Collegiata cambiando il nome di Santa Maria Maggiore. Il Casamale racchiudeva tra le sue mura, oltre alla imponente Collegiata, conventi e palazzi dell'aristocrazia che occupavano solo in misura parziale le insule. Questi terreni sono stati pian piano occupati e abitati da coloni, commercianti e artigiani.\nL'antico borgo medievale del Casamale si conserva ancora integro, nonostante le evidenti tracce di manomissioni consistenti in interventi in calcestruzzo tra le antiche murature in pietra.\nIl borgo si sviluppa sulla dorsale del Monte Somma, tra i 180 ed i 220 m s.l.m. e consiste in uno spazio delimitato da antiche murazioni, ancora oggi ben visibili, che individuano un netto confine con il resto dell'abitato. Il borgo \u00e8 astutamente protetto a sud dal monte Somma, a est dall'alveo Fosso dei Leoni e a ovest dall'alveo Cavone del Purgatorio. Attorno al centro, l'attuale Collegiata, si sviluppa un impianto medievale fatto di vie strette, alcuni archi, con le coperture delle case che sembrano toccarsi non consentendo al sole di filtrare. Le costruzioni presentano una colorazione grigia e spesso si trovano importanti archi d'ingresso in piperno. I balconi delle abitazioni, ornati da parapetti di ferro battuto, sono poco sporgenti e sono impostati su robuste soglie di piperno lavorato. Elementi architettonici del XVI, XVII e XVIII secolo sorgono accanto alle costruzioni medievali, tra cui palazzo Colletta\u2013Orsini, il palazzo Basadonna, il monastero della Monache Carmelitane, palazzo Secondulfo. Questo importante patrimonio d'arte e di cultura ha subito numerose manipolazioni che hanno distrutto in poco tempo strutture che si mantenevano intatte da secoli.\nIl Borgo Casamale, legato da anni alla tradizionale e suggestiva \u201cFesta delle Lucerne\u201d, che si svolge ogni 4 anni, fatta di vedute pittoresche e di giochi prospettici, grazie alla presenza delle lucerne che nel centro storico tratteggiano con tocchi di colore e intensa e calda luminosit\u00e0, angoli e scorci di vicoli, ponendo in risalto il patrimonio storico/artistico e culturale di Somma Vesuviana. Appassionati artigiani esponendo i propri lavori, mettono in luce un passato su cui continuare a costruire, un passato che affascina e coinvolge i cittadini e i visitatori.\nArchitetture religiose.\nLa chiesa di San Domenico.\nLa chiesa di San Domenico sorge nel cuore di Somma Vesuviana e con il consenso del papa Nicol\u00f2 IV fu fatto costruire dal re Carlo II d'Angi\u00f2 nel 1294. Venne di seguito affidato ai Padri Predicatori dell'ordine dei Domenicani. L'origine angioina della chiesa \u00e8 ricordata da una tela, opera del Cacciapuoti e posta alle spalle dell'altare, raffigurante \"Carlo II d'Angi\u00f2 genuflesso ai piedi della Vergine e San Domenico che santifica\". La chiesa fu dedicata a Santa Maddalena.\nIl complesso monastico si afferm\u00f2 come centro culturale e come sede di importanti transazioni economico-patrimoniali e di gestione delle rendite provenienti dalla sua estesa propriet\u00e0 immobiliare accumulata per lasciti, donazioni e acquisti. Sul pavimento della chiesa alcune pietre tombali ricordano la sepoltura di personaggi che nei secoli diedero vita a Somma Vesuviana. Le acque della cisterna posta nel chiostro hanno dissetato per secoli la popolazione locale. Il chiostro \u00e8 stato inoltre per lungo tempo sede delle riunioni del Sindaco e del parlamento cittadino, privilegio abolito dal vicer\u00e9 di Napoli nel 1696.\nNumerosi eventi catastrofici, tra cui l'eruzione del 1631, causarono crolli e conseguenti interventi di restauro e cambiamento. Nel secolo XVIII, per via di molti restauri, le sottostanti strutture gotiche furono rese illeggibili. Nel 1794 un'altra eruzione caus\u00f2 il crollo di alcune strutture e con la successiva ricostruzione fu realizzata l'attuale facciata addossata a quella gi\u00e0 esistente. Con la seconda abolizione degli ordini religiosi (1861-1866), la chiesa ed il convento furono concessi in propriet\u00e0 al comune di Somma Vesuviana. La chiesa fu affidata ad un rettore nominato di volta in volta dal consiglio comunale. Alcuni locali del convento furono invece utilizzati come sede municipale e per altri uffici pubblici, organizzazioni politiche, culturali, ricreative ed assistenziali. Dopo il terremoto dell'Irpinia del 1980 la chiesa \u00e8 stata dichiarata inagibile, e solo successivamente sono stati attuati dei lavori di restauro e risanamento statico.\nLa facciata della chiesa oggigiorno \u00e8 caratterizzata da uno stretto pronao mantenuto da due colonne ioniche, cui si accede con una gradinata in piperno. Il pronao prosegue al secondo ordine, con uno spazio rientrante chiuso da una balaustra. Sei semicolonne articolano la facciata, quattro delle quali sono diretto prolungamento del pronao sottostante. Al di sopra di questo secondo ordine, una finestra a forma di cerchio nasconde il rosone dell'antica facciata gotica. Al di sopra di questo \u00e8 collocato il timpano. Lo spazio interno, a navata unica, \u00e8 preceduto da un vestibolo con colonne corinzie sul quale era collocato il coro dei monaci. Le cappelle laterali e l'abside quadrata sono decorati con stucchi di pregevole fattura. Tele di grandi autori del XVII e XVIII secolo arricchiscono le cappelle, mentre nell'abside \u00e8 collocata la tela del Cacciapuoti. La presenza di molte pietre tombali seicentesche e settecentesche documenta l'importanza e la nobilt\u00e0 della chiesa.\nChiesa di Santa Maria del Pozzo.\nNella frazione di Santa Maria del Pozzo c'\u00e8 la chiesa che porta lo stesso nome; il complesso formato dalla chiesa e dal monastero di Santa Maria del Pozzo sorge sulle costruzioni pi\u00f9 antiche della chiesa inferiore, costruita da re Roberto d'Angi\u00f2 nel 1333 per ricordare l'incontro tra Giovanna (erede al trono di Napoli) con Andrea (figlio di Caroberto, re d'Ungheria) nella localit\u00e0 denominata \u201ci prati di Nola\u201d e identificata con il territorio ad oriente del palazzo reale della Starza della Regina, cio\u00e8 di Santa Maria del Pozzo. La chiesa fu dedicata a \u201cNostra Donna\u201d e successivamente questo nome fu trasformato in \u201cMadonna dello puzzo\u201d, per il pozzo che si trovava nei pressi della chiesa.\nNel 1488 un'alluvione caus\u00f2 gravi danni alla chiesa che rimase sepolta sotto fango e pietre. Fu la regina Giovanna III d'Aragona, nei primi anni del XVI secolo, a volere la costruzione di una nuova chiesa con annesso convento sopra quella pi\u00f9 antica, che non fu per\u00f2 demolita. La regina, nel 1510, affid\u00f2 il magnifico complesso con l'assenso del Papa Giulio II ai frati di San Francesco. Nel 1575 il monastero venne consacrato dal vescovo di Lettere e Gragnano e venne dedicato alla \"Santa Vergine dell'Annunziata\", nonostante il popolo continuasse a chiamarlo \u201cSanta Maria del Pozzo\u201d. Del resto tale \u00e8 rimasto il nome del luogo della vasta zona che circonda il complesso religioso. La chiesa inferiore, con la costruzione di quella superiore, venne impiegata a codifica cimiteriale per le famiglie gentilizie e dei frati cartesiani della grancia di Somma del convento di San Martino.\nAll'inizio del XVII secolo l'interno del complesso sub\u00ec numerose trasformazioni e le originarie linee gotiche furono coperte con pesanti sovrastrutture barocche. Risale infatti al settecento la facciata barocca, fatta demolire nel Novecento nel corso di uno sprovveduto tentativo di ripristinare quella originaria. Il convento fu ampliato nella seconda met\u00e0 del XVIII secolo, divenendo anche luogo di cultura: nella sua biblioteca si trovavano molti testi del XVI secolo. Vi scaturirono lo studio delle arti e fu realizzato un importante lanificio, per soddisfare le esigenze dei religiosi della provincia.\nCon le leggi per la soppressione degli ordini religiosi, intorno al 1860 i frati Francescani furono costretti ad abbandonare il monastero che, divenuto comunale, fu adibito a lazzaretto durante l'epidemia di colera del 1884.\nNel 1920 la chiesa venne dichiarata monumento nazionale. Nel 1921 l'amministrazione comunale concesse per 29 anni i locali del convento (esclusa la chiesa) al \u201cComitato napoletano dell'Opera Nazionale per gli orfani dei contadini morti in guerra\u201d che vi istitu\u00ec una fiorente colonia agricola. L'anno successivo iniziarono i lavori di restauro per ripristinare l'originario aspetto gotico. Nel 1941 infine i frati Francescani, ritornarono in possesso del convento.\nChiesa di San Giorgio Martire.\nLa chiesa di San Giorgio Martire si trova nel centro di Somma Vesuviana. Sorge su una piccola piazzetta a cui si accede da una larga rampa di scale incassata tra edifici antichi, che enfatizza lo spazio con un prolungamento prospettico su via Gramsci, mentre lateralmente si allarga e si immette sull'ampia piazza Vittorio Emanuele III.\nCostruita all'esterno del \"Borgo murato\" del Casamale, fu distrutta molte volte e fu sempre riedificata. Le caratteristiche architettoniche della struttura nel Cinquecento erano composte da una sala lunga e ben cinque cappelle per lato, erano diverse da quella attuale. La chiesa fu ricostruita varie volte per i problemi causati dalle eruzioni del Vesuvio. Totalmente ricostruita dopo il 1764, e ancora dopo quindici anni il parlamento dell'Universit\u00e0 di Somma Vesuviana (amministrazione pubblica di quei tempi) decise per un nuovo intervento sulla chiesa. Altri interventi, anche radicali, si susseguirono nel corso dell'Ottocento. Anche la seconda guerra mondiale caus\u00f2 ulteriori danni a tal punto di distruggere tutte le suppellettili.\nPalazzo Torino.\nSempre in piazza Vittorio Emanuele III si trova anche il Palazzo Torino, attuale sede comunale, che ospita ogni anno la tradizionale festa del \"Palio di Somma Vesuviana\".\nVilla augustea.\nAlle pendici del monte Somma, In localit\u00e0 Starza della Regina, si trova in fase di scavo un enorme complesso di strutture romane risalenti per lo pi\u00f9 al II sec d.C. Nello stesso luogo negli anni trenta era stato fatto uno scavo molto parziale che fu interrotto a causa di mancanza di fondi.I lavori di scavo sono tuttora in corso dal 2002 ad opera dell\u2019Universit\u00e0 di Tokyo su progetto di A. De Simone. Quanto portato in luce finora, circa 2000 m\u00b2, \u00e8 solo una parte dell\u2019intero monumento, le cui strutture si sviluppano in ogni direzione oltre il limite indagato. L\u2019impianto era, in origine, articolato per terrazze e si sviluppa con un allineamento N-S lungo le pendici del Somma-Vesuvio in un contesto paesaggistico e ambientale particolarmente favorevole.\nIl nucleo centrale risale al tardo I sec d.C., anche se la villa sicuramente esisteva gi\u00e0, come attestano alcuni elementi risalenti a prima del 79 d.C. Recenti scoperte attestano che fu restaurata o ricostruita dopo i danni dell\u2019eruzione del 79 d.C., che distrusse le citt\u00e0 costiere danneggiando solo parzialmente quelle dell\u2019entroterra. Cos\u00ec per alcune centinaia di anni la villa fu un impianto produttivo a destinazione domestica fino a cadere in disuso con la fine dell\u2019Impero Romano. Gi\u00e0 da tempo oggetto di spoliazione, durante l\u2019ultima fase di vita, la villa era stata pi\u00f9 volte trasformata e probabilmente restavano in uso solo alcuni ambienti sotto forma di impianto produttivo. A seguito dell\u2019eruzione sub-pliniana detta \u2018di Costantinopoli\u2019, la villa fu distrutta nel 472, quando prima scosse sismiche preannunciarono l\u2019eruzione, poi sabbie e lapilli si depositarono sulle rovine ed infine correnti piroclastiche e colate di fango sommersero le strutture per met\u00e0 della loro altezza. Per decine di anni un sottile strato si \u00e8 accumulato sul nuovo piano di calpestio, le strutture emergenti sono state erose (la statua della peplofora rinvenuta nel luogo originario risulta erosa per met\u00e0 della sua altezza e segna il livello preciso del terreno) fin quando nel 512 una nuova eruzione ha ricoperto quanto restava.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nFesta Delle Lucerne\nLa Festa delle lucerne, ha antiche origini ed \u00e8 sicuramente di derivazione pagana. Si svolge con cadenza quadriennale nel borgo medievale del Casamale dove sorge l\u2019imponente Collegiata di Santa Maria della Neve, e consiste in visite tra gli abitanti, ma soprattutto, nell\u2019addobbo degli antichi vicoli con felci e ramo di castagno, realizzando una fitta copertura vegetale delle vie che saranno il teatro della rappresentazione. La manifestazione inizia al tramonto, quando un uomo o una donna, comunemente chiamati \u201c \u2019o mast\u201d e festa \u201d accende con una candela una prima lucerna, e d\u00e0 il via per l\u2019accensione di tutte le altre, e per l\u2019apertura dell\u2019acqua per le fontane. Non mancano cibo e vino, in parte posto sulla tavola dei fantocci, e l\u00ec lasciato, il resto viene offerto ai visitatori. Cos\u00ec il rito si perpetua ogni sera della manifestazione. Nel frattempo nella solenne chiesa, la statua della Madonna della Neve \u00e8 gi\u00e0 stata esposta alla devozione generale; la sera del 5 agosto, nella sua ricorrenza, la statua sar\u00e0 portata in processione, al suono della banda, fermandosi in opportuni luoghi dove si ascolteranno antichi canti devozionali, intonati nascostamente da voci femminili.\nCultura.\nMusei.\nA Somma vesuviana si trovano: Il Museo della Civilt\u00e0 Contadina \"Michele Russo\", il Museo Etnostorico delle Genti Campane e l'Archivio Etnografico Regionale.\nStreet Art.\nA Somma Vesuviana nel 2018 l'artista argentino Francisco Bosoletti realizza insieme all'associazione Tramandars, Alma Memoria, un murale alto 7 metri che reinterpreta un quadro dell'artista Francesco Solimena trafugato negli anni 70' dalla Collegiata di Somma.\nGeografia antropica.\nFrazioni.\nNel 2011 il comune ha richiesto il titolo di citt\u00e0, ottenuto poi nel 2012, con decreto del Presidente della Repubblica Italiana.\nLe sue frazioni sono le seguenti: Centro Storico Casamale, Crocelle Camaldoli, Fornaro, Lupa, Masseria Allocca, Matarazzo, Mercato Vecchio, Musciabuono, Paradiso, Pizzone Cassante, Reviglione, Rione Trieste, San Sossio, Santa Maria delle Grazie a Castello, Santa Maria del Pozzo, Starza della Regina.\nInfrastrutture e trasporti.\nIl comune \u00e8 servito dalla ferrovia Circumvesuviana con tre stazioni:\nDisponeva anche della Stazione FS di Reviglione di Somma Vesuviana, ma la linea ferroviaria Cancello-Torre Annunziata (cui apparteneva la stazione) \u00e8 stata da anni dismessa.\nSport.\nNel comune si trova lo stadio comunale \"Felice Nappi\", dove si disputavano le gare casalinghe della squadra di calcio Viribus Unitis, , fondata nel 1917 e sciolta nel 2015."}
{"id": "31648", "revid": "322321", "url": "https://it.wikipedia.org/wiki?curid=31648", "title": "Sestino", "text": "Sestino \u00e8 un comune italiano di abitanti della provincia di Arezzo in Toscana. \u00c8 il comune pi\u00f9 orientale della regione e, nell'ambito della provincia, quello pi\u00f9 distante dal capoluogo (79 km).\nGeografia fisica.\nGeograficamente Sestino fa parte della valle del Foglia, appartenente per la quasi totalit\u00e0 alle Marche, ma nel 1520 il comune fu assegnato dal papa alle Repubblica di Firenze, per cui amministrativamente oggi fa parte della regione Toscana. Ai confini con le Marche e l'Emilia-Romagna, \u00e8 posto sulle pendici dell'Appennino umbro-marchigiano, centro viario di collegamento tra le terre dell'Adriatico con la Valtiberina e di l\u00ec al Nord e al Sud dell'Italia.\nSito ad un'altitudine di 496m, \u00e8 il comune pi\u00f9 orientale della Toscana.\nStoria.\nQuando a Sestino giunsero i Romani il territorio era gi\u00e0 da tempo abitato e frequentato da pastori, cacciatori, agricoltori appartenenti a vari popoli (Etruschi, Piceni, Umbri, Galli Senoni) come testimoniano ritrovamenti di punte e frecce e di resti capannicoli.\nNel I secolo a.C. i romani cominciarono la costruzione di una grande citt\u00e0 (un \"municipium \"con il foro, la curia e le terme) in questo crocevia degli Appennini, dove convergevano strade per le Marche, la Toscana e la Romagna. La storia romana di Sestino e delle sue pi\u00f9 rinomate famiglie (Voluseni e Cesii), si pu\u00f2 ancor oggi ammirare nell'Antiquarium Nazionale.\nNel Medioevo pass\u00f2 sotto la diocesi di Citt\u00e0 di Castello che comprendeva parte delle valli del Metauro, del Foglia e del Marecchia.\nAppartenne ai Malatesta di Rimini (sec. XIV) e poi a Firenze per volere di papa Leone X (1520). \nNel 1566 Cosimo I de' Medici inizi\u00f2 la costruzione di una citt\u00e0 fortezza sul Sasso di Simone per difendere i confini del granducato contro le mire espansionistiche dei duchi di Urbino.\nFino al 1779 la pieve di San Pancrazio di Sestino ha avuto una propria autonomia e l'arciprete esercitava una giurisdizione di tipo episcopale sulla chiese del territorio; nel 1779 l'arcipretura \"nullius dioecesis\" di Sestino venne soppressa e aggregata alla diocesi di Sansepolcro.\nSimboli.\nLo stemma del Comune di Sestino si blasona:\nTradizioni popolari.\nL'ultimo fine settimana di giugno si festeggia la \"Sagra della Bistecca Chianina\" con rievocazioni storiche in abiti medioevali, palio tra le contrade dei comuni limitrofi, cantine, musica e intrattenimenti. Il centro del paese si trasforma in un grande banchetto a cielo aperto dove poter assaporare la genuinit\u00e0 dei sapori dei piatti tipici toscani.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 170 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nCalcio.\nNel 2011 la squadra di calcio, il Sestino, che militava in Terza Categoria si fuse al Belforte calcio di Belforte all'Isauro che invece giocava in Seconda Categoria formando il Real Altofoglia che ora gioca in Seconda Categoria delle Marche."}
{"id": "31650", "revid": "433605", "url": "https://it.wikipedia.org/wiki?curid=31650", "title": "Terzigno", "text": "Terzigno \u00e8 un comune di abitanti della citt\u00e0 metropolitana di Napoli, in Campania.\nGeografia fisica.\nSi estende su una superficie di circa 23\u00a0km\u00b2. Confina con Ottaviano, San Giuseppe Vesuviano, Poggiomarino, Boscotrecase, Boscoreale. Dista dal mar Tirreno solamente 11\u00a0km. Sorge alle falde del Vesuvio, sul versante sud-orientale del vulcano. Appartiene al suo territorio un fitto bosco detto \"Bosco del Vesuvio\" e una bellissima pineta detta \"Pineta mediterranea\", per un'estensione di oltre 265 ettari. Fa parte del Parco Vesuvio con 1700 ettari di territorio.\nStoria.\nIl comune \u00e8 sorto nel 1913 per scorporo dal comune di Ottaviano. Quindi la storia di Terzigno \u00e8 la medesima di quella di Ottaviano, almeno sino al XX secolo. Sotto il profilo ecclesiastico faceva parte della Parrocchia e Chiesa madre di San Michele Arcangelo in Ottaviano. Anticamente era composto dai due rioni degli Avini e dei Bifulchi.\nComunque da reperti ritrovati si \u00e8 scoperto che l'area era abitata gi\u00e0 in epoca romana. Gli aristocratici della vicina Pompei amavano infatti il panorama spettacolare del Vesuvio e del Golfo di Napoli.\nPi\u00f9 recentemente anche Terzigno visse i moti liberali che precedettero l'unit\u00e0 d'Italia: nella localit\u00e0, allora appartenente al Comune di Ottaviano, trov\u00f2 infatti morte nel 1861 il Capitano delle Guardie Nazionali Don Giuseppe Boccia, a cui fu sparato alle spalle da alcuni briganti. Nel 2013 il piccolo paesino vesuviano ha festeggiato il suo primo centenario.\nStemma.\nLo stemma del comune reca l'immagine del Vesuvio, e il motto \"Ter Ignis\" (tre volte il fuoco), che dovrebbe far riferimento al fatto che il paese \u00e8 stato tre volte distrutto dalle eruzioni, e da cui si ritiene derivi il nome del paese.\nMonumenti e luoghi d'interesse.\nAree naturali.\nUna parte del comune rientra nel parco nazionale del Vesuvio\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nScuole.\nA Terzigno sono presenti scuole pubbliche statali per tutti i gradi d'istruzione: un Circolo Didattico , un istituto Comprensivo Statale \"G. Giusti\" ed il Liceo Scientifico, Scienze Umane e Linguistico I.S.I.S. Striano-Terzigno , sede succursale dell'Alberghiero di Striano.\nEconomia.\nIl fertile suolo vulcanico consente la tradizionale attivit\u00e0 della viticoltura e la produzione del rinomato vino \"Lacryma Christi\" ha reso Terzigno famosa nel mondo.\nInoltre \u00e8 zona di coltivazione del pomodoro \"del piennolo\".\nAccanto alle attivit\u00e0 agricole tradizionali, col tempo hanno acquisito sempre maggior rilevanza quelle industriali. Parte delle aziende operanti nel campo dell'abbigliamento e della manifattura tessile si sono infatti trasferite a Terzigno dalla vicina San Giuseppe Vesuviano. Non mancano le attivit\u00e0 nel campo alimentare, un'altra attivit\u00e0 degna di nota \u00e8 l'estrazione della pietra lavica, la cosiddetta \"pietra vesuviana\", opportunamente lavorata per l'uso in campo edilizio e nella pavimentazione stradale.\nSport.\nHanno sede nel comune diverse associazioni sportive:"}
{"id": "31651", "revid": "2171644", "url": "https://it.wikipedia.org/wiki?curid=31651", "title": "Stia", "text": "Stia \u00e8 una parte del comune sparso di Pratovecchio Stia. Nel 2011 il suo territorio comunale contava abitanti. Dal 1\u00ba gennaio 2014 il comune di Stia \u00e8 stato oggetto di una fusione amministrativa con il comune di Pratovecchio, con la conseguente nascita del comune di Pratovecchio Stia.\nGeografia fisica.\nTerritorio.\nIl nucleo principale del centro abitato sorge alla confluenza del torrente Staggia con il fiume Arno.\nStoria.\nNel Medioevo era denominata Palagio (dal ricco palazzo del conte Baldino del 1230), e fu residenza di un ramo dei conti Guidi. Nel 1402 pass\u00f2 a Firenze col nome di Palagio Fiorentino, usato fino al Settecento. \nHa svolto un ruolo importante nell'economia locale la produzione del panno casentino, per la fabbricazione del quale venne costruito e pi\u00f9 volte ampliato un importante lanificio.\nDal 1976 si tiene a Stia la Biennale europea dell'arte fabbrile, alla quale si \u00e8 successivamente aggiunto anche il Campionato del mondo di forgiatura.\nSociet\u00e0.\nEvoluzione demografica.\nQui sono riportati gli abitanti del comune di Stia, che comprendeva anche le localit\u00e0 di: Molin di Bucchio, Pratariccia, Moriccia, Palazzo, Papiano, Papiano Alto, Gaviserri, Porciano, Santa Maria alle Grazie, Serelli, Moiano, Vallucciole e Monte di Gianni\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 325 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\n 243 8,23%\n 30 1,02%\nInfrastrutture e trasporti.\nFerrovie.\nStia \u00e8 raggiungibile in treno attraverso la Ferrovia Casentinese, della quale rappresenta il capolinea terminale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nStia \u00e8 gemellato con:"}
{"id": "31653", "revid": "322321", "url": "https://it.wikipedia.org/wiki?curid=31653", "title": "Subbiano", "text": "Subbiano \u00e8 un comune italiano di abitanti della provincia di Arezzo in Toscana.\nGeografia fisica.\nRisalendo la valle del Casentino il primo centro abitato che si incontra sulla riva sinistra dell'Arno \u00e8 Subbiano, a circa 12 chilometri da Arezzo. Il paesaggio varia da moderne costruzioni a vecchi casolari con una campagna coltivata con ulivi o vigneti. Il comune si estende tra nord-ovest e Sud dell'Alpe di Catenaia, che ne \u00e8 il rilievo montuoso pi\u00f9 importante. \nStoria.\nI primi insediamenti.\nI pi\u00f9 vecchi ritrovamenti di insediamento umano risalgono tra 3.000 e 1.000 anni a.C. Sull'Alpe di Catenaia le trib\u00f9 del tempo si concentravano sull'allevamento e sull'agricoltura. Conoscevano la ceramica, la tessitura, la lavorazione della pietra per l'utilizzo su frecce o coltelli. Le loro credenze religiose si concentravano sul dio sole.\nSecondo una versione pi\u00f9 attendibile il nome sarebbe di derivazione latina, come del resto tutti i toponimi che terminano in -ano -ana che si sono formati dalla aggettivazione del nome del proprietario del fondo sul quale \u00e8 sorto l'insediamento (cosiddetto nome \"prediale\"). Per Subbiano si ipotizza un toponimo costruito sul gentilizio romano Sevius (un centurione), poi corrotto in Suvius da cui vicus Suvianum e poi Subbiano. Allo stesso modo la localit\u00e0 Valenzano, appartenente al Comune di Subbiano, deriverebbe dal nome proprio latino Valentius, da cui vicus Valentianum e poi Valenzano.\nMonumenti e luoghi d'interesse.\nNel cimitero della frazione \u00e8 presente una cappella (Lapini) decorata da Galileo Chini.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 652 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31654", "revid": "57342", "url": "https://it.wikipedia.org/wiki?curid=31654", "title": "Canale Monterano", "text": "Canale Monterano \u00e8 un comune italiano di abitanti della citt\u00e0 metropolitana di Roma Capitale nel Lazio. Canale Monterano \u00e8 il nuovo borgo di Monterano, oggi citt\u00e0 fantasma.\nL'abitato da cui ha avuto origine Canale \u00e8 sorto, attorno alla met\u00e0 del XVI secolo, per opera di braccianti e taglialegna provenienti dalla Toscana e dall\u2019Umbria, chiamati a disboscare le fitte macchie che ricoprivano il territorio. Le loro prime abitazioni furono semplici capanne, costruite ai piedi del Monte Sassano.\nAlla crescita demografica di Canale di Magliano (cos\u00ec era denominato il nucleo di capanne) contribuirono, progressivamente, anche gli abitanti del vecchio abitato di Monterano che, per una concomitanza di fattori, stava subendo un graduale processo di spopolamento, culminato al principio dell\u2019Ottocento.\nCol tempo furono edificati i cosiddetti \u201ccastelletti\u201d, piccoli nuclei di case sparsi lungo le pendici del monte, ma solo in seguito Canale acquis\u00ec l\u2019aspetto di un vero e proprio borgo, con abitazioni e botteghe affacciate lungo la strada che oggi corrisponde al Corso della Repubblica.\nDal 1873, con Regio Decreto, Canale e Montevirginio, uniti da una storia comune, assunsero la denominazione di \u201cCanale Monterano\u201d, nome che sancisce inoltre l\u2019indissolubile legame tra l\u2019antica Monterano e gli odierni centri abitati.\nAl centro di Piazza del Campo campeggia una fontana ottagonale proveniente dall\u2019antico borgo abbandonato e opera della scuola berniniana. Il palazzo comunale di Canale Monterano, risalente ai primi anni del Novecento,si affaccia sulle campagne circostanti e sui Monti della Tolfa e custodisce numerose testimonianze utili a ricostruire la storia del territorio. Oltre a reperti lapidei di epoca romana, ospita anche la monumentale scultura raffigurante un leone e attribuita al Bernini, originariamente posta sulla fontana del Palazzo Altieri di Monterano.\nAmbiente naturale.\nTerritorio.\nIl comune di Canale Monterano si trova sui rilievi dei monti Sabatini, ad occidente rispetto al lago di Bracciano e appartiene di fatto alla pi\u00f9 vasta regione tolfetano-sabatina, della quale custodisce le caratteristiche geologiche.\nFlora.\nIl paesaggio vegetale dei dintorni di Canale Monterano \u00e8 assai ricco e variato, grazie agli effetti dell\u2019afflusso continuo di umidit\u00e0 dal mare che abbassa i limiti altimetrici della vegetazione (cio\u00e8 si trovano a quote pi\u00f9 basse piante che dovrebbero stare in zone collinari pi\u00f9 elevate o addirittura montane, come il faggio): questo insieme di fattori viene definito dai botanici come \u201ceffetto colchico\u201d. Importante anche il peso delle caratteristiche microclimatiche, cio\u00e8 al clima di singoli, limitati ambienti quali le forre sul fondo delle quali, anche nelle estati pi\u00f9 secche, troviamo aria fresca e un certo tasso di umidit\u00e0 grazie alla ricchezza di acqua, alla bassa insolazione e alla protezione dai venti. Per tutti questi motivi la Riserva naturale ospita, a stretto contatto, specie di ambiente appenninico quali il faggio e specie di ambito strettamente mediterraneo, come il leccio, specie di areale balcanico come il bagolaro e specie \u201cafricane\u201d, come la tamerice.\nFauna.\nLa zona fornisce l'alloggio a una fauna ricca e varia che comprende ben 24 specie inserite nelle Liste Rosse (Libro Rosso degli animali d\u2019Italia), nonch\u00e9 negli elenchi di interesse comunitario, ospitando il 31% della fauna italiana e ben il 56% di quella laziale. Complessivamente sono state censite 142 specie di vertebrati, con 24 specie inserite nella Lista Rossa (il 19% del totale), un valore assai elevato per un territorio di dimensioni limitate, a conferma della variet\u00e0 degli habitat presenti e del loro buono stato di conservazione.\nLe presenze faunistiche sono di notevole interesse: fra i mammiferi presenti la martora, il tasso, l'istrice, numerosi cinghiali: questi ultimi, spesso di razza ungherese, sono il motivo per un'intensa attivit\u00e0 di bracconaggio all'interno dell'area protetta e nelle riserve venatorie private ad essa vicine. Ricco l'elenco dei rapaci che comprende il lanario, la poiana, il biancone, il nibbio reale, il nibbio bruno, il gheppio, l'albanella minore e, come presenza ormai del tutto occasionale, il capovaccaio.Numerosi i rapaci notturni che nidificano nei vecchi tronchi o tra le rovine: tra essi il gufo comune, il barbagianni, l'allocco e la civetta. Tra i rettili presenti la testuggine comune, il biacco, il colubro d'Esculapio e la luscengola.\nMonumenti e luoghi d'interesse.\nLuoghi di Culto.\nParrocchia di Santa Maria Assunta in Cielo.\nForse gi\u00e0 nel corso del Cinquecento fu innalzata la prima Chiesa di Canale, un semplice edificio attualmente denominato Oratorio e sede della Confraternita del SS. Sacramento e del Sacrario dedicato ai Caduti di Canale Monterano. Prospiciente \u00e8 l\u2019attuale chiesa parrocchiale, edificata nel Settecento e intitolata a Santa Maria Assunta in Cielo, nome ereditato da uno degli antichi luoghi di culto di Monterano. L\u2019interno (una sola navata e con due altari laterali) si richiama, invece, alla chiesa berniniana di San Bonaventura, anch\u2019essa situata presso l\u2019antico abitato. Nella parrocchia di Canale sono conservate alcune opere provenienti da Monterano, tra le quali le acquasantiere in marmo e la grande statua lignea dedicata alla Madonna dei Sette Dolori.\nEremo di Montevirginio.\nPrese forma nei primi anni del seicento quando gli Orsini di Bracciano e di Monterano furono promotori della costruzione di un eremo sul Monte Sassano, cos\u00ec chiamato per la presenza di numerosi massi di trachite, e che in seguito prese il nome di Monte Virginio, in onore del fondatore del convento Virginio Orsini, per poi cambiare ulteriormente nome in Monte Calvario dopo la costruzione di una Via Crucis (sebbene oggi sia conosciuto come Monte dell'Eremo). Il convento si presenta come un'imponente costruzione a pianta rettangolare, in tipico stile rinascimentale integrata armonicamente con l'ambiente naturale circostante. La parte centrale fu dedicata alla chiesa e altri annessi, mentre i due lati a destra e a sinistra della chiesa a celle per gli eremiti. All'interno si apre un ampio chiostro con una grande vasca nel mezzo. Nella Chiesa, dedicata alla presentazione di Maria al tempio, spicca una tela fiamminga del XVII secolo attribuita a fra' Luca Di Nivelle. Il coro ha scanni in legno e quadri dello stesso autore, nella sacrestia vi \u00e8 una grande pala dove sono effigiati alcuni membri della famiglia degli Orsini. La biblioteca conserva circa 8000 volumi, le 12 celle eremitiche, di stretta clausura sono collegate ciascuna da una scala a chiocciola con il sottostante giardinetto. L'Eremo, di propriet\u00e0 dei Carmelitani, \u00e8 centro di formazione dei novizi, di accoglienza di giovani e adulti in ricerca vocazionale, mentre il rifugio \u00e8 luogo di incontro per gruppi che organizzano campi scuola, ritiri spirituali e convegni.\nChiesa della Madonnella.\nDelle numerose chiesette e cappelle, che punteggiavano il territorio e citate nei documenti antichi, resta ancora visibile, lungo la strada che conduce a Tolfa, la chiesa della Madonna del Quarto, detta della Madonnella.\nAree naturali.\nNel suo territorio si trova la riserva naturale regionale Monterano, splendido esempio di ambiente tolfetano, con le caratteristiche emergenze gassose della solfatara di Monterano, i boschi di quercia e i corsi d'acqua ancora integri.\nFrequentato sin dalle epoche pi\u00f9 remote in virt\u00f9 delle propriet\u00e0 terapeutiche delle sue acque, il sito termale di Stigliano conobbe un'importante frequentazione in epoca etrusca e poi romana, quando vi fu edificato un tempio e impiantato un articolato complesso termale, noto sotto il nome di \"Aquae Apollinares Veteres\".\nSociet\u00e0.\nFolklore.\nPosto a cavallo fra le province di Roma e di Viterbo, Canale Monterano conta poco pi\u00f9 di 4.000 abitanti fieramente attaccati alle tradizioni. Le sei contrade, nate dai primissimi agglomerati urbani del \u2019500 definiti castelletti, sanciscono l\u2019appartenenza degli abitanti di Canale Monterano che, animati da una sana rivalit\u00e0, durante l\u2019anno danno vita a sfide sportive molto sentite.\nTra gli eventi folkloristici, quello di maggiore importanza per gli abitanti del luogo \u00e8 la Corsa del Bigonzo o Palio delle Contrade che si ripete ogni anno, alla fine del mese di agosto in onore dei Patroni San Bartolomeo e Santa Calepodia, martire romana, pi\u00f9 precisamente una martire catacombale o corpo santo. Ogni squadra, formata da 4 corridori, disputano batterie a eliminazione diretta, correndo lungo il corso di Canale e portando in spalla una barella al cui centro viene incastrato un bigonzo (tipico recipiente in legno utilizzato per la vendemmia). I corridori, ognuno dei quali porta sulla spalla un braccio della barella, sono cos\u00ec \u201clegati\u201d tra loro e, mentre tentano di arrivare per primi al traguardo, devono cercare il pi\u00f9 possibile la coordinazione per evitare rovinose cadute. La corsa \u00e8 preceduta da una sfilata in abiti d\u2019epoca, durante la quale ogni Contrada presenta i propri figuranti e i vestiti realizzati dalle sarte contradaiole, il tutto animato da sbandieratori, tamburini e giocolieri.\nTra gli altri eventi: il Presepe vivente a Monterano (tra dicembre e gennaio) e \"Monterano: la rinascita di un feudo\" (fine maggio), durante i quali l\u2019antico abitato torna a vivere con centinaia di figuranti intenti in vecchi giochi, arti e mestieri.\nMolto radicata la tradizione del buttero, una sorta di cowboy della Maremma. A Canale Monterano, la figura del buttero \u00e8 ancora riconosciuta, apprezzata e tramandata da padre in figlio. Ogni anno, nel mese di maggio, viene organizzato il \"Riarto dei Butteri\", una manifestazione che rievoca gli incontri organizzati dai butteri prima di partire per la transumanza, nei quali si scambiavano i beni di cui avrebbero avuto bisogno durante il viaggio e che si concludevano con libagioni e gare di abilit\u00e0 a cavallo.\nProdotti tipici.\nIl pane e l'olio rappresentano i prodotti culinari tipici di Canale Monterano.\nDa oltre 400 anni a Canale Monterano si produce pane utilizzando farine locali, lievito madre, acqua, forno a legna e niente sale ma tanta tanta pazienza. Poco pane, anzi pochissimo, perch\u00e9 per fare le cose bene occorre tempo, dedizione, sacrificio, sapienza, e per fare pane buono bisogna andare piano, anzi pianissimo. Canale Monterano aderisce all'Associazione nazionale citt\u00e0 del pane, un'associazione che raccoglie 50 comuni italiani di 15 regioni, interessati alla valorizzazione dei pani tipici legati al loro territorio e alla tutela della qualit\u00e0 del pane.\nAnche la coltivazione dell'olivo e la produzione di olio fanno parte da sempre del patrimonio storico del territorio di Canale Monterano. Numerosi sono i reperti e le testimonianze storiche, tra cui la presenza dell'antico frantoio oleario, ubicato nel caratteristico borgo ottocentesco con accesso da via Monterano, che permetteva la produzione di olio dalle olive raccolte dagli oliveti storici di alcuni latifondisti e proprietari di piccoli fondi.\nDal 2003 l'olio, cos\u00ec come il pane di Canale Monterano, rientra in un piano di qualificazione e identit\u00e0 di tutti i prodotti agro-alimentari denominato \"Il buono va piano\".\nTerra di cinema.\nIl territorio di Canale Monterano \u00e8 da tempo uno delle ambienti di ripresa preferiti dal cinema italiano e internazionale. Gi\u00e0 con Ben-Hur, vincitore nel 1960 di undici premi Oscar e quattro Golden Globe, passando per Il vangelo secondo Matteo, capolavoro del 1964 di Pierpaolo Pasolini, fino, e non solo, alla trilogia di Mario Monicelli (Brancaleone alle crociate, Il marchese del Grillo e Speriamo che sia femmina) da sempre innamorato di queste terre. Tutti queste opere e molte altre hanno condiviso il paesaggio di Canale Monterano, le rovine dell'antico abitato, le acque termali di Stigliano e la pace dell'Eremo di Montevirginio.\nOltre alle peculiarit\u00e0 naturali e storiche, la notoriet\u00e0 come location cinematografica \u00e8 derivata anche dalla vicinanza a Roma e agli studi cinematografici di Cinecitt\u00e0, dai quali pu\u00f2 essere raggiunto in poco pi\u00f9 di un'ora permettendo riprese in esterna a basso costo e mettendo a disposizione scenari ideali per la realizzazione di opere cinematografiche.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 240 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nNel 1872 \"Canale\" cambia denominazione in \"Canale e Monte Virginio\", e nel 1873 cambia denominazione in Canale Monterano.\nSport.\nCalcio.\nA.S.D ATLETICO MONTERANO"}
{"id": "31656", "revid": "322321", "url": "https://it.wikipedia.org/wiki?curid=31656", "title": "Talla", "text": "Talla \u00e8 un comune italiano di abitanti della provincia di Arezzo in Toscana.\nStoria.\nL'etimo \"Talla\" \u00e8 legato a due periodi storici: Tallulah \u00e8 un nome gentilizio etrusco, forse derivato da una divinit\u00e0 a cui il sito poteva essere dedicato. La presenza degli Etruschi \u00e8 documentata proprio all'imbocco della valle che porta a Talla, dalla grande ara votiva ritrovata dietro l'abside di Pieve a Socana, ed \u00e8 attestato anche dal ritrovamento di tombe ipogee vicino al fiume di Pontenano di Sotto, alle Bucacce (sepolcreto del IV secolo a.C., come rilevato dall'archeologo Gamurrini, in un resoconto del 1888). Nel VI secolo d.C., quando i Longobardi si fortificarono a Pontenano di Sopra, possiamo ipotizzare che la valle venisse indicata con termine germanico: Tal, da cui il termine moderno Talla. Numerose vie fecero della valle del Talla, fin dall'antichit\u00e0 etrusco-romana, uno snodo essenziale per mettere in comunicazione il Valdarno superiore ed il Casentino: una direttrice da Arezzo portava a Capolona, Bibbiano, Bicciano, Talla, Rassina, un'altra da San Giustino saliva la Crocina diramando per Talla da una parte, per Feraglia e Pontenano dall'altra, e da qui, attraverso la valle del fiume di Capraia, risaliva nell'Alpe (via Abaversa), dove, attraverso un percorso nel crinale si potevano raggiungere le valli di Faltona (Borro del Ginesso), Carda, Calleta e Castel Focognano, mentre nella direzione opposta, i Prati del Varco ed i Monti di Loro; da qui, attraverso il crinale del Pratomagno proseguiva fino in Secchieta e da Reggello scendeva verso Firenze.\nNumerosi toponimi derivati dalla terminazione latina in -anus, nonch\u00e9 alcune localit\u00e0 con il termine \"villa\", rilevabili sia nel territorio che nelle immediate vicinanze, fanno ipotizzare un insediamento vivace della classe senatoria in epoca tardo-imperiale e forse un sicuro rifugio per sfuggire alle efferatezze della lunga guerra greco-gotica (535-553), che prostr\u00f2 e depauper\u00f2 anche demograficamente la penisola italiana. Non a caso quando i Longobardi calarono dall'Alpe trovarono una estrema resistenza della valle aretina da parte dell'esercito bizantino sui poggi di Carra, sopra Bicciano, come attestato da etimi greco-bizantini rimasti (Poggio alla Baselica, Sant'Apollinare). Quelle stesse popolazioni germaniche si insediarono volentieri a Pontenano di Sopra e Faltona, per sostituzione della classe agraria autoctona. Con l'incastellamento e l'organizzazione feudale del territorio, Talla, castelletto degli Ubertini, ebbe scarso ruolo storico, poich\u00e9 dominarono i forti castelli vicini di Monteacuto, Capraione (Capraia), e soprattutto Pontenano, le cui fortune si legarono alla prima abbazia benedettina del Casentino: Badia Santa Trinita in Alpe di Fonte Benedetta, fondata in et\u00e0 ottoniana, probabilmente intorno al 970, come ben argomentato dallo storico aretino Alberto Fatucchi. La decadenza della potente abbazia, unita alle rovinose scelte politiche di Pontenano nei confronti del comune di Firenze, portarono Talla ed il suo territorio nell'orbita della citt\u00e0 del Giglio (sottomissione del 14 marzo 1384), per divenire, a partire dalla fine del Trecento, uno snodo tra le proprie vallette montane, il Casentino inferiore ed il Valdarno. Sar\u00e0 l'occupazione francese, in epoca napoleonica, a fare di Talla un comune rustico, confermato dalla Restaurazione granducale e dalla successiva annessione al Regno sabaudo per plebiscito.\nAl plebiscito del 1860 per l'annessone della Toscana alla Sardegna i \"si\" non ottennero la maggioranza degli aventi diritto (113 su totale di 672), sintomo dell'opposizione all'annessione.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 99 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nI sindaci di Talla dal dopo guerra ad oggi sono stati i seguenti.\nSport.\nLa principale squadra di calcio della citt\u00e0 \u00e8 l'Unione Polisportiva Talla A.S.D. che milita nel girone E toscano di 1\u00aa Categoria."}
{"id": "31659", "revid": "2128848", "url": "https://it.wikipedia.org/wiki?curid=31659", "title": "Tufino", "text": "Tufino \u00e8 un comune italiano di abitanti della citt\u00e0 metropolitana di Napoli in Campania."}
{"id": "31660", "revid": "322321", "url": "https://it.wikipedia.org/wiki?curid=31660", "title": "Terranuova Bracciolini", "text": "Terranuova Bracciolini \u00e8 un comune italiano di abitanti della provincia di Arezzo in Toscana.\nGeografia fisica.\nIl comune di Terranuova Bracciolini si trova nel Valdarno superiore, sulla riva destra dell'Arno. Il territorio, che si estende per circa 86\u00a0km\u00b2, comprende il fondovalle, ove \u00e8 ubicato il capoluogo, oltre ad ampie zone collinari dove si trovano alcune delle numerose frazioni. La fascia collinare \u00e8 caratterizzata dalle cosiddette \"balze\" (calanchi).\nStoria.\nFondata nel 1337 dalla Repubblica Fiorentina, Terranuova (\"Bracciolini\" fu aggiunto nel 1862, in onore del celebre umanista, l'enciclopedico Poggio Bracciolini, che qui ebbe i propri natali) fu chiamata in origine Castel Santa Maria e fu una delle \"terre murate\" costruite a difesa del Valdarno.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 928 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nLa festa del Patrono (sant'Antonio) viene celebrata il 13 giugno. La Processione di Ges\u00f9 Morto \u00e8 una rappresentazione liturgica oggi realizzata solo ogni sette anni, ma di antiche tradizioni. Ormai solo un ricordo \u00e8 invece l\"'Infiorata\" del Corpus Domini, tenutasi per l'ultima volta nel 1965.\nCultura.\nIstruzione.\nScuole.\nL'Istituto Comprensivo \"Giovanni XXIII\" \u00e8 situato in Via Adige ed include i tre ordini di scuola: dell'infanzia, primaria e secondaria. \u00c8 diretto dal Preside Dott. Luca Decembri. Nel territorio \u00e8 presente una scuola dell'infanzia privata e sono attivi numerosi servizi comunali (asili nido e CIAF, un servizio di doposcuola).\nEventi.\nLa Festa del Perdono costituisce la maggiore manifestazione fieristica del Valdarno e vanta origini antiche (1615). Si svolge ogni anno nel quarto fine settimana di settembre e ad essa segue, il luned\u00ec, una tipica ma anacronistica Fiera Nazionale degli Uccelli. Di tradizioni pi\u00f9 recenti la fiera antiquaria che si svolge la seconda Domenica di ogni mese.\nDal 2013 si svolge nel mese di Marzo la Fiera Nazionale Primaverile degli Uccelli\nInfrastrutture e trasporti.\nDal 1914 al 1936 la localit\u00e0 era collegata a Montevarchi mediante un'apposita diramazione della tranvia Valdarnese, una linea a trazione elettrica il cui tratto principale collegava San Giovanni Valdarno con Montevarchi e Levane; Tale infrastruttura, gestita dalla Societ\u00e0 per la trazione elettrica del Valdarno superiore (STV), svolse un ruolo essenziale nello sviluppo industriale della zona, arrivando a trasportare pi\u00f9 di 1.300.000 viaggiatori l'anno. Il capolinea era ubicato in via Ricasoli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31664", "revid": "1652635", "url": "https://it.wikipedia.org/wiki?curid=31664", "title": "Volla", "text": "Volla (IPA: , \" 'A V\u00f3lla\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\n\u00c8 posizionato tra il vesuviano e l'area orientale del capoluogo partenopeo. Nella zona al confine con il territorio di Casoria \u00e8 visibile il corso del fiume Sebeto. Il toponimo VOLLA deriva dagli elementi linguistici &lt;vol&gt; (acque, sorgente, fiume, corso d'acqua) e &lt; -la&gt; (villaggio, abitato) della variet\u00e0 dialettale osca; quindi aveva il significato di \"villaggio ubicato in zona con forte presenza di acque e, quasi certamente, anche con presenza di acquitrini e paludi.\nStoria.\nIl comune di Volla \u00e8 stato istituito negli anni cinquanta, per scorporo dal comune di San Sebastiano al Vesuvio.\nSecondo alcune fonti storiche, \u00e8 da collocare proprio a Volla la cosiddetta \"strage di San Daniele\" del 1678. Tale evento, documentato anche nei miniati francescani del convento di San Giovanni a Mare, vede protagonista il conte Fernando Furno Orlando. Secondo le cronache il conte avrebbe decapitato tale frate Genesio, reo di avere percosso un orfano che aveva tentato di derubarlo.\nNel maggio del 2000 la cittadina vesuviana ricevette per qualche giorno l'attenzione dei media nazionali a seguito delle dure affermazioni anticamorra del parroco don Franco Gaeta, il quale durante un'omelia auspic\u00f2 che il Signore chiamasse a s\u00e9 (alludendo alla loro morte) i malviventi che non avessero voluto abbandonare la loro delinquenziale condotta di vita.\nLa vita politico-amministrativa del comune durante il primo decennio di questo secolo \u00e8 stata segnata dalla vicenda riguardante lo scioglimento del consiglio comunale a causa di forme di ingerenza da parte della criminalit\u00e0 organizzata, disposto con il D.P.R. del 2 novembre 2004. Sul ricorso presentato contro il provvedimento dagli esponenti dell'allora maggioranza politica guidata dal sindaco di centro-sinistra Giovanni Ciro Mastrogiacomo si \u00e8 pronunciato, rigettandolo, il Consiglio di Stato, a conferma di quanto gi\u00e0 espresso in primo grado dal TAR Campania.\nEconomia.\nCentro a vocazione agricola, con l'incremento demografico degli ultimi anni si \u00e8 trasformato in centro di distribuzione di prodotti dell'agricoltura. Da alcuni anni ospita il \"Centro agro-alimentare di Napoli\", uno dei maggiori mercati ortofrutticoli d'Italia. Il centro \u00e8 noto soprattutto come grande produttore mondiale di friarielli. Un discreto sviluppo ha avuto anche il settore industriale (materie plastiche, carta, e nel corso degli anni '70/'90 del 1900 anche nel settore elettromeccanico, con officine di rilievo regionale, con sedi nel capoluogo partenopeo.\nInfrastrutture e trasporti.\nVolla \u00e8 collegata alla Circumvallazione Esterna di Napoli.\nLa stazione di Volla \u00e8 posta lungo la ferrovia Napoli-Nola-Baiano, in territorio del comune di Casoria, precisamente nella frazione Arpino.\nSport.\nLa principale squadra di Basket della citt\u00e0 \u00e8 il Basket Volla, nata nel 1988. \nLa principale squadra di calcio era l\"'A.S.D. Virtus Volla\" che militava nel girone A dell'Eccellenza Campania. \u00c8 nata nel 2002 sciolta nel 2020. Cede il titolo al Campania Ponticelli \nLa principale squadra di pallavolo Volley Volla milita nel campionato di Serie C (maschile) e Serie C (femminile)."}
{"id": "31665", "revid": "6923", "url": "https://it.wikipedia.org/wiki?curid=31665", "title": "Digital Video Compact Disc", "text": "Il Digital Video Compact Disc, comunemente abbreviato in Video CD, in sigla VCD, fu uno standard di videoregistrazione su compact disc.\nIn ambito commerciale, come formato per la vendita di film o altro tipo di materiale filmato, ebbe in passato solo una timida diffusione, non arrivando mai a rappresentare un vero e proprio concorrente per lo standard VHS. \nIn passato erano in vendita lettori appositamente dedicati alla riproduzione di Video CD. Oggi sono stati sostituiti completamente dai lettori di DVD-Video i quali sono normalmente anche compatibili con il Video CD. Oltre che su lettori appositamente dedicati, era possibile leggere i Video CD anche su computer dotati di lettore di CD o DVD e dotati di apposito software.\nLo standard Video CD nacque dall'attivit\u00e0 del VCD Consortium, un consorzio composto da Sony, Philips, Matsushita (Panasonic) e JVC. Il logo era distribuito su licenza della Philips a coloro che producevano lettori e supporti ottici che rispettavano gli standard descritti dal mansionario denominato White Book.\nSpecifiche tecniche.\nEsistono tre versioni di Video CD: la 1.0, la 1.1 e la 2.0.\nVideo CD 1.0.\nLa prima versione del Video CD fu progettata da Philips e JVC nel 1992 e fu denominata inizialmente \"Karaoke CD\", perch\u00e9 il suo scopo era quello di essere utilizzato nelle applicazioni del Karaoke, allora diffuso solamente sul mercato giapponese. In questa versione erano presenti solo alcune caratteristiche basilari di quello che diventer\u00e0 il Video CD, come per esempio la distinzione di ogni canzone in tracce MPEG.\nVideo CD 1.1.\nSuccessivamente all'uscita del Karaoke CD, le due societ\u00e0 decisero di migliorarne le caratteristiche visto il suo possibile sviluppo all'interno del mercato dell'home video. Nel 1993 usc\u00ec la versione 1.1, la prima denominata con il termine \"Video CD\", poich\u00e9 fu la prima che consent\u00ec di memorizzare filmati cinematografici su Compact Disc.\nLe sue specifiche sono:\nI filmati MPEG-PS devono rispettare delle rigorose specifiche, sia nei formati di compressione da utilizzare, sia nel bitrate.\nPer quanto riguarda il primo aspetto, il formato di compressione video deve essere MPEG-1 e sono possibili solo due risoluzioni:\nIl formato di compressione audio deve essere MPEG-1 layer II (MP2) stereo (oppure 2 canali mono) con campionamento a 44.100\u00a0Hz e risoluzione a 16 bit.\nIl bitrate deve essere costante (CBR) e per ogni secondo devono essere utilizzati 1394400 bit (1394,4\u00a0kbit/s). Nello specifico, la parte video non pu\u00f2 avere un bitrate superiore a \"1151.9291 kbit/s\" (da qui una generica confusione fra 1150 e 1152\u00a0kbit/s relativamente al bitrate video da applicare), mentre la parte audio deve avere un bitrate pari a \"224 kbit/s\". Il resto del bitrate \u00e8 riservato alla giunzione della parte audio con quella video e al sistema di correzione degli errori interno del formato MPEG-PS.\nLe specifiche cos\u00ec definite consentono la lettura dei Video CD su lettori a singola velocit\u00e0. Di conseguenza \u00e8 possibile memorizzare fino a 74 minuti di video su un Compact Disc da 74 minuti.\nVideo CD 2.0.\nSuccessivamente all'uscita della versione 1.1, Sony e Matsushita entrarono nel VCD Consortium, al fine di migliorarne lo sviluppo. Frutto della loro partecipazione fu la versione 2.0, uscita nel 1995 la quale ha ripreso le specifiche dello standard 1.1 con alcune notevoli aggiunte:\nLa maggioranza dei Video CD in commercio sono stati creati seguendo lo standard 2.0.\nIl sistema PBC presenta alcuni vantaggi. Per esempio, permette di avere un ordine di visione delle tracce diverso dall'ordine in cui esse sono memorizzate sul disco, consentendo in questo modo di poter inserire filmati che occupano poco spazio prima di tutti gli altri e di vederli successivamente. La caratteristica pi\u00f9 interessante del sistema PBC, per\u00f2, \u00e8 la possibilit\u00e0 di inserire men\u00f9 e, come conseguenza, \u00e8 possibile far scegliere all'utente sia le tracce video che egli vuole visualizzare sia i capitoli posti all'interno di un filmato, se quest'ultima caratteristica \u00e8 stata attivata sul Video CD. I men\u00f9 possono essere sia segmenti MPEG, con o senza sottofondo audio, sia filmati in MPEG-PS, ma non possiedono quelle caratteristiche interattive che godono, invece, i men\u00f9 dei DVD.\nVideo CD 3.0 (non ufficiale).\nAll'inizio del 1997 il Ministero dell'Industria Cinese, in collaborazione con la ESS Technology, propose l'elaborazione di una versione migliorata del formato che inglobasse Java, HTML e diversi programmi interattivi e che fosse propriet\u00e0 intellettuale della Repubblica Popolare. La versione cos\u00ec ideata, la \"3.0\", sarebbe stata retrocompatibile con la 2.0, inoltre si sarebbe potuto aggiornare facilmente il parco di riproduttori VCD gi\u00e0 esistente con una semplice sostituzione del chip.\nLa versione non oltrepass\u00f2 lo stadio di bozza di lavoro, dato che in seguito si pens\u00f2 di utilizzare il formato di compressione MPEG-2 che avrebbe richiesto una riprogettazione completa del formato. Si vararono gli studi che consentirono successivamente la nascita del Super Video CD e del China Video Disc.\nVersioni ibride.\nIl Video CD consortium pubblic\u00f2 il \"Video CD-ROM\" nel 1996. Era una versione particolare che possedeva un decodificatore MPEG a livello software il quale ne consentiva la riproduzione su Personal Computer e su Apple Macintosh, senza dover installare programmi aggiuntivi.\nL'anno successivo venne distribuito dallo stesso consorzio, in collaborazione con la Hitachi, il \"Video CD-Internet\" il quale permetteva l'integrazione con il World Wide Web.\nDifferenze con VHS e DVD-Video.\nVHS.\nLa qualit\u00e0 del Video CD pu\u00f2 essere paragonata a quella di una cassetta VHS. Nella realt\u00e0 il paragone \u00e8 piuttosto difficile, poich\u00e9 la videocassetta \u00e8 interlacciata come le trasmissioni televisive, mentre il VCD \u00e8 progressivo.\nNonostante questo, sono state fatte delle analisi in materia tra loro discordanti, poich\u00e9 a volte la qualit\u00e0 del Video CD appare migliore di quella della videocassetta, mentre altre volte sembra peggiore. In genere il Video CD presenta dei limiti dovuti alla compressione digitale, piuttosto evidenti durante scene molto movimentate, i quali riducono la percezione di qualit\u00e0 da parte dello spettatore.\nPer quanto riguarda gli altri aspetti, il Video CD guadagna nella maggior resistenza all'umidit\u00e0, al minor deterioramento con l'uso e nella facilit\u00e0 di immagazzinamento dovuto alla sua leggerezza. Il formato perde nel campo della durata, (il massimo possibile \u00e8 80 minuti, se si utilizza un CD-R standard, o 99 minuti, se si utilizza un CD-R fuori standard) e nella facilit\u00e0 di registrazione, dato che non esistono dei \"registratori\" di Video CD. Per creare un VCD \u00e8 necessario catturare un filmato attraverso un computer e rielaborarlo secondo le specifiche \"White Book\", mentre la registrazione su videocassetta risulta pi\u00f9 semplice grazie all'esistenza sul mercato dei videoregistratori.\nDVD.\nIl paragone con il DVD \u00e8 facile nella pratica, perch\u00e9 entrambi strumenti digitali. Il DVD \u00e8 nettamente superiore per la qualit\u00e0 dell'immagine del filmato, per la qualit\u00e0 dell'audio e per la capacit\u00e0 di memorizzazione, che \u00e8 6 volte superiore a quella di un Compact Disc.\nTuttavia, il Video CD presenta alcuni vantaggi:\nImpiego.\nI Video CD hanno avuto successo nei mercati dell'Estremo Oriente per diversi fattori:\nDi conseguenza, la maggioranza dei Video CD \u00e8 stata prodotta e venduta in quelle nazioni. Nel 1994 in Cina c'erano 40 milioni di lettori di Video CD e la Cina fu la patria di alcune estensioni che miglioravano alcuni punti deboli del formato: la durata (\"risolta\" col Double Video CD) e la qualit\u00e0 video (China Video Disc e Super Video CD).\nLe case di produzione cinematografica statunitensi, invece, non utilizzarono il formato perch\u00e9 in attesa della realizzazione di un supporto ottico superiore, quello che \u00e8 poi diventato il DVD.\nIn Europa, la presenza massiccia di videoregistratori VHS e il fatto che fino al 1995 non era previsto un sistema PAL rese difficile l'ingresso dei lettori VCD nel mercato dell'Home video.\nNel 1997, il Video CD ebbe il suo momento di gloria nell'ambito della produzione cinematografica amatoriale. La presenza di lettori DVD che erano compatibili con i Video CD e la concomitante mancanza di supporti DVD registrabili, o successivamente il loro costo elevato rispetto ai CD registrabili, spinse molte persone a creare Video CD domestici per la memorizzazione dei filmati creati con le proprie videocamere. Il Video CD \u00e8 stato anche utilizzato per la creazione di copie di bassa qualit\u00e0 dei DVD-Video.\nFormati simili.\nCD-i Digital Video.\nPoco prima dell'avvento del White Book VCD, Philips ha iniziato a rilasciare film nel formato Green Book CD-i, chiamando il formato CD-i Digital Video (CD-i DV). Sebbene utilizzassero una codifica simile (MPEG-1), a causa di piccole differenze tra gli standard, questi dischi non sono compatibili con i lettori VCD. I lettori CD-i di Philips dotati di scheda d'espansione di decodifica MPEG-1 Full Motion Video potevano riprodurre entrambi i formati. Circa 30 titoli CD-i DV sono stati rilasciati prima che la societ\u00e0 passasse all'attuale formato VCD per la pubblicazione di film nel 1994.\nXVCD.\nXVCD (eXtended Video CD) \u00e8 il nome generalmente dato a qualsiasi formato che memorizza video MPEG-1 su un compact disc in CD-ROM XA Mode 2 Form 2, ma senza seguire rigorosamente lo standard VCD in termini della codifica del video o dell'audio.\nUn normale VCD \u00e8 codificato in MPEG-1 a una velocit\u00e0 in bit costante (CBR), quindi tutte le scene devono utilizzare esattamente la stessa velocit\u00e0 di dati, indipendentemente dalla complessit\u00e0. Tuttavia, il video su un XVCD \u00e8 in genere codificato a una velocit\u00e0 in bit variabile (VBR), quindi le scene complesse possono utilizzare una velocit\u00e0 dati molto pi\u00f9 elevata per un breve periodo, mentre le scene pi\u00f9 semplici utilizzeranno velocit\u00e0 dati inferiori. Alcuni XVCD utilizzano bitrate pi\u00f9 bassi per adattare video pi\u00f9 lunghi sul disco, mentre altri usano bitrate pi\u00f9 alti per migliorare la qualit\u00e0. Ad esempio pu\u00f2 essere usato MPEG-2 al posto di MPEG-1.\nPer ridurre ulteriormente la velocit\u00e0 dei dati senza ridurre significativamente la qualit\u00e0, \u00e8 possibile aumentare la dimensione del gruppo d'immagini (GOP), \u00e8 possibile utilizzare una diversa matrice di quantizzazione MPEG-1, la velocit\u00e0 massima dei dati pu\u00f2 essere superata e la velocit\u00e0 in bit dell'audio MP2 pu\u00f2 essere ridotta o addirittura sostituita completamente con l'audio MP3. Queste modifiche possono essere vantaggiose per coloro che desiderano massimizzare la qualit\u00e0 video o utilizzare meno dischi.\nKVCD.\nIl KVCD (K Video Compression Dynamics) \u00e8 una variante XVCD che richiede l'uso di una proprietaria matrice di quantizzazione, disponibile per uso non commerciale. KVCD \u00e8 notevole miglioramento perch\u00e9 le specifiche raccomandano una risoluzione non standard di 528 \u00d7 480 o 528 \u00d7 576. I KVCD codificati a questa risoluzione sono riproducibili solo da computer con unit\u00e0 CD-ROM e un piccolo numero di lettori DVD.\nDVCD.\nIl DVCD o Double VCD \u00e8 un'estensione del Video CD presente nel mercato cinese e non riconosciuta internazionalmente come standard IEC o ISO. La loro caratteristica principale \u00e8 quella di avere una maggior durata del VCD potendo raggiungere fino a 100 minuti di videoi per ogni disco grazie alla tecnica dell'overburning. Tuttavia, alcuni lettori e lettori CD-ROM hanno problemi a leggere questi CD, principalmente perch\u00e9 la spaziatura dei solchi \u00e8 al di fuori delle specifiche e il laser del lettore non \u00e8 in grado di seguirli.\nDVI.\nDVI (\"Digital Video Interactive\") \u00e8 una tecnica di compressione che memorizza 72 minuti di video su un CD-ROM. Nel 1998, Intel ha acquisito la tecnologia dai Sarnoff Research Labs di RCA. DVI non ha mai preso piede.\nSVCD.\nSuper Video CD \u00e8 il formato successore del VCD, offrendo una migliore qualit\u00e0 dell'immagine e del suono, equivalente ad un DVD ma su supporto CD."}
{"id": "31667", "revid": "73843", "url": "https://it.wikipedia.org/wiki?curid=31667", "title": "Carpineto Romano", "text": "Carpineto Romano \u00e8 un comune italiano di abitanti della citt\u00e0 metropolitana di Roma Capitale nel Lazio.\nGeografia fisica.\nTerritorio.\nIl paese \u00e8 situato nel cuore dei Monti Lepini, ai confini con le province di Latina e Frosinone a circa 60\u00a0km da Roma. Il territorio di Carpineto Romano \u00e8 prevalentemente composto da catene montuose che hanno nei 1536 metri del Monte Semprevisa la loro cima pi\u00f9 elevata. Nel territorio comunale si elevano anche il Monte Capreo, il Monte Gemma, il Monte Erdigheta, il Monte Perentile, il Monte Malaina, Cima Mandrini, Colle la Costa, Colle Riai e Costa Pecci.\nIl centro abitato si snoda su due colline alle pendici di Monte Capreo (1421\u00a0), sulla cui sommit\u00e0 papa Leone XIII (al secolo Vincenzo Gioacchino Pecci), nativo della cittadina lepina, fece porre una croce commemorativa nel 1901.\nCome tutto il resto del comprensorio lepino, il territorio \u00e8 interessato da fenomeni carsici di notevole interesse speleologico. Tra i boschi di faggio non \u00e8 raro imbattersi in doline (che nel dialetto locale vengono chiamate \"ousi\") e grotte tra le pi\u00f9 profonde di tutta l'Italia Centrale. Il comune di Carpineto Romano con le sue 264 grotte (14%) \u00e8 il comune del Lazio con il maggior numero di cavit\u00e0. A maggio 2011 sono inserite a catasto 1858 grotte.\nStoria.\nEt\u00e0 antica.\nIl territorio di Carpineto Romano fu abitato in epoca preromana dai Volsci, popolazione italica stanziata nella zona compresa tra i Colli Albani e i Monti Aurunci.\nEt\u00e0 medievale.\nIl centro abitato odierno affonda le sue origini nell'alto Medioevo, le prime tracce scritte dell'esistenza di Carpineto risalgono al 1077, anno in cui i Canonici Lateranensi concedettero in affitto il feudo carpinetano alla potente famiglia dei De Ceccano. A questi ultimi si avvicendarono nel 1299 i Caetani, famiglia del pontefice anagnino Bonifacio VIII.\nAltre famiglie della nobilt\u00e0 laziale possedettero il feudo di Carpineto, fino a quando alla fine del XVI secolo fu acquistato dal cardinale Pietro Aldobrandini, nipote di papa Clemente VIII. Donna Olimpia Aldobrandini, sorella del cardinal Pietro, ne fece il suo \"bello stato\", accorpando i territori dei vicini comuni di Montelanico, Gorga, Gavignano e Maenza.\nDurante quel periodo Carpineto divent\u00f2 un ducato e conobbe il suo periodo di maggior fioritura artistica e culturale, con artisti come Caravaggio che contribuirono ad abbellire la cittadina lepina con chiese e opere di pregio, come il San Francesco in meditazione per secoli custodito nella sacrestia della chiesa di San Pietro Apostolo.\nEt\u00e0 moderna.\nNel Cinquecento un ramo delle senese famiglia Pecci, che vantava vari ecclesiastici, commercianti e notabili, s'install\u00f2 a Carpineto nel Castello che fu dei de Ceccano, ampliandolo durante i secoli e nel quale nascer\u00e0 il futuro Leone XIII.\nAgli inizi del XIX secolo conobbe l'avanzata delle truppe di Napoleone ed entr\u00f2 con il resto del Lazio nel Primo Impero francese. In quel tempo nacque Gioacchino Pecci, destinato a diventare papa Leone XIII qualche decennio pi\u00f9 tardi. Durante l'invasione napoleonica e negli anni successivi, Carpineto vide il nascere il triste fenomeno del brigantaggio. L'ascesa al soglio pontificio di Leone XIII cambi\u00f2 il volto della cittadina lepina, che ebbe una nuova fioritura artistica e si arricch\u00ec di chiese, statue e fontane pubbliche.\nEt\u00e0 contemporanea.\nDurante la seconda guerra mondiale fu bombardata, arrecando gravi danni alla popolazione. Tra gli episodi pi\u00f9 vivi nella memoria collettiva di quel periodo ci sono sicuramente i soprusi delle truppe coloniali francesi, le cosiddette marocchinate, a danno della cittadinanza carpinetana.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica e della terracotta.\nAmministrazione.\nNel 1872 \"Carpineto\" cambia denominazione in Carpineto Romano.\nSport.\nDue sono le \"societ\u00e0 calcistiche\" carpinetane:"}
{"id": "31668", "revid": "115934790", "url": "https://it.wikipedia.org/wiki?curid=31668", "title": "Metalli di post-transizione", "text": "I metalli di post-transizione sono i metalli appartenenti agli elementi del blocco p, che sono disposti nella tavola periodica fra i metalloidi e i metalli di transizione: sono mostrati qui sotto in rosso. Essi sono pi\u00f9 elettropositivi dei metalli di transizione, ma meno dei metalli alcalini e dei metalli alcalino terrosi. I loro punti di fusione e di ebollizione sono di solito pi\u00f9 bassi di quelli dei metalli di transizione, ed in generale sono anche meno resistenti meccanicamente.\nI metalli di post-transizione sono alluminio, gallio, indio, stagno, tallio, piombo e bismuto. Inoltre, gli elementi da 113 a 116 sono inclusi in tale categoria provvisoriamente, in quanto, pur essendo gi\u00e0 stati sintetizzati, le loro propriet\u00e0 chimiche sono ancora ipotetiche: i loro nomi sono nihonio, flerovio, moscovio e livermorio."}
{"id": "31669", "revid": "254059", "url": "https://it.wikipedia.org/wiki?curid=31669", "title": "Casape", "text": "Casape \u00e8 un comune italiano di 672 abitanti della citt\u00e0 metropolitana di Roma Capitale nel Lazio, a 48\u00a0km da Roma.\nGeografia fisica.\nTerritorio.\nCasape \u00e8 un caratteristico borgo di origine medievale situato sul versante occidentale dei Monti Prenestini.\nOrigini del nome.\nSono state formulate molte ipotesi sull'origine del nome del paese, ma la pi\u00f9 probabile e la pi\u00f9 logica \u00e8: Casa dei Pio \u2192 Casapio \u2192 Casape, in onore dei Pio. Questa famiglia potente ebbe per pi\u00f9 di 100 anni il possesso del castello. Oltre ci\u00f2 i Pio furono benemeriti di Casape perch\u00e9 il cardinale Carlo Pio vi fece costruire case e strade. I Brancaccio, feudatari che a loro succedettero trovarono cos\u00ec il nome del paese gi\u00e0 stabilito.\nStoria.\nSul suo territorio si ergeva un tempo la villa di Gneo Domizio Corbulone, generale romano vissuto nel I secolo d.C. e parente dell'imperatore Nerone. Successivamente, presso i ruderi della villa sorse un piccolo centro agricolo che prese il nome di Casa Corbuli. L'identit\u00e0 di Casape come insediamento vero e proprio si definisce realmente soltanto in epoca medievale.\nCasa Corbuli \u00e8 ricordata nel 992 ed ancora nel 1051 a proposito della donazione della nobildonna Rosa a favore del convento di S. Andrea al Celio. Ancora nel secolo XIII appartiene al convento di S. Gregorio al Celio \"Clivio Scauri\".\nDurante il 1300 Casa Corbuli \u00e8 sotto il dominio dei Colonna, e nel 1320 rientra in possesso dei frati del Clivio Scauri.\nCasa Corbuli appartiene al monastero sino al 1527, anno in cui fu venduto al nobile Vincenzo Leonini che, a sua volta, lo vendette ai Santa Croce. Venne poi comprato nel 1600 da Lotario Conti, duca di Poli.\nVenduto ancora nella seconda met\u00e0 del XVII secolo ai Barberini che ben presto lo cedettero ai Pio di Savoia.\nDa allora Casa Corbuli fu chiamata Casa Ape. In alcuni documenti del 1656 diretti al Principe Luigi Pio di Savoia, redatti pochi mesi dopo l'acquisto da parte dei Pio di Savoia, il villaggio viene infatti chiamato \"Casa Ape\", con chiaro riferimento alle api nello stemma araldico dei Barberini.\nFu in quel tempo che una grave epidemia di peste devast\u00f2 San Gregorio da Sassola risparmiando, miracolosamente Casa dei Pio. La popolazione attribu\u00ec questo fatto ad un'immagine della Madonna alla quale si disse che improvvisamente sgorgassero delle lacrime. L'immagine sacra era posta in una piazzetta in fondo al paese (dov'\u00e8 attualmente venerata).\nNel 1708 tutta la zona fra Tivoli e Roma venne danneggiata durante la guerra di successione tra Francia e Spagna. Nel marzo del 1734 passarono saccheggiando la zona le truppe che combattevano nella guerra.\nNel 1763 la gravissima carestia in tutto il Lazio, non risparmi\u00f2 Casa dei Pio e i paesi limitrofi. Il dominio dei Pio dur\u00f2 circa un secolo fino a quando si estinse il ramo maschile. In seguito ne divennero signori i Brancaccio.\nCon il 1817 cessarono i diritti feudali e il paese elesse un Podest\u00e0 e si dot\u00f2 di un sigillo.\n\u00c8 il paese natale di Giulio Andrea Marchesini, direttore di banda e compositore italiano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 101 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nDa vari secoli si tramanda la \"Pasquella\", canto di buon augurio che nella sera fra il 5 e il 6 gennaio i giovani usano cantare, percorrendo le vie del paese. Solenni processioni religiose in costume attraversano le strade di Casape in occasione:\nEconomia.\nRisultano insistere sul territorio del comune 8 attivit\u00e0 industriali con 11 addetti pari al 3,53% della forza lavoro occupata, 10 attivit\u00e0 di servizio con 19 addetti pari al 22,35% della forza lavoro occupata, altre 9 attivit\u00e0 di servizio con 22 addetti pari al 25,88% della forza lavoro occupata e 4 attivit\u00e0 amministrative con 41 addetti pari al 48,24% della forza lavoro occupata."}
{"id": "31670", "revid": "219110", "url": "https://it.wikipedia.org/wiki?curid=31670", "title": "Double Video CD", "text": ""}
{"id": "31671", "revid": "466539", "url": "https://it.wikipedia.org/wiki?curid=31671", "title": "Simboli olimpici", "text": "I principali simboli olimpici universalmente noti e riconosciuti dal Comitato Olimpico Internazionale (CIO) sono:\nEsistono poi una serie di simboli che contraddistinguono ogni singola edizione dell'Olimpiade:\nI simboli vengono usati durante i Giochi olimpici ed in molte altre occasioni per identificare il movimento olimpico e gli ideali a cui si ispira.\nI cinque cerchi.\nIl simbolo pi\u00f9 noto ed immediato del movimento olimpico sono i cinque cerchi; essi campeggiano sulla bandiera olimpica, che viene issata ad ogni edizione dei Giochi. Questi anelli intrecciati rappresentano l'unione dei cinque continenti, mentre i cinque colori ad essi associati (blu, giallo, nero, verde, rosso), pi\u00f9 il bianco dello sfondo, sono stati scelti da Pierre de Coubertin perch\u00e9 erano quelli utilizzati in tutte le bandiere del mondo sino a quel momento..\nSul Manuale Olimpico Ufficiale fino al 1951 era riportata un'associazione tra colori dei cerchi e continenti. L'associazione \u00e8 stata poi ritirata dal CIO e dunque non \u00e8 pi\u00f9 ufficiale; tuttavia essa si era ormai diffusa, e anche la Carta Olimpica recita che gli anelli rappresentano l'unione dei 5 continenti abitati. L'associazione pi\u00f9 diffusa \u00e8 la seguente: l'Africa \u00e8 rappresentata dal nero, l'America dal rosso, l'Asia dal giallo, l'Europa dal verde, l'Oceania dal blu. A volte l'Europa \u00e8 invece associata al blu, per influenza della bandiera dell'Unione europea, e l'Oceania al verde.\nL'uso del simbolo dei cerchi olimpici \u00e8 strettamente regolamentato.\nIl motto olimpico.\nIl motto olimpico ufficiale \u00e8 \"Citius\n, Altius, Fortius\", un'espressione latina che significa \"pi\u00f9 veloce, pi\u00f9 alto, pi\u00f9 forte\". La frase fu scelta come motto dal Comitato Olimpico Internazionale sin dalla sua fondazione nel 1894, ma fu usata per la prima volta in un'Olimpiade solo nel 1924 a Parigi.\nL'inno olimpico.\nL'Inno olimpico \u00e8 un brano musicale composto da Spyros Samaras, con parole tratte da un poema dello scrittore e poeta greco Kostis Palamas. Venne eseguito per la prima volta in occasione della cerimonia di apertura della prima edizione dei Giochi olimpici di Atene 1896, ma venne dichiarato inno olimpico ufficiale dal CIO solo nel 1958 e reintrodotto a partire dall'edizione di Tokyo 1964.\nLa fiamma olimpica.\nLa fiamma olimpica viene accesa ad Olimpia, Grecia, secondo un rituale ispirato all'antichit\u00e0, dove i raggi del sole vengono usati per accendere il fuoco. Tradizionalmente, la torcia con la fiamma olimpica viene portata da una staffetta di tedofori fino alla citt\u00e0 che ospita i Giochi, dove viene impiegata per accendere il braciere olimpico durante la cerimonia di apertura. Spesso, tuttavia, il trasporto della fiamma avviene per via aerea fino al paese ospitante, specie se esso \u00e8 particolarmente distante dalla Grecia. La fiamma olimpica arde nel braciere per tutta la durata dell'Olimpiade, e viene spenta nel corso della cerimonia di chiusura.\nLa prima staffetta della fiamma olimpica fu realizzata in occasione della X Olimpiade (Berlino 1936). La prima staffetta per i Giochi olimpici invernali fu invece realizzata nel 1952 in occasione dei VI Giochi olimpici invernali (Oslo). La fiamma dei Giochi olimpici invernali, tuttavia, fu accesa ad Olimpia soltanto per l'occasione dei IX Giochi olimpici invernali (Innsbruck 1964). In precedenza, essa era stata accesa, rispettivamente, a Morgedal, Norvegia (VI Giochi olimpici invernali e VIII Giochi olimpici invernali) nella casa del pioniere dello sci Sondre Norheim, Squaw Valley, USA (1960) e a Roma, sulla piazza del Campidoglio (VII Giochi olimpici invernali, Cortina d'Ampezzo 1956).\nOgni edizione ha una propria torcia che viene passata di mano in mano dai tedofori nella staffetta e un proprio braciere, di solito progettati con design innovativi, spesso da designer famosi.\nL'emblema olimpico.\nOgni singola edizione dei Giochi olimpici possiede un emblema (o logo) specifico, che generalmente combina i cinque cerchi con elementi che rappresentano la citt\u00e0 o il paese organizzatore. In occasione dei Giochi olimpici invernali l'emblema spesso contiene anche elementi tipici dell'ambiente degli sport invernali (un fiocco di neve, una montagna, etc.). Ad esempio, il logo dei XX Giochi olimpici invernali (Torino 2006) \u00e8 costituito da una figura composta da ipocicloidi che rappresenta, contemporaneamente, una montagna e la Mole Antonelliana.\nIl poster olimpico.\nIl poster olimpico \u00e8 un'immagine disegnata di solito da un artista della nazione organizzatrice e rappresenta una singola edizione dei giochi.\n\u00c8 stato realizzato un poster ufficiale praticamente per ogni edizione dei giochi olimpici: nei primi tempi il poster era l'immagine ufficiale che contraddistingueva l'olimpiade ma dal 1924 ha assunto via via pi\u00f9 importanza l'emblema o logo olimpico, un'immagine pi\u00f9 stilizzata che riassume meglio la singola edizione.\nLa mascotte olimpica.\nOgni edizione dei Giochi Olimpici possiede anche una o pi\u00f9 mascotte, un personaggio di fantasia (generalmente un animale o anche una figura umana) che rappresenta la cultura del paese organizzatore. La prima mascotte olimpica fu introdotta in occasione della X Giochi olimpici invernali di Grenoble 1968. La prima mascotte che ebbe grande rilevanza fu Misha per la XXII Olimpiade di Mosca 1980.\nLa medaglia olimpica.\nLa medaglia olimpica \u00e8 il premio principale che ricevono gli atleti che raggiungono i primi tre posti in una competizione olimpica.\nTradizionalmente vengono assegnate:\nLe medaglie vinte vengono elencate nel cosiddetto medagliere complessivo dei Giochi olimpici delle varie nazioni."}
{"id": "31672", "revid": "125158900", "url": "https://it.wikipedia.org/wiki?curid=31672", "title": "Motto olimpico", "text": "Il motto olimpico ufficiale \u00e8 l'espressione in lingua latina Citius, Altius, Fortius - Communiter, che significa \"Pi\u00f9 veloce, pi\u00f9 in alto, pi\u00f9 forte - insieme\". \nCostituisce, assieme ai cinque cerchi e alla fiamma olimpica, uno dei principali simboli olimpici.\nStoria.\nIl motto adottato dal Comitato Olimpico Internazionale fin dalla sua fondazione nel 1894, anche se usato per la prima volta alle Olimpiadi di Parigi del 1924, era: \"Citius, Altius, Fortius\". Fu proposto da Pierre de Coubertin ma ideato da Henri Didon.\nNel 2021 il Comitato Olimpico Internazionale ha aggiunto la parola \"Communiter\", per riconoscere il valore unificante dello sport e l'importanza della solidariet\u00e0."}
{"id": "31673", "revid": "834", "url": "https://it.wikipedia.org/wiki?curid=31673", "title": "Simboli Olimpici", "text": ""}
{"id": "31674", "revid": "106908", "url": "https://it.wikipedia.org/wiki?curid=31674", "title": "Super Video CD", "text": "Il Super Video Compact Disc, comunemente abbreviato in Super Video CD, in sigla SVCD, \u00e8 uno standard di videoregistrazione su compact disc dedicato all'home video. Sviluppato dopo il Video CD, per le sue prestazioni offerte si pu\u00f2 considerare una sua evoluzione.\nI Super Video CD possono essere utilizzati su lettori appositamente dedicati e su PC, se si possiede un programma apposito. La compatibilit\u00e0 con i lettori DVD, anche recenti, non \u00e8 garantita, sebbene sia possibile che alcuni li riconoscano come XVCD con compressione MPEG-2.\nLo standard SVCD (IEC 62107) \u00e8 nato nel 1998 ed \u00e8 frutto di un progetto tra il governo cinese e il VCD Consortium (formato da Sony, Philips, Matsushita, Panasonic e JVC). Il logo, che contraddistingue i lettori e i supporti ottici rispettosi dello standard, \u00e8 rilasciato su licenza della Philips.\nSpecifiche tecniche.\nAlcune specifiche possedute dal Video CD 2.0, come il \"Playback Control\", la presenza dei segmenti MPEG e la formattazione della tracce in Modo 2, fanno parte dello standard Super Video CD. Altre caratteristiche, invece, non sono state inserite: per esempio le tracce audio in formato CD musicale e le applicazioni \"CD-i Bridge\".\nIl Super Video CD \u00e8 stato studiato in modo da poter sfruttare la lettura dei Compact Disc a velocit\u00e0 doppia (2x). Per questo motivo il \"bitrate\", ovvero la quantit\u00e0 massima di bit che \u00e8 riservata per ogni secondo di immagine, non pu\u00f2 superare i 2778 kbit/s.\nI filmati devono essere in formato MPEG-PS con compressione video MPEG-2 e compressione audio MPEG-1 layer II (MP2) mono o stereo oppure MPEG-2 layer II a 5.1 canali. Il campionamento e la risoluzione dell'audio \u00e8 la stessa del CD (44.100\u00a0Hz e 16 bit). Entrambe le compressioni possono essere a \"bitrate variabile\": un sistema che consente di ottimizzare lo spazio riservato all'audio e al video aumentando la compressione (e riducendo il bitrate) durante le scene meno movimentate e abbassandola durante quelle d'azione, le quali hanno bisogno di un numero maggiore di bit per poter mantenere una certa fedelt\u00e0 di immagine.\nNaturalmente la parte video e la parte audio hanno dei limiti ben determinati. Il bitrate video non pu\u00f2 superare i 2.600.000 bit al secondo, ma tale valore pu\u00f2 scendere e non c'\u00e8 un limite minimo se non quello dovuto alla qualit\u00e0 della compressione MPEG-2 (solitamente fino a 1150 kbit/s). Il bitrate audio pu\u00f2 assumere diversi valori di partenza. Se la traccia \u00e8 stereo, tale valore pu\u00f2 andare da 64 a 384 kbit/s, mentre se la traccia \u00e8 mono il valore di compressione accettato \u00e8 pi\u00f9 basso e pu\u00f2 andare da 32 a 192 kbit al secondo.\nLe risoluzioni sono 480x480 per il sistema NTSC e 480x576 per quello PAL: il SVCD sfrutta la caratteristica della compressione MPEG-2 denominata \"Display Aspect Ratio\" (DAR), che consente di adeguare la risoluzione al rapporto delle immagini utilizzato dal televisore (4/3 o 16/9).\nUno degli innegabili vantaggi del Super Video CD rispetto al VCD \u00e8 il \"supporto multilingua\". \u00c8 consentito l'inserimento di due tracce audio (stereo o mono) all'interno del filmato in MPEG-PS e fino a quattro tracce di sottotitoli. In questo ambito vi sono due formati di sottotitoli: il formato SVCD e il formato CVD. Il primo \u00e8 il formato \"ufficiale\", riconosciuto dalle specifiche del Super Video CD, il cui nome corretto \u00e8 \"Philips SVCD Designer\". Sono piuttosto diffusi anche Super Video CD che applicano il formato sottotitoli \"I-Author\", originariamente studiato per il China Video Disc (CVD) e quindi denominato impropriamente con il termine di \"formato sottotitoli CVD\".\nUn compact disc standard (da 74 minuti) pu\u00f2 contenere almeno 37 minuti di filmati in condizioni \"estreme\" (bitrate video a 2600 kbit/s, una traccia audio a 128 kbit/s), ma riducendo il bitrate video si pu\u00f2 aumentarne la durata fino a raggiungere i 74 minuti del VCD, a prezzo di una qualit\u00e0 inferiore.\nComparazione con VCD, VHS, Laserdisc e DVD.\nVideo CD.\nLa comparazione tra Super Video CD e Video CD \u00e8 nettamente a favore del primo, dato che la qualit\u00e0 dell'immagine \u00e8 migliore e gli artefatti di compressione sono pi\u00f9 rari. Tuttavia il limite di memorizzazione del CD si fa sentire: per avere filmati di qualit\u00e0 in SVCD \u00e8 necessario avere una durata minore per disco e di conseguenza un numero maggiore di supporti ottici da utilizzare.\nLaserdisc.\nLa qualit\u00e0 video del Super Video CD pu\u00f2 essere paragonata a quella del Laserdisc, sebbene la risoluzione di quest'ultimo fosse superiore (576x480). Quest'ultimo, per\u00f2, era analogico, mentre il SVCD \u00e8 digitale, utilizza una compressione video la cui qualit\u00e0 non sfigura con quella del laserdisc, ha una resistenza maggiore al tempo e pu\u00f2 essere letto tramite sistemi televisivi PAL.\nVHS.\nLe videocassette presentano gli stessi vantaggi che godono in comparazione al Video CD: possono essere registrate tramite i videoregistratori, mentre i SVCD devono essere creati attraverso procedimenti complessi di cattura ed elaborazione del filmato. I Super Video CD, invece, hanno il vantaggio di poter mantenere la qualit\u00e0 del filmato per un tempo considerevolmente pi\u00f9 lungo.\nDVD.\nIn questo caso, il DVD \u00e8 nettamente superiore al Super Video CD, in fatto di qualit\u00e0 dell'immagine, di durata e di supporto per il multilingua. Gli unici vantaggi del SVCD sono la sua economicit\u00e0, sia dal punto di vista della stampa sia dal punto di vista della masterizzazione, e il fatto di non avere codici regionali e protezioni anticopia.\nStoria.\nIl Super Video CD \u00e8 nato da un concorso istituito nel 1997 dal governo cinese per fronteggiare l'allora probabile avanzata del DVD nel mercato dell'Home video. Esistevano altri fattori che spinsero la Cina a questa decisione, per esempio il Video CD dalla data della sua introduzione (1995) aveva riscosso un enorme successo. Era naturale pensare che il mercato sarebbe stato molto favorevole al DVD, indubbiamente di qualit\u00e0 superiore, ma le specifiche del nuovo supporto ottico apparivano troppo controllate dal DVD Consortium, che richiedeva diritti ben pi\u00f9 pesanti di quelli richiesti per il Video CD dal Video CD Consortium. La creazione di un \"Video CD di seconda generazione\" per mano del governo cinese avrebbe significato l'assenza di diritti da versare a consorzi esterni, inoltre avrebbe dimostrato le capacit\u00e0 della Cina nel mercato tecnologico. Il nuovo formato sarebbe stato utilizzato come prova di forza contro il mondo occidentale, permettendo tra l'altro di contrattare una riduzione delle royalties sui DVD.\nAl concorso si presentarono tre concorrenti:\nQuest'ultima, favorita dal fatto di avere la collaborazione delle grosse industrie manifatturiere cinesi di Video CD, riusc\u00ec a progettare e commercializzare il CVD nel giugno del 1998. Il governo cinese, intenzionato a preferire nel concorso la propria creatura, si accord\u00f2 con il VCD Consortium per nuovo formato Super Video CD che coniugasse sia il Super Video CD cinese sia l'HQ-VCD. Lo standard usc\u00ec nell'ottobre del 1998, sebbene le prime produzioni furono avviate nel 1999.\nTuttavia, il China Video Disc era gi\u00e0 uscito sul mercato cinese e di altri paesi dell'Estremo Oriente, riscuotendo un buon successo. Il governo cinese dovette prendere atto della situazione determinando uno standard per i riproduttori di Super Video CD: il \"Chaoji Video CD\" o \"Chao-Ji\". Un riproduttore rispettoso di questo standard deve essere in grado di leggere Video CD 1.1, 2.0, 3.0 (un'estensione del VCD ideata dalla Cina), Super Video CD, China Video Disc e CD musicali.\nIl successo del riproduttore Chao-Ji e del nuovo formato fu buono, sebbene ristretto alla Cina e ai paesi limitrofi. Nel 1999 i volumi di vendita di questi riproduttori avevano superato quelli dei \"vecchi\" riproduttori Video CD e il trend di crescita si \u00e8 mantenuto costante fino al 2002, quando il DVD fece il suo ingresso nel mercato cinese.\nNel complesso, il Super Video CD ha rallentato l'ingresso nel mercato cinese del formato internazionale concorrente, ma non ha consentito lo sviluppo dell'industria elettronica che la Repubblica Popolare sperava di ottenere dal rilascio dello standard. Infatti, sebbene fossero uno dei prodotti d'esportazione di punta del mercato elettronico, i lettori Super Video CD erano in gran parte dipendenti da tecnologie provenienti dall'estero.\nGi\u00e0 dal 1999, il governo cinese inizi\u00f2 ad elaborare un progetto che sostituisse il Super Video CD quando questo fosse entrato nella sua fase di maturit\u00e0: l'Enhanced Versatile Disc."}
{"id": "31676", "revid": "1543377", "url": "https://it.wikipedia.org/wiki?curid=31676", "title": "Elementi del gruppo 16", "text": "Gli elementi del gruppo 16 della tavola periodica o elementi del gruppo dell'ossigeno sono: ossigeno (O), zolfo (S), selenio (Se), tellurio (Te), e polonio (Po, radioattivo). Anche il livermorio (Lv) appartiene al gruppo 16, ma ne \u00e8 stato prodotto solo qualche atomo e le sue propriet\u00e0 fondamentali sono ancora sconosciute.\nDescrizione.\nNella nomenclatura chimica precedente il gruppo 16 era denominato VIB o VIA. Questi elementi sono anche chiamati calcogeni, nome caduto in disuso nella lingua italiana, mentre in altre lingue \u00e8 usato comunemente. L'origine del termine \"calcogeno\" \u00e8 piuttosto oscuro, e sono state proposte varie etimologie. Il termine nasce dalla combinazione tra la parola greca \"khalk\u03ccs\" (\u03c7\u03b1\u03bb\u03ba\u03cc\u03c2) e la parola latina \"gen\u0113s\". Khalk\u03ccs pu\u00f2 significare \"rame\", \"bronzo\"/\"ottone\", qualsiasi metallo in senso poetico, \"minerale\" o \"moneta\". Calcogeno potrebbe quindi significare \"generatore di ottone\", \"generatore di minerali di rame\", \"generatore di minerali\". Di queste etimologie, solo \"generatore di minerali\" si adatta al contesto del gruppo 16 della tavola periodica, dato che quasi tutti i minerali importanti da cui si estraggono metalli sono ossidi o solfuri. Inoltre, pi\u00f9 del 99% dei minerali comuni sono ossidi, solfuri, seleniuri o tellururi.\nI calcogeni pi\u00f9 leggeri nella forma elementale in genere non sono tossici e sono spesso essenziali per la vita, mentre i calcogeni pi\u00f9 pesanti in genere sono tossici. Il selenio \u00e8 un nutriente essenziale in piccola quantit\u00e0 (in media un uomo ne contiene ), ma per quantit\u00e0 maggiori diventa tossico. Il tellurio non ha ruoli biologici; in forma elementale \u00e8 poco tossico ma produce alitosi e un odore corporale sgradevole; i suoi composti sono pi\u00f9 tossici. Il polonio \u00e8 estremamente pericoloso per la sua radioattivit\u00e0, che produce danni molto maggiori della sua tossicit\u00e0.\nL'ossigeno viene estratto dall'aria, che ne contiene circa il 21%. Lo zolfo si ottiene dalla desolforazione dei combustibili fossili petrolio e gas naturale. Selenio e tellurio si ricavano come sottoprodotti della raffinazione elettrolitica del rame. Polonio e livermorio si ottengono in genere da acceleratori di particelle. L'ossigeno \u00e8 usato principalmente dall'industria siderurgica per la fabbricazione dell'acciaio. La maggior parte dello zolfo viene convertita in acido solforico, composto di primaria importanza nell'industria chimica. L'applicazione principale del selenio \u00e8 nella fabbricazione del vetro. Il tellurio \u00e8 usato in composti per dischi ottici, apparecchiature elettroniche e celle fotovoltaiche. Il polonio \u00e8 usato in ricerche scientifiche come sorgente di particelle alfa.\nPropriet\u00e0.\nAlcune propriet\u00e0 degli elementi del gruppo sono raccolte nella tabella successiva (il livermorio non \u00e8 stato considerato).\nReattivit\u00e0 chimica e andamenti nel gruppo.\nIn tutti gli elementi del gruppo 16 la configurazione elettronica del livello pi\u00f9 esterno \u00e8 ns2np4, e mancano quindi solo due elettroni per raggiungere la configurazione del gas nobile successivo. Gli stati di ossidazione pi\u00f9 comuni sono \u20132 per l'ossigeno, e \u20132, +2, +4 e +6 per i congeneri pi\u00f9 pesanti.\nScendendo lungo il gruppo cresce il carattere metallico dell'elemento. Ossigeno e zolfo sono non metalli isolanti, Se e Te sono semiconduttori, e Po \u00e8 un metallo. Altre propriet\u00e0 come le dimensioni e l'elettronegativit\u00e0 cambiano in modo sostanzialmente regolare, come atteso.\nAnalogamente a quanto si osserva nei gruppi 13-16, in generale le propriet\u00e0 chimiche del primo elemento (ossigeno) sono notevolmente diverse dagli altri elementi del gruppo, mentre il secondo (zolfo) ha propriet\u00e0 chimiche pi\u00f9 simili ai congeneri pi\u00f9 pesanti. Queste differenze possono essere razionalizzate con varie considerazioni:"}
{"id": "31677", "revid": "219110", "url": "https://it.wikipedia.org/wiki?curid=31677", "title": "XVCD", "text": "XVCD \u00e8 l'abbreviazione di eXtended Video CD (Video CD Esteso). All'interno di questa denominazione si inseriscono tutti i Video CD, quasi sempre di origine amatoriale, che non rispettano le specifiche previste dal \"White Book\", edito dalla Philips.\nCaratteristiche tecniche.\nGeneralmente gli XVCD possiedono una o pi\u00f9 delle seguenti caratteristiche:\nIl formato, non essendo standardizzato, pu\u00f2 essere sempre letto dai PC, in base alle opzioni scelte anche dai VCD/DVD da tavolo."}
{"id": "31679", "revid": "599013", "url": "https://it.wikipedia.org/wiki?curid=31679", "title": "Vcd", "text": ""}
{"id": "31680", "revid": "1243", "url": "https://it.wikipedia.org/wiki?curid=31680", "title": "SVCD", "text": ""}
{"id": "31681", "revid": "20787", "url": "https://it.wikipedia.org/wiki?curid=31681", "title": "Cinque cerchi", "text": ""}
{"id": "31682", "revid": "1005847", "url": "https://it.wikipedia.org/wiki?curid=31682", "title": "Lista di laghi italiani", "text": ""}
{"id": "31683", "revid": "834", "url": "https://it.wikipedia.org/wiki?curid=31683", "title": "Citius, Altius, Fortius", "text": ""}
{"id": "31684", "revid": "1318658", "url": "https://it.wikipedia.org/wiki?curid=31684", "title": "Semimetallo", "text": "Nella tavola periodica fra i metalli e i non metalli (secondo IUPAC il termine metalloide \u00e8 obsoleto) si trovano i semimetalli, che costituiscono la terza categoria in cui possono essere suddivisi gli elementi in base alle caratteristiche chimico-fisiche.\nDescrizione.\nEssi hanno propriet\u00e0 intermedie fra quelle dei metalli e dei non metalli e sono collocati sulla grande diagonale che suddivide gli elementi in base alle propriet\u00e0 acido-base dei loro ossidi. In base a tale definizione i metalli danno luogo ad ossidi basici (es: Na2O, CaO), i non metalli ad ossidi acidi (es: SO2, SO3, CO2), i semimetalli ad ossidi anfoteri (es: B2O3). Nel caso specifico di elementi puri, nel loro stato elementare in condizioni STP, il modo per distinguere un metallo da un semimetallo o da un non metallo consiste nel verificare la conducibilit\u00e0 elettrica (o termica): i metalli sono buoni conduttori, i semimetalli (qualora presenti in forma cristallina estremamente pura o lievemente drogata con sostanze accettrici o donatrici di elettroni, dopanti) sono semiconduttori e non dei veri conduttori elettrici, i non metalli sono isolanti. Va precisato che in natura e nella maggior parte dei composti da laboratorio i semimetalli non presentano propriet\u00e0 semiconduttive.\nSemimetalli.\nI semimetalli (disposti sulla grande diagonale della TP) sono 8:\nAnche il tennessinio (Ts) dovrebbe essere un semimetallo.\nNella tavola periodica, i semimetalli stanno lungo la grande diagonale fra il boro e il polonio (altre due \"piccole diagonali\" si trovano nel blocco degli elementi di transizione): gli elementi sopra e a destra di essa sono non metalli, mentre gli elementi sotto e a sinistra sono metalli."}
{"id": "31688", "revid": "7336", "url": "https://it.wikipedia.org/wiki?curid=31688", "title": "Nonmetalli", "text": ""}
{"id": "31689", "revid": "775372", "url": "https://it.wikipedia.org/wiki?curid=31689", "title": "Cyborg", "text": "Un cyborg (pronuncia inglese , pronuncia italiana \"s\u00e0iborg\") od organismo cibernetico o bionico \u00e8 nell'immaginario fantascientifico un essere al confine tra uomo e macchina, grazie alla capacit\u00e0 dei suoi innesti di comunicare attivamente con l'organismo, che risulta dunque costituito da elementi artificiali, come protesi meccaniche ed elettroniche, solitamente innestati sul corpo umano. Il termine, che deriva dalla contrazione dell'inglese \"cybernetic organism\", per l'appunto organismo cibernetico, \u00e8 nato nell'ambito della medicina e della bionica e fu reso popolare dagli scienziati Manfred E. Clynes e Nathan S. Kline nel 1960 in riferimento alla loro idea di un essere umano potenziato per sopravvivere in ambienti extraterrestri inospitali. Essi ritenevano che un'intima relazione tra essere umano e macchina fosse la chiave per varcare la nuova frontiera dell'esplorazione spaziale in un prossimo futuro.\nIl confine tra essere umano e cyborg \u00e8 sempre pi\u00f9 sfumato, basti pensare ai progressi delle tecnologie applicate alle protesi e agli organi artificiali: una persona dotata di un pace-maker potrebbe infatti gi\u00e0 corrispondere alla definizione di cyborg.\nA seconda della loro origine, \u00e8 possibile distinguere i \"cyborg\" in tre categorie:\nLa teoria del cyborg.\nLa teorica del femminismo Donna Haraway, nella sua \"teoria del cyborg\", sostiene che la tendenza naturale degli esseri umani \u00e8 quella di ricostruirsi attraverso la tecnologia allo scopo di distinguersi dalle altre forme biologiche del pianeta: un progetto che parte dalle prime forme di manipolazione del corpo umano e continua oggi con l'utilizzo di protesi tecnologiche e lo sviluppo dell'ingegneria genetica. Il desiderio di migliorare ci\u00f2 che ha determinato la natura, secondo la Haraway, sarebbe alle origini stesse della cultura umana.\nFyborg.\n\"Fyborg\" \u00e8 l'abbreviazione di \"functional cyborg\", e indica un individuo potenziato tramite estensioni meccaniche ed elettroniche non innestate nel corpo. Il termine \u00e8 stato proposto nel 1995 da Alexander Chislenko per discriminare tra le creazioni uomo-macchina tipiche della fantascienza e le modalit\u00e0 quotidiane con cui gli esseri umani estendono le proprie capacit\u00e0 attraverso occhiali, auricolari, telefonini, palmari.\nRispetto al cyborg, il fyborg ha il vantaggio di non dover subire operazioni chirurgiche per l'innesto dei dispositivi potenzianti; tuttavia il fyborg potrebbe risentire di svantaggi rispetto al cyborg a causa dell'interfacciamento non diretto tra corpo e potenziamenti, ne \u00e8 un esempio il Dottor Octopus nel fumetto americano dell'Uomo Ragno o di Adam Jensen nei videogiochi \"Deus Ex: Human Revolution\" e \"Deus Ex: Mankind Divided\".\nI cyborg nella narrativa e nei media.\nLetteratura.\nLa fusione tra uomo e macchina, cantata dai poeti e artisti del Futurismo gi\u00e0 prima dell'invenzione della cibernetica, \u00e8 un tema particolarmente esplorato dagli scrittori del filone fantascientifico \"cyberpunk\", nato nei primi anni ottanta: i personaggi dei romanzi di William Gibson, ad esempio, sono spesso dotati di innesti artificiali che ne potenziano la forza e altre capacit\u00e0. L'icona in questo caso \u00e8 \"Molly\", una guardia del corpo dotata di riflessi potenziati e fibre muscolari artificiali, che si \u00e8 fatta togliere gli occhi per sostituirli con delle inquietanti lenti a specchio saldate alle orbite oculari.\nAnche i protagonisti dei romanzi della \"Compagnia del tempo\" (dal 1997) di Kage Baker sono cyborg, vengono utilizzati come agenti temporali e sono teoricamente immortali.\nCinema.\nEsempi significativi di cyborg nella cinematografia (\"in ordine cronologico\"):\nAltri film sul tema (\"in ordine alfabetico\"):\nFumetti e animazione.\nFumetti occidentali.\nUn noto supereroe dei fumetti Marvel, Iron Man \u00e8 un cyborg a tutti gli effetti: in origine, infatti, la sua armatura era nata da una piastra pettorale per proteggere il suo alter ego Tony Stark da una scheggia troppo vicina al cuore. Successivamente la scheggia \u00e8 stata rimossa ma, a causa di un incidente, ha dovuto subire l'impianto di un chip nella colonna vertebrale per poter camminare. Altro cyborg della Marvel \u00e8 Deathlok, conosciuto in Italia negli anni settanta come \"Cybernus\"; il personaggio ha avuto diverse incarnazioni, con la caratteristica comune di avere un corpo umano modificato artificialmente. Sempre in tema Marvel, altro Cyborg pu\u00f2 essere considerato il Dottor Octopus, nemico giurato dell'Uomo Ragno. Egli \u00e8 infatti uno scienziato che, a seguito di un'esplosione nel suo laboratorio, si \u00e8 ritrovato con quattro tentacoli meccanici fusi alla pelle della sua schiena.\nAltro famoso supereroe, nel mondo dei fumetti DC, \u00e8 Victor Stone, cyborg membro dei Titani, il quale, coinvolto in un incidente di laboratorio, ebbe diverse parti del suo corpo, arti, e testa in primis, innestate con componenti elettronici che gli hanno conferito poteri superiori a quelli dei normali esseri umani.\nAltro esempio di Cyborg nel fumetto e nell'animazione occidentale \u00e8 L'ispettore Gadget, detective dotato di \"optional\" di vario tipo installati sul proprio corpo.\nAnime e manga.\nNegli anime uno degli esempi pi\u00f9 celebri \u00e8 Motoko Kusanagi, protagonista della serie \"Ghost in the Shell\".\nIl manga \"Cyborg 009\" di Sh\u014dtar\u014d Ishinomori, pubblicato in Giappone a partire dal 1964, ha a sua volta portato alla realizzazione di tre serie televisive (1969, 1979, 2001), di cui la seconda giunta in Italia nel 1982 con il titolo di \"Cyborg, i nove supermagnifici\".\nL'anime e manga \"Goku Midnight Eye\", tratto dal manga di Buichi Terasawa e diretto sullo schermo da Yoshiaki Kawajiri (1989), \u00e8 un chiaro esempio di interazione tra uomo e macchina, in cui il protagonista possiede un occhio artificiale con cui allunga un bastone in lega speciale e comanda a distanza satelliti e computer di tutto il mondo.\nTra gli altri esempi le serie della Tatsunoko quali \"Kyashan il ragazzo androide\" (1973), \"Hurricane Polimar\" (1974), e \"Tekkaman\" (1975); inoltre \"Starzinger\" (1978) e \"Galaxy Express 999\" (1979) della Toei Animation, i Meganoidi, irriducibili avversari di Daitarn 3 nell'omonima serie, e gli Humaritt di \"Najica Blitz Tactics\".\nNell'anime e manga \"Dragon Ball\" di Akira Toriyama, compaiono diversi cyborg creati dal Red Ribbon: Numero 16, 17, 18, 19 e 20. Tali cyborg posseggono forze e capacit\u00e0 straordinarie, controllo del ki, capacit\u00e0 di volare e un alto livello combattivo. Inoltre, Toriyama utilizza l'espediente di ripresentare un nemico sconfitto, supposto morto, sotto forma di cyborg (si veda ad esempio Mecha Freezer o Cyborg Taobaibai).\nAltri famosi cyborg sono Franky e Orso Bartholomew, personaggi del manga e anime \"One Piece\"; il primo modificatosi da solo dopo essere stato investito da un treno e il secondo modificato da uno scienziato del manga, Vegapunk.\nNei manga di Tsutomu Nihei (\"Blame!, Biomega, Noise\"...) i personaggi sono cyborg nella maggioranza dei casi.\nNel manga \"Alita l'angelo della battaglia\" l'autore Yukito Kishiro ricrea un mondo vivo e futuribile popolato da cyborg e umani in cui si alternano letali battaglie a momenti di introspezione sul reale significato del termine umanit\u00e0.\nNel manga Hellsing di K\u014dta Hirano, si scopre che il Maggiore, il folle capo dell'organizzazione criminale nazista Millennium, \u00e8 in realt\u00e0 un cyborg (il che spiega come, nonostante abbia pi\u00f9 di 80 anni, il suo aspetto sia quello di un uomo trentenne).\nNel manga \"Le Bizzarre Avventure di JoJo\", il generale nazista Rudol Von Stroheim, dopo essersi fatto saltare in aria nello scontro con l'uomo del pilastro Santana, rinasce sotto forma di cyborg con l'utilizzo della scienza tedesca.\nVideogiochi.\nTra i videogiochi maggiormente ricchi di spunti sull'argomento, si menzionano \"Eightman\" della SNK (1991) ispirato ad un manga di Aruyuki Kawajima del 1963, \"Cyberball 2072\" dell'Atari (1982) e \"Soccer Brawl\" sempre dell'SNK (1992).\n\"Deus Ex\" (2000) \u00e8 ambientato nell'America di un ipotetico 2052 dove \u00e8 possibile impersonare un agente anti-terrorismo nanopotenziato. Il secondo titolo della serie, \"\" (2003), \u00e8 ambientato ancora pi\u00f9 in l\u00e0 nel tempo, dove i potenziamenti umani si sono ulteriormente sviluppati. \"Deus Ex - Human Revolution\" (2011), un presule ambientato nel 2027, \u00e8 caratterizzato invece da potenziamenti pi\u00f9 meccanici che nanotecnologici, molto evidenti e antiestetici.\n\"Binary Domain\" (2012) \u00e8 ambientato in una Tokyo del 2080, invasa da robot dalle sembianze umane e capaci di provare sentimenti.\nIn \"Return to Castle Wolfenstein\" nelle missioni degli X-Labs ci sono gli Uber-Soldat che sono umani con innesti robotici o metallici.\nNel corso della serie \"Metal Gear\", precisamente in \"MGS\", \"MGS2\" e \"MGS4\", appaiono alcuni esseri umani tramutati poi in cyborg ninja in seguito a esperimenti. Essi sono Gray Fox nel 1\u00b0, Olga Gurlukovich nel 2\u00b0 e Raiden nel 4\u00b0. Quest'ultimo \u00e8 il protagonista del gioco \"\" dove dovr\u00e0 combattere contro una PMC i cui mercenari sono stati tramutati in cyborg.\nNel corso della trilogia di \"Mass Effect\" il Comandante Shepard subir\u00e0 ad un certo punto una ricostruzione biologica integrata con numerosi impianti cibernetici. Gli impianti sul suo volto formano cicatrici che saranno pi\u00f9 o meno visibili a seconda del carattere da Eroe o Rinnegato deciso dal giocatore.\nNel videogioco arcade \"Undercover Cops\" il primo boss \u00e8 un cyborg (con nomi diversi a seconda delle versioni).\nNel videogioco arcade \"Zero Wing\" il massimo antagonista \u00e8 CATS, un cyborg alieno dalle fattezze umanoidi.\nNella versione PC Engine di \"R-Type\" il boss del sesto livello \u00e8 Yashoo, un mostruoso cyborg alieno alleato dei Bydo. Tutte le altre versioni del videogioco, a partire dall'arcade, sono sprovviste di questo boss. Yashoo appare anche in un successivo videogioco della Taito, \"Image Fight\", sempre come boss, insieme ad altri cyborg originari della sua galassia.\nNel videogioco arcade fantascientifico \"Tumblepop\" l'antagonista supremo \u00e8 uno scienziato pazzo terrestre, trasformato in cyborg.\nNel videogioco \"Zed Blade\" il boss finale \u00e8 Valkyrie, un cyborg alieno di sesso femminile.\nIn \"Cyberpunk 2077\" (evoluzione videoludica del gioco di ruolo cartaceo \"Cyberpunk 2020\") il protagonista V presenta particolari innesti robotici a livello neurale ed ottico che lo rendono di fatto un cyborg. Inoltre tutta la popolazione che abita il mondo di gioco di Cyberpunk \u00e8 definibile \"cyborg\", in quanto consta di individui provvisti di tali innesti (compresi i bambini)."}
{"id": "31691", "revid": "21", "url": "https://it.wikipedia.org/wiki?curid=31691", "title": "Elemento (chimico)", "text": ""}
{"id": "31695", "revid": "354397", "url": "https://it.wikipedia.org/wiki?curid=31695", "title": "Lantanoidi", "text": "La serie dei lantanoidi (in passato lantanidi, termine coniato da Victor Moritz Goldschmidt nel 1925) \u00e8 costituita dai 15 elementi chimici, che sulla tavola periodica si trovano fra il lantanio e afnio. Essi hanno numero atomico compreso fra 57 e 71 (estremi inclusi). Essi costituiscono, insieme a scandio e ittrio, le cosiddette terre rare.\nNei lantanoidi (spesso indicati con il simbolo Ln) gli orbitali atomici \"4f\" sono parzialmente o completamente riempiti, mentre gli orbitali \"p\" e \"d\", pi\u00f9 esterni, restano ancora vuoti. Visto lo scarso effetto degli orbitali \"f\" sulle propriet\u00e0 chimiche di un elemento rispetto agli orbitali \"s\", \"p\" e \"d\", tutti i lantanoidi mostrano sostanzialmente lo stesso comportamento e le stesse propriet\u00e0, rendendo molto difficile una loro separazione per via chimico-fisica.\nD'altra parte gli orbitali \"f\" conferiscono loro una serie di propriet\u00e0 magnetiche e ottiche molto interessanti: il samario \u00e8 molto usato in lega con il cobalto per fabbricare magneti permanenti, mentre l'erbio viene sfruttato come drogante per fibre ottiche allo scopo di renderle attive, cio\u00e8 capaci di amplificare il segnale luminoso che le attraversa direttamente.\nPer motivi di compattezza grafica, i lantanoidi e gli attinoidi sono in genere posti come nota sotto la tavola periodica, in cui al loro posto compare solo un rimando.\nI lantanoidi cos\u00ec come i metalli di transizione possono dare luogo a ioni complessi, sebbene le specie derivanti abbiano caratteristiche completamente diverse.\nIl tutto \u00e8 correlabile al fatto che gli orbitali 4f risultano essere orbitali interni per cui non subiscono alterazioni in seguito all'azione del campo dei leganti, cosa che invece accade per i complessi di metalli di transizione. Va inoltre detto che per tutta la serie, lo stato di ossidazione caratteristico \u00e8 il +3, gli altri stati (+2 e +4) sono molto pi\u00f9 rari, la spiegazione di ci\u00f2 risiede sempre nella considerazione che gli orbitali 4f risultano essere orbitali interni per cui difficilmente ionizzabili.\nCaratteristica dei composti dei lantanoidi \u00e8 la luminescenza, qualit\u00e0 sfruttata per la costruzione di schermi televisivi prima dell'avvento del display al plasma.\nEtimologia.\nInsieme a scandio e ittrio, il nome banale di \"terre rare\" \u00e8 talvolta usato per descrivere tutti i lantanoidi. Questo nome deriva dai minerali da cui sono stati isolati, che erano rari minerali di tipo ossido. Tuttavia, l'uso del nome \u00e8 deprecato dalla IUPAC, in quanto gli elementi non sono n\u00e9 rari n\u00e9 in abbondanza \"terre\" (un termine obsoleto per gli ossidi fortemente basici insolubili in acqua di metalli elettropositivi incapaci di essere fusi in metallo con la tecnologia del tardo XVIII secolo). Il cerio \u00e8 il 26\u00ba elemento pi\u00f9 abbondante nella crosta terrestre, il neodimio \u00e8 pi\u00f9 abbondante dell'oro e persino il tulio (il comune lantanoide meno naturale) \u00e8 pi\u00f9 abbondante dello iodio, che \u00e8 di per s\u00e9 abbastanza comune per la biologia da aver assunto ruoli speciali in alcuni ambiti, anche medici. Nonostante la loro abbondanza, anche i termini tecnici \"lantanidi\" o \"lantanoidi\" potrebbero indicarne l'inafferrabilit\u00e0, in quanto queste definizioni derivano dal greco \"\u03bb\u03b1\u03bd\u03b8\u03b1\u03bd\u03b5\u03b9\u03bd\" (\"lanthanein\"), \"restare nascosto\". Tuttavia questa interpretazione \u00e8 in effetti appropriata se non si fa riferimento alla loro abbondanza naturale, ma piuttosto alla loro propriet\u00e0 di \"nascondersi\" dietro l'un l'altro nei minerali. L'etimologia del termine va ricercata nella prima scoperta del lantanio, a quel tempo un cosiddetto nuovo elemento di terre rare \"che giace nascosto\" in un minerale di cerio. Il lantanio, essendo stato successivamente identificato come il primo di tutta una serie di elementi chimicamente simili, dar\u00e0 poi il nome a tutto il gruppo di questi elementi.\nIl termine \"lantanidi\" \u00e8 stato introdotto da Victor Moritz Goldschmidt nel 1925.\nFonti.\nEsistono pi\u00f9 di 100 minerali contenenti lantanoidi, ma solo due sono importanti dal punto di vista commerciale: la monazite (un fosfato misto di lantanio, torio, cerio e altri lantanoidi) e la bastnasite (un fluorocarbonato di lantanio e altri lantanoidi). La monazite \u00e8 diffusa ma in modo molto sparso, sempre insieme ad altri minerali come ilmenite e cassiterite, e ha lo svantaggio di contenere anche torio, un elemento radioattivo che va accuratamente rimosso prima di procedere all'isolamento dei lantanoidi. La bastnasite \u00e8 presente in grandi depositi negli USA e in Cina. Attualmente pi\u00f9 del 90% della produzione dei lantanoidi viene dalla Cina (circa tonnellate all'anno). A seconda del minerale di partenza vengono utilizzate diverse procedure di estrazione, fino a ottenere una miscela grezza di ossidi o cloruri dei lantanoidi. Per molte applicazioni non \u00e8 necessario isolare i singoli elementi, e ci si limita ad ottenere leghe metalliche o miscele di composti. La separazione dei singoli lantanoidi \u00e8 molto complessa. In passato si usavano metodi di cristallizzazione frazionata e cromatografia a scambio ionico, mentre oggi esistono tecniche di estrazione liquido-liquido molto pi\u00f9 efficienti, isolando i cloruri dei singoli elementi. La riduzione allo stato elementare \u00e8 difficile dato che questi metalli hanno punti di fusione elevati e si ossidano facilmente. Quando \u00e8 necessario ottenere il metallo si procede tramite elettrolisi dei sali fusi o per riduzione ad alta temperatura con calcio metallico.\nTossicit\u00e0 e ruolo biologico.\nI lantanoidi non hanno alcun ruolo biologico nelle specie viventi. Sono presenti in piccola quantit\u00e0 nel terreno e attraverso le piante entrano nella catena alimentare, senza creare alcun problema di tossicit\u00e0. Composti insolubili come ossidi e solfati dei lantanoidi non danno alcun effetto tossico per ingestione. I metalli in forma massiva non sono pericolosi, mentre in forma di polvere possono essere irritanti per gli occhi. Piccole quantit\u00e0 di fumi inalate si accumulano nei polmoni senza dare effetti dannosi; gli unici pericoli derivano dalla eventuale presenza di impurezze radioattive di torio e uranio, che sono pressoch\u00e9 nulle con i moderni metodi di separazione.\nApplicazioni.\nIndustria.\nGli elementi della serie dei lantanoidi e i loro composti hanno molti usi, ma le quantit\u00e0 consumate sono relativamente piccole in confronto ad altri elementi. Circa ton/anno di lantanoidi sono consumati come catalizzatori nell'industria chimica, nella produzione di vetri e ceramiche colorate, magneti e fosfori. Queste tonnellate corrispondono a circa l'85% della produzione dei lantanoidi. Tuttavia dal punto di vista del valore commerciale le applicazioni a fosfori e magneti sono pi\u00f9 importanti. Le tipologie di applicazione e la loro importanza sono riassunte nella tabella seguente:\nI dispositivi in cui vengono impiegati i lantanoidi includono superconduttori, magneti permanenti in samario-cobalto e neodimio-ferro-boro, leghe di magnesio, levigatrici per strumenti ottici, catalizzatori chimici e componenti per auto ibride, principalmente batterie e magneti. Gli ioni dei lantanoidi vengono usati come ioni attivi in materiali luminescenti utilizzati in applicazioni di optoelettronica, in particolare il . Amplificatori a fibra drogata con erbio sono dispositivi significativi nei sistemi di comunicazione in fibra ottica. Fosfori drogati con lantanoidi sono anche ampiamente utilizzati nella tecnologia dei tubi a raggi catodici come nei televisori. I primi televisori a colori CRT avevano un rosso di scarsa qualit\u00e0; l'europio come drogante del fosforo ha reso possibile un rosso della giusta tonalit\u00e0. Le sfere di granato di ferro-ittrio (YIG) possono agire come risonatori a microonde accordabili. Ossidi di lantanoidi sono mescolati con il tungsteno per migliorarne le propriet\u00e0 ad alte temperature per la saldatura, sostituendo il torio, con il quale era pericoloso lavorare. Molti prodotti per la difesa utilizzano i lantanoidi, ad esempio in occhiali per la visione notturna e telemetri. Il radar SPY-1 utilizzato in alcune navi da guerra Aegis attrezzate ed il sistema di propulsione ibrido del cacciatorpediniere Arleigh Burke-class utilizzano tutti magneti di terre rare.\nQuasi tutti i lantanoidi sono ampiamente utilizzati in laser, come (co)droganti in amplificatori ottici a fibra drogata (erbio) e nei ripetitori nei collegamenti di trasmissione in fibra ottica terrestri e sottomarini che portano traffico dati di internet. Questi elementi assorbono la radiazione ultravioletta ed infrarossa e sono comunemente impiegati nella produzione di lenti per strumenti ottici e occhiali da sole. L\u2019ossido di cerio CeO2 \u00e8 usato come abrasivo lucidante nella lavorazione del vetro, per tutti i prodotti che vanno da un semplice specchio alle lenti pi\u00f9 sofisticate (prima del 1950 si usava Fe2O3). Complessi di gadolinio sono importanti nella diagnostica RNM, in virt\u00f9 del loro paramagnetismo. Il cosiddetto \"mischmetal\" \u00e8 una miscela contenente circa il 50% di cerio, 25% di lantanio e 25% di altri lantanoidi, ed \u00e8 usato come additivo in varie leghe metalliche, come getter in tubi a vuoto e come lega piroforica per le \"pietrine\" degli accendini.\nIn molte applicazioni, i lantanoidi sono vantaggiosi per la loro bassa tossicit\u00e0. Ad esempio il lantanio pu\u00f2 essere usato nelle batterie ricaricabili NiMH (nichel-metallo idruro), che hanno migliori prestazioni e meno problemi di smaltimento di quelle NiCd; pigmenti rossi o arancio basati su lantanio e cerio sono proposti in sostituzione di quelli basati su cadmio o altri metalli pesanti tossici.\nScienze naturali.\nCome accennato nella sezione sopra delle applicazioni industriali, i metalli lantanoidi sono particolarmente utili nelle tecnologie che sfruttano la loro reattivit\u00e0 alle specifiche lunghezze d'onda della luce. Alcune applicazioni delle scienze naturali sfruttano le propriet\u00e0 di fluorescenza uniche di complessi di ioni lantanoidi (Ln (III) chelati o criptati). Questi sono particolarmente adatti per questa applicazione a causa del loro grande spostamento di Stokes (\"Stokes shift\") e della loro vita di emissioni estremamente lunga (da microsecondi a millisecondi) rispetto ai fluorofori pi\u00f9 tradizionali (ad esempio, alloficocianina, fluoresceina, ficoeritrina, e rodamina B). I fluidi biologici o sieri comunemente utilizzati in queste applicazioni di ricerca contengono molti composti e proteine che sono naturalmente fluorescenti, pertanto l'uso della misurazione della fluorescenza convenzionale allo stato stazionario presenta gravi limiti di sensibilit\u00e0 del saggio. Fluorofori longevi, come i lantanoidi, in combinazione con la \"rilevazione risolta nel tempo\" (un ritardo tra l'eccitazione e la rilevazione delle emissioni) riducono al minimo il prompt di interferenze di fluorescenza.\nLa spettroscopia risolta nel tempo (\"time-resolved spectroscopy\", abbreviato in TRS oppure TRF, con \"F\" che sta per \"fluorometry\") in combinazione con il trasferimento di energia di risonanza di fluorescenza (FRET), offre un potente strumento per i ricercatori drug discovery: il Time-Resolved Fluorescence Resonance Energy Transfer o TR-FRET. Il TR-FRET combina l'aspetto di fondo della TRF con il formato di dosaggio omogeneo del FRET. Il saggio risultante fornisce un aumento di flessibilit\u00e0, affidabilit\u00e0 e sensibilit\u00e0 oltre a uno scambio di materia pi\u00f9 elevato.\nQuesto metodo comporta due fluorofori: un \"donatore \"ed un \"accettore\". L'eccitazione del fluoroforo donatore, in questo caso il complesso di ioni lantanoidi da una sorgente di energia, per esempio una lampada flash o laser, produce un trasferimento di energia al fluoroforo accettore se entrambi sono all'interno di una determinata distanza l'uno dall'altro (noto come raggio di F\u00f6rster). Il fluoroforo accettore a sua volta emette luce con la sua lunghezza d'onda caratteristica.\nI due lantanoidi pi\u00f9 comunemente usati negli esperimenti di scienze naturali sono riportati di seguito insieme con la loro corrispondente colorante accettore cos\u00ec come le loro lunghezze d'onda di eccitazione e di emissione ed il conseguente spostamento di Stokes (separazione delle lunghezze d'onda di eccitazione e di emissione).\nPropriet\u00e0 degli elementi.\nQuesti elementi hanno tutti un tipico aspetto metallico lucente. Sono piuttosto teneri, ma diventano pi\u00f9 duri lungo la serie. Al crescere del numero atomico si alternano ovviamente elementi col numero atomico pari e dispari; questo fa s\u00ec che si alternino elementi con molti o pochi isotopi stabili, con conseguenze sull'abbondanza naturale (regola di Oddo-Harkins) e sull\u2019incertezza sul peso atomico.\nLe configurazioni elettroniche degli atomi neutri sono difficili da determinate perch\u00e9 gli spettri atomici sono molto complessi; come indicato nella tabella seguente, si osserva qualche caso di riempimento anomalo. Come conseguenza delle anomalie di configurazione, varie propriet\u00e0 di questi metalli allo stato elementare mostrano un andamento irregolare. Un esempio \u00e8 dato dalla temperatura di fusione; un altro \u00e8 dato dalle dimensioni del raggio metallico. Nello stato di ossidazione +3, che \u00e8 il pi\u00f9 comune di tutta la serie dei lantanidi, si ha invece un riempimento regolare e progressivo degli elettroni 4f, e le varie propriet\u00e0 dei metalli variano in modo molto progressivo. Ad esempio si vede nella figura come diminuiscono i raggi degli ioni Ln(III). Queste diminuzioni di dimensione, sia del raggio metallico che dello ione 3+, danno luogo alla cosiddetta contrazione lantanoidea, che ha le seguenti conseguenze:\n(a) la differenza di dimensioni tra uno ione Ln(III) e il successivo rende possibile la loro separazione, che per\u00f2 risulta difficile, dato che la differenza \u00e8 molto piccola;\n(b) la contrazione dei lantanidi \u00e8 di dimensioni simili all'espansione che si ha nel passare da una serie d alla successiva. In pratica la presenza dei lantanidi va a cancellare pressoch\u00e9 esattamente l\u2019aumento di dimensioni atomiche che ci si aspetterebbe nel passare dalla serie 3d alla 4d. Di conseguenza i due congeneri pi\u00f9 pesanti nel blocco d hanno di solito dimensioni e propriet\u00e0 molto simili.\nDue tipologie di reticoli cristallini frequenti in natura sono: il reticolo esagonale caratterizzato da sequenza ABAB e periodicit\u00e0 pari a 2, e il reticolo cubico avente sequenza di tipo ABCABC e periodicit\u00e0 pari a 3.\nGschneider and Daane (1988) attribuiscono l'andamento del punto di fusione(lantanio a 920\u00a0\u00b0C \u2013 lutezio a ) al grado di ibridazione degli orbitali 6s, 5d, e 4f. Si ritiene che il cerio abbia la maggiore stabilit\u00e0 termica, poich\u00e9 possiede il pi\u00f9 basso punto di fusione (795\u00a0\u00b0C).\nCon la sola accezione di La, Yb, e Lu (che non hanno coppie incomplete di elettroni negli orbitali del livello energetico f), i lantanoidi sono metalli fortemente paramagnetici, propriet\u00e0 misurata dai valori di suscettibilit\u00e0. Il gadolinio perde le propriet\u00e0 ferromagnetiche a temperature maggiori di 16\u00a0\u00b0C (punto di Curie). Gli altri lantanoidi (terbio, disprosio, olmio, erbio, tulio, e itterbio) che presentano valori di suscettibilit\u00e0 maggiori, sono caratterizzati da una temperatura di Curie pi\u00f9 bassa.\nReattivit\u00e0 chimica e andamenti nella serie.\nCome indicano i valori del potenziale di riduzione, i lantanoidi sono tutti elementi molto elettropositivi e quindi reattivi. Scuriscono all'aria e se incendiati bruciano per dare l'ossido, che in genere ma non esclusivamente ha formula Ln2O3. Se riscaldati reagiscono anche con gli alogeni e con la maggior parte dei non metalli. In acqua danno gli ossidi idrati, e si sciolgono rapidamente in acidi diluiti anche a freddo per dare gli ioni Ln3+.\nLo stato di ossidazione di gran lunga favorito \u00e8 +3. La stabilit\u00e0 di questo stato di ossidazione \u00e8 dovuta alla configurazione elettronica degli ioni, che all\u2019esterno hanno una nuvola elettronica praticamente corrispondente a quelle del gas nobile precedente xeno. Ci sono in pi\u00f9 gli elettroni 4f, ma questi sono cos\u00ec nascosti all'interno della nuvola elettronica che riescono ad influenzare ben poco il comportamento chimico. C'\u00e8 comunque la possibilit\u00e0 di avere anche gli stati di ossidazione +2 e +4. Questi per\u00f2 sono importanti solo in Ce(IV) ed Eu(II), che sono stabili in acqua, anche se naturalmente il primo \u00e8 un forte ossidante e il secondo \u00e8 un forte riducente. La maggior stabilit\u00e0 di questi due ioni pu\u00f2 essere ricondotta alla loro configurazione elettronica, che \u00e8 rispettivamente [Xe] 4f0 e [Xe] 4f7, con il livello f rispettivamente vuoto o semiriempito. La maggior parte della chimica dei lantanoidi riguarda comunque lo stato di ossidazione +3, nel quale formano tipicamente legami ionici.\nChimica di coordinazione.\nPer quanto concerne la chimica di coordinazione, i cationi Ln3+ si comportano da acidi hard, con una tipica preferenza per leganti con ossigeno donatore. La chimica di coordinazione di questi cationi \u00e8 tuttavia meno estesa e alquanto differente da quella degli elementi del blocco d. Il numero di coordinazione 6 si osserva, ma \u00e8 inusuale; date le dimensioni abbastanza grandi dei cationi Ln3+ sono pi\u00f9 normali i numeri di coordinazione 7, 8 e 9. In soluzione acquosa il catione Ln3+ forma aquo ioni spesso con numero di coordinazione 8 o 9. I sali idrati dei comuni anioni contengono in genere lo ione [Ln(H2O)9]3+.\nIl numero di coordinazione pu\u00f2 arrivare anche a 10 o 12 con leganti chelanti che abbiano un \u201cmorso\u201d piccolo, come NO3\u2013 e SO42\u2013. Ad esempio, lo ione [Ce(NO3)6]3\u2013/2\u2013 ha coordinazione 12 (figura); la struttura \u00e8 quella di un icosaedro, e pu\u00f2 essere visualizzata come derivata dall'ottaedro considerando che ogni NO3\u2013 occupi un sito di coordinazione, con il legante coordinato in modo bidentato. Inoltre, va considerato che gli orbitali f sono molto interni all'atomo, e non interagiscono con i leganti in modo analogo a quanto fanno gli orbitali d; di conseguenza mancano vincoli direzionali e la stereochimica \u00e8 spesso poco definita, determinata solo dalle esigenze steriche dei leganti. Normalmente i complessi sono molto labili; da soluzioni acquose si riescono ad isolare complessi solo con leganti chelanti, ed \u00e8 difficile sostituire tutte le molecole d\u2019acqua coordinate (l'acqua \u00e8 una legante hard ideale).\nPropriet\u00e0 magnetiche e spettri di assorbimento.\nGli ioni Ln3+ sono caratterizzati da un regolare riempimento del livello elettronico 4f (vedi tabella). Questi elettroni 4f sono molto sepolti all\u2019interno della nuvola elettronica dello ione, e non sono influenzati dall'ambiente circostante, neanche dai leganti presenti all'esterno. In prima approssimazione, si pu\u00f2 considerare che gli orbitali f restino degeneri anche quando si forma un complesso. La situazione \u00e8 quindi profondamente diversa da quella dei metalli di transizione, dove gli elettroni negli orbitali d risentono direttamente dei leganti esterni, che provocano nel complesso una separazione del campo cristallino (\u0394).\nPer quanto riguarda le propriet\u00e0 magnetiche dei lantanoidi, il numero di elettroni spaiati si pu\u00f2 quindi prevedere riempiendo progressivamente i sette orbitali f come se fossero degeneri. Di conseguenza, gli ioni Ln3+ sono tutti paramagnetici tranne La3+ e Lu3+ che hanno configurazione f0 e f14. Anche Ce4+ \u00e8 diamagnetico. Nel Gd3+ si ha il numero massimo di elettroni spaiati, cio\u00e8 7, e per questo \u00e8 sfruttato nella diagnostica RNM. Essendo dovute agli elettroni f, le propriet\u00e0 magnetiche dei lantanoidi sono poco influenzate dall'ambiente chimico in cui si trovano.\nPer quanto riguarda lo spettro di assorbimento, si osserva che gli spettri dei lantanoidi sono caratterizzati da numerose bande di assorbimento molto strette e molto deboli rispetto agli spettri dei metalli di transizione. Queste differenze sono dovute al fatto che gli spettri di assorbimento dei lantanoidi derivano da transizioni f-f, mentre nei metalli di transizione coinvolgono gli orbitali d. Dato che gli orbitali f sono sepolti nell'atomo e non sono influenzati dall'intorno chimico, gli spettri di assorbimento dei lantanoidi finiscono con l'essere simili a quelli di atomi isolati, che danno spettri a righe. Inoltre, un certo ione mostra sostanzialmente le stesse bande f-f in tutti i suoi composti, indipendentemente dai leganti utilizzati e dal numero di coordinazione del complesso.\nRiguardo all'intensit\u00e0 delle bande, sia le transizioni f-f che le transizioni d-d sono proibite in base alla regola di selezione di simmetria. Tuttavia nel caso delle transizioni d-d dei metalli di transizione la proibizione viene parzialmente rimossa quando c'\u00e8 una distorsione della simmetria del complesso (accoppiamento vibronico). Nel caso dei lantanoidi gli orbitali f sono sepolti nell'atomo e risentono ben poco di questi effetti di distorsione; di conseguenza la proibizione di simmetria \u00e8 pi\u00f9 stringente, e l'intensit\u00e0 di assorbimento \u00e8 minore.\nVa infine notato che l'interpretazione teorica dello spettro di assorbimento dei lantanoidi \u00e8 complessa per la difficolt\u00e0 di ricavare un diagramma di stati relativo alle possibili transizioni, dato che nei lantanoidi l'accoppiamento spin-orbita diventa molto pi\u00f9 importante della separazione del campo cristallino."}
{"id": "31696", "revid": "125224134", "url": "https://it.wikipedia.org/wiki?curid=31696", "title": "Sorgono", "text": "Sorgono (pron. S\u00f2rgono) \u00e8 un comune italiano di abitanti della provincia di Nuoro in Sardegna.\nPosto nel centro geografico dell'isola, \u00e8 il capoluogo storico di mandamento della subregione Mandrolisai della Barbagia, ospitando i servizi alla popolazione per tutto il circondario, tra cui l'ospedale e l'esattoria.\nStoria.\nIl territorio di Sorgono conserva numerosi resti preistorici e, soprattutto, di et\u00e0 nuragica, ma molto probabilmente il luogo dove sorge l'attuale abitato \u00e8 di origine medioevale. I Romani, nel lungo corso della loro dominazione sulla Sardegna riuscirono difficilmente a penetrare nel cuore dell'isola, in cui le genti sarde mantennero una loro autonomia, continuando a difendersi dai Romani presenti stabilmente nelle citt\u00e0 costiere, nel Campidano e in alcune aree pi\u00f9 interne.\nNel Medioevo il paese rientrava nel giudicato d'Arborea ed era compreso nella curatoria del Mandrolisai, di cui fu anche capoluogo. Successivamente alla caduta del giudicato, nel 1410, entr\u00f2 a far parte dei territori concessi in feudo a Giovanni Deana, suocero del marchese di Oristano. Estinta la famiglia dei Deana, Sorgono venne in possesso di Leonardo Cubello che a sua volta lo lasci\u00f2 al suo secondogenito Salvatore che, nel 1463, lo un\u00ec al marchesato di Oristano. \nNel 1470 il territorio del paese venne ereditato da Leonardo Alagon, marchese di Oristano.\nTra il XV e il XVI secolo venne edificata la chiesa del santuario campestre di San Mauro e da allora divenne un importante luogo di culto e di festivit\u00e0 popolari.\nAlla definitiva sconfitta degli arborensi (1478) il paese pass\u00f2 sotto il dominio aragonese e venne incorporato nell'Incontrada del Mandrolisai, e nel 1507 ottenne il privilegio, insieme alle altre ville dell'Incontrada, di essere amministrato direttamente da funzionari reali nativi del luogo e scelti mediante elezione: il re d'Aragona doveva scegliere il funzionario (\"oficial\") su una terna presentata annualmente dagli abitanti locali. Nei successivi secoli il \"privilegio\" fu mantenuto fino al momento in cui l'isola pass\u00f2 alla dominazione degli Asburgo. Infatti nel 1711 il territorio fu assoggettato a vincolo feudale, a cui gli abitanti si opposero ma senza riuscire a liberarsene; fu infatti incorporato nella contea di San Martino, feudo dei Valentino, fino al 1839, quando fu loro riscattato per la soppressione del sistema feudale voluto dai Savoia.\nNel territorio sorgeva anche un'altra villa, Spasul\u00e8, che faceva parte della stessa curatoria, e che dopo aver diviso le sorti con Sorgono, rimase spopolata all'inizio del XVIII secolo.\nNel 1807 il paese divenne sede di capoluogo di una delle province che in seguito furono soppresse; e nel 1821 divenne sede di capoluogo di mandamento e tutto il territorio fu incluso amministrativamente nella provincia di Oristano. Nel 1838 venne rimosso il vincolo feudale. Dal 1848 venne incluso nella divisione amministrativa con sede a Cagliari, dal 1859 della omonima provincia. Nel 1927 fu istituita la provincia di Nuoro e Sorgono venne incluso in essa.\nSimboli.\nLo stemma del Comune di Sorgono \u00e8 stato concesso con decreto del presidente della Repubblica del 20 marzo 2006.\nMonumenti e luoghi di interesse.\nLuoghi di interesse archeologico.\nNel territorio di Sorgono sono presenti in varie localit\u00e0 siti e resti di interesse archeologico e storico: tra cui i nuraghi \"Biru 'e Concas\", \"Calama\u00e8ra\", \"Costa 'e Fe\u00f9rra\", \"Crastut\u00f2rro\", \"Crebos\", \"Crecos\", \"Cungiau 'e su Cr\u00e8ccu\", \"Funtana Frida\", \"Funtana Morta\", \"Ghenna 'e Pranu\", \"Gr\u00f9ghe\", \"Iscalas\", \"L\u00f2\", \"Niu 'e Cr\u00f2bu\", \"Orrubiu\", \"Pastoreddu\", \"Pr\u00e0nu\", \"Santu Gi\u00e0ccu\", \"Santu Perdu\", \"Su Angiu\" o \"Molim\u00e8nta\", \"Talal\u00f9\", \"Talei\", \"Tanca Sa Cresia\" e \"Terriscana\"; le Tombe dei Giganti \"Cungi\u00e0u 'e T\u00f2re\", \"Funtana Morta\", \"Gh\u00e8nna 'e Pr\u00e0nu\", \"Pastoreddu\", \"Santu Perdu\", \"Serrazz\u00e0rgiu\", \"Su Ebreg\u00e0rgiu\", \"Talei\" e \"Trodoloss\u00e0i\"; le domus de janas \"Pardu 'e Cresia\", \"Perdonigh\u00e8ddu\", \"Santu Loisu\" e \"Sa\u00f9ri\"; i menhir di \"Biru 'e Concas\".\nSociet\u00e0.\nLingue e dialetti.\nA livello linguistico Sorgono rappresenta quel luogo dove idealmente finisce il Campidano \"linguistico\" (quasi 1\u00a0000\u00a0000 di locutori), e inizia il Logudoro \"linguistico\" (circa 400\u00a0000 locutori).\nLa lingua parlata a Sorgono infatti prende il nome di limba de mesania (lingua di mezzo); questa lingua risente molto degli influssi delle parlate nuoresi, cos\u00ec come accade nell'ogliastrino, nell'oristanese e nel barbaricino meridionale, anche se le basi, i suoni fonetici, ma soprattutto il lessico sono tipici della tradizione linguistica campidanese.\nAltri comuni della provincia di Nuoro interessati da tale fenomeno di transizione linguistica tra campidanese e logudorese sono Aritzo, Atzara, Austis, Belv\u00ec, Desulo, Gadoni, Meana Sardo, Teti, Tiana e Tonara.\nTradizioni e folclore.\nA Sorgono si mantengono ancora vive le tradizioni popolari.\nI balli sardi pi\u00f9 eseguiti durante le feste sono:\nCultura.\nIstruzione.\nSono presenti una scuola dell'infanzia, una scuola primaria, una scuola secondaria di primo grado e due istituti secondari di secondo grado.\nCucina.\n\u00c8 radicato nella tradizione culinaria di Sorgono l'utilizzo di un'erba selvatica particolare per la preparazione di una gustosissima zuppa: \"Sa minestra de lampazzu\".\nSi tratta del Romice, nella variante del \"Rumex obtusifolium\", erba infestante nota ai sorgonesi con il nome, appunto, di lampazzu.\n\u00c8 una zuppa che va preparata utilizzando assieme a questa erba altri quattro ingredienti fondamentali: il formaggio fresco reso acidulo, la fregula sarda, sa jelda e la cipolla.\nInfrastrutture e trasporti.\nSorgono \u00e8 collegato agli altri centri abitati vicini e a Nuoro da autolinee provinciali della ARST. \u00c8 presente anche il capolinea della linea ferroviaria attualmente detta del \"Trenino verde\"."}
{"id": "31697", "revid": "1226", "url": "https://it.wikipedia.org/wiki?curid=31697", "title": "Uomo bionico", "text": ""}
{"id": "31698", "revid": "10929", "url": "https://it.wikipedia.org/wiki?curid=31698", "title": "Attinidi", "text": ""}
{"id": "31700", "revid": "2062050", "url": "https://it.wikipedia.org/wiki?curid=31700", "title": "Cibernetica", "text": "Il termine cibernetica (dal greco: \u03ba\u03c5\u03b2\u03b5\u03c1\u03bd\u03ae\u03c4\u03b7\u03c2, \"kybern\u1e17t\u0113s\", 'pilota di navi') indica un vasto programma di ricerca interdisciplinare, rivolto allo studio matematico unitario degli organismi viventi e, pi\u00f9 in generale, di sistemi, sia naturali che artificiali.\nNacque durante gli anni della seconda guerra mondiale, su impulso di un gruppo di ricercatori, tra i quali ebbe una parte predominante il matematico statunitense Norbert Wiener.\nQuesti, pur provenienti da diverse formazioni intellettuali, erano uniti dall'interesse per gli strumenti concettuali sviluppati dalle tecnologie, allora emergenti, dell'autoregolazione, della comunicazione e del calcolo automatico, e per la loro applicazione allo studio delle funzioni tipiche degli esseri viventi. Nel 1948 Wiener pubblic\u00f2 ; in questo libro, che ottenne grande successo, definiva l'ambito di interesse e gli obiettivi della nuova disciplina, inaugurando anche l'uso del nuovo termine, da lui coniato.\nGeneralit\u00e0.\nLa cibernetica \u00e8 nata dunque come un campo di studi comune tra l'ingegneria, la biologia e le scienze umane. Gi\u00e0 da questo si comprende l'importanza fondamentale per la cibernetica dell'interdisciplinarit\u00e0, che pu\u00f2 essere immediatamente confermata dall'esame dei \"curricula\" estremamente variegati di tutti i suoi protagonisti. Un'altra caratteristica metodologica generale del metodo cibernetico \u00e8 l'attenzione rivolta al comportamento (ed alla sua descrizione matematica) degli oggetti del suo studio, pi\u00f9 che ai dettagli della loro struttura materiale. Da ci\u00f2 deriver\u00e0 una tendenza alla definizione concettuale e, molto spesso, anche alla realizzazione fisica di modelli artificiali della realt\u00e0 biologica, grazie anche alle nascenti possibilit\u00e0 della tecnologia elettronica.\nL'interesse ad uno studio comparato di animale e macchina, o di conseguenza al rapporto tra naturale ed artificiale, rappresenta una caratteristica comune a tutti gli studiosi di cibernetica. L'ampiezza delle conseguenze di questo atteggiamento \u00e8 tale da coinvolgere vari problemi di interesse filosofico; la cibernetica si caratterizza come una nuova forma di riduzionismo, innovatrice rispetto alle forme tradizionali di meccanicismo per aver messo in luce l'importanza del concetto di informazione nell'interpretazione dei fenomeni della vita.\nPer approfondire i contenuti della cibernetica al di l\u00e0 di queste sintetiche definizioni, bisogna ricorrere all'esame del suo effettivo sviluppo storico e delle diverse posizioni di chi ad essa si \u00e8 richiamato, con una particolare attenzione al pensiero dello studioso che ha creato il nome della nuova disciplina. Si \u00e8 trattato infatti di un fenomeno molto ampio, variegato ed interpretato spesso in modo diverso dai suoi protagonisti.\nSi pu\u00f2 comunque dire che nel programma cibernetico si possono individuare tre nuclei, chiaramente rilevabili anche nell'impianto dell'omonimo libro.Il primo, che accompagna tutta l'opera di Wiener, e nel quale \u00e8 fondamentale l'apporto del fisiologo A. Rosenblueth, consiste in un metodo di analisi dei fenomeni biologici basato sull'uso del concetto di retroazione e, pi\u00f9 in generale, di scambio di informazione, sia all'interno dell'organismo, che tra questi e l'ambiente.\nEsso si basa sulla constatazione che l'uso di questi strumenti, nati per studiare il funzionamento di macchine costruite dall'uomo, pu\u00f2 essere esteso alla spiegazione di alcuni tra gli attributi fondamentali del vivente, quali la tendenza al mantenimento della stabilit\u00e0 interna, la capacit\u00e0 di apprendere (ovvero di modificare i propri comportamenti in funzione dell'esperienza) e l'apparente orientamento ad uno scopo delle proprie azioni. In quest'ambito possono essere collocati anche i contributi del britannico W. Ross Ashby. Il secondo nucleo, che nasce tra il 1943 ed il 1945 con il contributo essenziale di J. von Neumann, W. McCulloch e W. Pitts, riguarda l'estensione di questo metodo di analisi alle funzioni cognitive del sistema nervoso centrale ed alle nuove macchine calcolatrici digitali, considerate in modo unitario dal punto di vista del concetto di computazione.\nIl terzo, il cui sviluppo \u00e8 legato alle \"Macy Conferences on Cybernetics\", tenute dal 1946 al 1953, vede l'estensione dei concetti cibernetici allo studio delle scienze sociali. Wiener peraltro non contribuisce direttamente a questa estensione, dichiarandosi anche scettico sulla sua possibilit\u00e0; l'uso dei concetti cibernetici nelle scienze sociali verr\u00e0 analizzato e promosso da studiosi provenienti da quel mondo, tra i quali Margaret Mead e Gregory Bateson. Soprattutto quest'ultimo ha esercitato, nei decenni successivi, un'influenza importante e duratura su varie discipline, basando sulla cibernetica, oltre che lo studio di temi di antropologia e psichiatria, una visione generale della realt\u00e0.\nIl grande dibattito innescato dalla pubblicazione del libro di Wiener e dalle \"Macy Conferences\" dur\u00f2 alcuni anni, per poi spegnersi progressivamente. Alcuni dei motivi di questa evoluzione erano interni alla stessa proposta di Wiener; la sintesi che egli cercava si rivel\u00f2 infatti sia prematura (in relazione alle conoscenze dell'epoca in alcuni campi: ad esempio, la fisiologia del sistema nervoso centrale), sia di ampiezza eccessiva per produrre strumenti di ricerca efficaci. Non fu poi d'aiuto il successo incontrato presso il pubblico dal nome e dalle idee della cibernetica, che port\u00f2 ad un uso spesso improprio del termine e ad un suo discredito nel mondo della ricerca.\nAltri ostacoli sorsero dalle divergenze, personali e scientifiche, che divisero i fondatori della nuova disciplina, impedendo lo stabilirsi di collaborazioni durevoli e di gruppi di lavoro strutturati. Anzi, il movimento cibernetico si trov\u00f2 ad affrontare la concorrenza di nuovi gruppi (ad esempio quello dell'Intelligenza Artificiale), con analoghi interessi, che tuttavia preferivano organizzarsi autonomamente, rivendicando anche una diversa visione su alcuni punti.\nPur se oggi \u00e8 impossibile parlare della cibernetica come di una disciplina attiva o di un movimento scientifico organizzato, le sue idee ed i problemi da essa posti restano ancora al centro del dibattito scientifico in molti ambiti. Il campo di studio delineato dalla cibernetica \u00e8 oggi occupato da molte discipline autonome che, pur se in qualche modo discendenti da una comune radice, ne affrontano i temi con metodi non sempre conciliabili in un quadro unitario.\nLe radici della cibernetica.\nLa cibernetica pu\u00f2 essere considerata il punto di arrivo di alcune linee di pensiero, sviluppatesi nei decenni precedenti gli anni '40 del secolo scorso, in discipline quali la matematica, la tecnologia, la fisiologia generale e del sistema nervoso, la psicologia. Ne ripercorriamo qui le tappe essenziali.\nStoria del termine.\nLa parola greca antica \"kybernetes\" () indica il pilota di una nave. La radice \"kyber\" sta per \"timone\" e trova un parallelo nel latino \"guber\", che ritroviamo nel \"gubernator\", timoniere. \"Kyber\" e \"guber\" fanno evidente riferimento ad una comune progenitrice indoeuropea che significava timone. In ambedue le lingue il termine assume anche, per estensione, un significato metaforico che sta ad indicare colui che guida, o governa, una citt\u00e0 o uno Stato: gi\u00e0 nel greco di Platone \u00e8 attestata, in questo significato pi\u00f9 ampio di \"arte del governo\", l'espressione \"kybernetik\u00e8s techne\".\nNell'accezione politica di Platone, il termine viene ripreso nel 1834 da Amp\u00e8re, nella sua ampia classificazione delle scienze, e qualche anno pi\u00f9 tardi anche dal filosofo polacco Trentowski.\nIntanto, con la rivoluzione industriale, nasceva per la prima volta l'esigenza di costruire macchine che fossero in grado di regolare il proprio funzionamento in modo automatico, cio\u00e8 senza l'intervento umano. L'esempio tipico \u00e8 quello della macchine a vapore, che per le sue applicazioni industriali doveva stabilizzare la velocit\u00e0 di rotazione in condizioni di carico variabili. Questo problema di controllo fu risolto per primo nel 1789 da James Watt, con il cosiddetto \"regolatore centrifugo di velocit\u00e0\"; fu per\u00f2 necessario quasi un secolo, prima che James Clerk Maxwell, nel 1868, descrivesse matematicamente il funzionamento del regolatore, individuando le condizioni di un suo comportamento stabile. Maxwell introdusse in questa occasione il termine \"governor\", per indicare il meccanismo di regolazione.\nIndipendentemente da Platone ed Ampere, ma con un esplicito omaggio a Maxwell, il termine fu reintrodotto da Wiener nell'estate del 1947, anglicizzato in \"cybernetics\", nell'atto di dare il titolo al proprio libro pubblicato l'anno successivo: \"Cybernetics or Control and Communication in the Animal and the Machine\". Nelle intenzioni del suo autore, il libro proponeva un vasto programma di ricerca e, in prospettiva, teneva a battesimo una nuova scienza, fondata appunto sullo studio unificato di animali e macchine dal punto di vista delle teorie del controllo automatico, della comunicazione e del calcolo automatico.\nAl momento della sua creazione, il termine conobbe un successo molto ampio, sia in ambito scientifico che presso il pubblico. L'uso popolare del termine continua ancora oggi, seppure in un senso improprio e lontano dal significato originale, attraverso l'uso del prefisso \"cyber-\" (talvolta italianizzato in \"ciber-\") ad indicare genericamente una connessione con la moderna tecnologia dell'informazione. La sua rilevanza in ambito scientifico \u00e8 invece declinata, parallelamente alla vitalit\u00e0 del movimento, dopo la dispersione del gruppo originale dei primi scienziati raccolti attorno a Wiener e la morte di questi nel 1964.\nLo sviluppo tecnologico e l'emergenza del concetto di informazione.\nMolti degli strumenti di analisi della cibernetica derivano da alcune tecnologie, legate da un comune interesse nella elaborazione dell'informazione, che ricevettero un particolare impulso dallo sviluppo dei dispositivi elettronici durante la prima met\u00e0 del XX secolo.\nL'evoluzione storica della teoria dei \"sistemi di controllo automatico\" inizia praticamente con la regolazione del funzionamento dei motori a vapore. Sulla base del lavoro pionieristico di Maxwell alcuni matematici, tra i quali A. Hurwitz e E. Routh, definirono dei metodi di verifica della stabilit\u00e0 del sistema, pur se in una prospettiva che restava lontana dalla pratica di progetto. Le applicazioni crebbero molto nei decenni successivi, ma restarono sostanzialmente confinate allo sviluppo di servomeccanismi, nell'ambito dei campi di interesse dell'ingegneria meccanica, finch\u00e9 la nascente tecnologia elettronica non apr\u00ec ambiti applicativi totalmente nuovi. Nel 1927 Harold Black dei Bell Labs, per risolvere problemi di comunicazione telefonica a lunga distanza, progett\u00f2 il primo amplificatore esplicitamente basato sull'uso della retroazione. In questo modo si poteva aumentare la larghezza di banda dell'amplificatore, al costo per\u00f2 di maggiori rischi di instabilit\u00e0 del sistema; l'attenzione su questi nuovi problemi favor\u00ec lo sviluppo di nuovi studi sulla stabilit\u00e0, pi\u00f9 vicini alle esigenze dei progettisti, quali quelli di Harry Nyquist e Hendrik Bode, anch'essi dei Bell Labs. La pubblicazione, a partire dalla seconda met\u00e0 degli anni quaranta, dei primi trattati sui sistemi di controllo e la loro progettazione, decret\u00f2 la nascita del controllo automatico come disciplina autonoma.\nCome quello dei controlli automatici, anche lo sviluppo delle \"comunicazioni elettriche\" (dal telegrafo, introdotto da Samuel Morse nel 1837, al telefono, che Alexander Bell speriment\u00f2 con successo nel 1876, alle trasmissioni senza fili, che dai brevetti di Tesla (1896) e di Marconi (1897) portarono fino alla radio ed al radar) vide delle forti innovazioni tecnologiche, ma una relativa costanza dei problemi di base. Indipendentemente dalla tecnologia usata, \u00e8 sempre necessario, infatti, da un lato \"codificare\" un messaggio prima di inviarlo, al fine di migliorare la qualit\u00e0 della trasmissione attraverso un determinato canale; dall'altro, \"filtrarlo\" in ricezione, per eliminare o ridurre il rumore indesiderato, inevitabilmente aggiunto dalla trasmissione.\nLe necessit\u00e0 belliche favorirono la progettazione di sistemi complessi, nei quali interagivano i problemi di controllo e quelli di comunicazione. Nei sistemi di puntamento antiaereo, ad esempio, la velocit\u00e0 di reazione richiesta dalla rapidit\u00e0 del volo aereo imponeva l'automazione di funzioni precedentemente svolte da operatori umani; ora la rilevazione della posizione del bersaglio era affidata al radar, mentre il puntamento delle armi veniva gestito da servomeccanismi. La velocit\u00e0 dei bersagli poneva anche il problema di dirigere il tiro in modo predittivo, cio\u00e8 non verso la posizione attuale del bersaglio, ma verso quella nella quale, nel prossimo futuro, fosse massima la probabilit\u00e0 di trovarlo al momento dell'impatto con il proiettile. Sia il MIT che i Bell Labs lavorarono per il governo USA alla soluzione dei molti problemi tecnici posti dalla progettazione di questi apparati. Al MIT, all'inizio degli anni '40, Wiener affront\u00f2 il problema con la collaborazione dell'ingegnere J. Bigelow; da questa attivit\u00e0 nacque la consapevolezza sulla pervasivit\u00e0 della retroazione e sulla sua funzione nei meccanismi orientati al raggiungimento di un fine.\nPer eliminare dai segnali ricevuti dal radar il rumore indesiderato ad esso sovrapposto, ed individuare la posizione futura del bersaglio mobile, sulla base delle informazioni deducibili dalla sua storia passata, Wiener svilupp\u00f2 una teoria unificata di filtraggio e di predizione, poi pubblicata nel 1949.\nQuesti risultati di Wiener risolvevano in modo generale il tipico problema di filtraggio della tecnica delle comunicazioni, inquadrandolo nell'ambito della teoria statistica. Negli stessi anni, sviluppando il lavoro gi\u00e0 intrapreso dai suoi colleghi dei Bell Labs Nyquist ed Hartley, C. E. Shannon pubblic\u00f2 i suoi due fondamentali articoli su \"A Mathematical Theory of Communication\", che davano un fondamento quantitativo al concetto di informazione ed alle operazioni di codificazione, fondando la moderna teoria dell'informazione. Anche in questo lavoro la trasmissione viene considerata come una teoria statistica; lo stesso Shannon rese esplicitamente omaggio alla tradizione della meccanica statistica utilizzando il termine \"entropia\" come sinonimo di \"quantit\u00e0 di informazione\". Questo risultato conferm\u00f2 Wiener nella convinzione che la teoria generale dei sistemi di comunicazione e controllo, sia naturali che artificiali, che egli voleva creare, non poteva che avere una base statistica.\nLa nascita delle \"macchine calcolatrici\" \u00e8 un processo che ha avuto le sue radici concettuali nei secoli precedenti al novecento, ma che di fatto ha iniziato a produrre risultati significativi con la disponibilit\u00e0 dei primi dispositivi elettromeccanici e, soprattutto, elettronici a vuoto. Nei decenni tra le due guerre assistiamo ad uno sviluppo tecnologico impetuoso che port\u00f2 alla costruzione, durante la II guerra mondiale, di macchine calcolatrici pienamente funzionanti, fondamentali per la soluzione di importanti problemi militari. Tuttavia, in questo processo un ruolo fondamentale fu svolto da una intuizione che proveniva da un ambito apparentemente lontano, quello delle ricerche sulla logica ed i fondamenti della matematica. Nel 1936, infatti, Alan Turing pubblic\u00f2 il suo lavoro \"On Computable Numbers, with an Application to the Entscheidungsproblem\", nel quale definiva un modello di macchina calcolatrice, oggi nota come macchina di Turing, per analizzare il concetto logico-matematico di \u201ccomputabilit\u00e0\u201d. Questa macchina, anche se di livello astratto, e pensata per scopi esclusivamente teorici, rappresenta tuttavia il modello del moderno calcolatore elettronico digitale. Questo pu\u00f2 essere considerato definitivamente nato negli USA con le macchine ENIAC ed EDVAC; un report del 1945, redatto da John von Neumann, che descrive il funzionamento del secondo, definisce un modello di architettura, detto appunto di von Neumann, seguito da praticamente tutti gli elaboratori prodotti da allora. \u00c8 interessante notare come von Neumann fosse ben conscio dell'influenza del lavoro di Turing sullo sviluppo successivo delle macchine calcolatrici automatiche.\nLa connessione tra calcolatori e logica fu ribadita nel 1937 da Shannon, che nella propria tesi di \"Master\" al MIT \"A Symbolic Analysis of Relay and Switching Circuits\" dimostr\u00f2 come il calcolo delle proposizioni espresso dall'algebra di Boole potesse essere usato per analizzare e progettare l\"'hardware\" di un calcolatore digitale.\nLa biologia e l'omeostasi.\nNell'ambito della fisiologia, gi\u00e0 nel secolo XIX Claude Bernard aveva identificato una delle caratteristiche fondamentali degli esseri viventi nella capacit\u00e0 di mantenere, nel proprio \"milieu int\u00e9rieur\" (o \"ambiente interno\", costituito dai fluidi circolanti nel corpo), la costanza nel tempo dei parametri che garantiscono la vita. Queste osservazioni vennero riprese dai fisiologi J. S. Haldane e L. J. Henderson all'inizio del secolo successivo, e finalmente sviluppate appieno dal fisiologo americano Walter Cannon, che nel suo libro \"The wisdom of the body\" (1932), richiamandosi esplicitamente a Bernard, present\u00f2 una descrizione di vari sistemi di controllo presenti negli organismi viventi (quali quelli della composizione del sangue o della temperatura del corpo). Cannon chiam\u00f2 omeostasi la capacit\u00e0 degli essere viventi di mantenere invariati i propri parametri vitali, reagendo ai disturbi esterni che tendono ad alterarli. In questo modo Cannon stabiliva esplicitamente, per la prima volta, un legame tra lo studio della fisiologia degli organismi e quello della stabilit\u00e0 delle macchine o, pi\u00f9 in generale, di \"altri tipi di organizzazioni\".\nL'animale e la macchina.\nL'interesse della cibernetica allo studio comparato di animali e macchine ha le sue radici nella lunga storia degli automi, cio\u00e8 di macchine in grado di imitare funzioni tipiche degli esseri viventi. Chi ha ideato e costruito automi, dall'antichit\u00e0 classica in poi, si \u00e8 sempre preoccupato delle funzioni meccaniche ed energetiche necessarie per dotarli della capacit\u00e0 di compiere azioni autonome. Dall'inizio del secolo XX il concetto di automa mostra una importante evoluzione; le loro funzioni iniziano ad includere in maniera crescente anche la capacit\u00e0 di interazione con l'ambiente circostante, dal quale la macchina pu\u00f2 ricevere delle informazioni che, a loro volta, contribuiscono ad influenzarne il comportamento.\nQuesto processo pu\u00f2 essere esaminato nell'ambito della discussione tra fisiologi e psicologi, in atto dall'inizio del secolo scorso, sull'interpretazione dei fenomeni della vita. In un dibattito che coinvolgeva studiosi quali Loeb, Thorndike, McDougall, Meyer, Hull, Rashevsky, Craik, si confrontavano una concezione meccanicista e riduzionista dei fenomeni biologici, di origine positivista, ed una vitalistica. Per la prima volta la nascente tecnologia elettromeccanica permetteva di concepire, ed anche di costruire, macchine, sia pure rudimentali, che potevano essere usate per dimostrare come un oggetto inorganico potesse simulare una funzione tipica dell'animale, in quanto rivolta ad uno scopo, quale, ad esempio, l'orientamento verso la sorgente di uno stimolo, o intelligente, quali la memoria e l'apprendimento. Si trattava degli esordi di un riduzionismo di tipo nuovo, nel quale era fondamentale (anche se non sempre chiaramente riconosciuto ed enunciato) il concetto di scambio di informazioni tra automa ed ambiente.\nA partire da queste origini la progettazione, anche solo ideale, e la costruzione di automi, nello spirito indicato, \u00e8 divenuto poi uno strumento costante di analisi della cibernetica. Tra gli esempi di automi pi\u00f9 noti, concepiti dai principali esponenti della disciplina, si possono citare tra gli altri l\"'\u201domeostato\u201d\" di Ross Ashby, la \"\u201dtartaruga\u201d\" di Grey Walter, il \"\u201dtopo\u201d\" solutore di labirinti di Shannon, la \"\u201dcimice\"/\"tignola\u201d\" di Singleton e Wiener, che illustra i meccanismi neurologici del tremore degli arti, eccetera.\nL'opera di Wiener e lo sviluppo della cibernetica.\n\"Behavior, Purpose and Teleology\".\nLo stesso Wiener fa risalire la nascita delle idee che condussero alla cibernetica ad un ciclo di incontri tenuti, a partire dagli anni '30 e fino al 1944, presso la Harvard Medical School, dove medici e ricercatori discutevano con matematici, fisici ed ingegneri di problemi interdisciplinari e di metodo scientifico. Wiener, all'epoca un matematico del MIT gi\u00e0 affermato, incontr\u00f2 qui il fisiologo messicano Arturo Rosenblueth, che conduceva gli incontri e che divenne poi suo collaboratore in varie ricerche sui meccanismi di controllo neuromuscolari, oltre che principale interlocutore sui problemi metodologici. Rosenblueth era allievo di Cannon, che ad Harvard dirigeva il dipartimento di Fisiologia della Medical School.\nSuccessivamente, al MIT, Wiener si dedic\u00f2 al progetto dei sistemi di puntamento antiaereo, lavorando con il matematico ed ingegnere Julian Bigelow, anche qui in un ambito interdisciplinare che coinvolgeva matematica e vari campi della tecnologia.\nLa riflessione sulla retroazione sviluppata in queste esperienze condusse Wiener, con Rosenblueth e Bigelow, a proporre, nell'articolo del 1943 \"Behavior, Purpose and Teleology\", una forma di analisi basata, piuttosto che sulla struttura interna degli oggetti di studio, sui loro comportamenti (\"behavior\") osservabili dall'esterno. Da questo punto di vista, macchine ed organismi viventi sono assimilabili, in quanto ambedue in grado di perseguire il raggiungimento di un obiettivo (\"purpose\"), grazie all'uso di meccanismi di retroazione. Questa, nei casi pi\u00f9 complessi, pu\u00f2 essere \"predittiva\", in grado cio\u00e8 di tenere conto dell'evoluzione temporale del suo obiettivo; ci\u00f2 accade, ad esempio, in un animale che caccia una preda in movimento, o in un sistema di puntamento antiaereo, nel quale il tiro avviene verso la posizione stimata futura del bersaglio. I comportamenti \"teleologici\" vengono quindi definiti come quelli orientati ad uno scopo e guidati dalla retroazione che in questo modo diviene, da concetto puramente tecnologico, lo strumento di una \"forma di analisi comune\" che \"pu\u00f2 essere usata per studiare i comportamenti sia delle macchine che degli organismi viventi, indipendentemente dalla loro complessit\u00e0\". Il mondo della biologia e dell'intelligenza diventa cos\u00ec comprensibile senza richiedere l'ipotesi dell'esistenza di una \"causa finale\", e quindi una visione metafisica o non deterministica della realt\u00e0.\nLa modalit\u00e0 di analisi formalizzata nell'articolo sar\u00e0 poi usata abitualmente in ambito cibernetico da vari autori: per evitare di dover studiare sistemi di struttura complessa o sconosciuta, ci si concentra invece sullo sviluppo di modelli, anche semplici, che mostrino per\u00f2 i tratti essenziali del comportamento di interesse.\nProposte analoghe erano state avanzate in Gran Bretagna negli stessi anni da W. Ross Ashby e da Kenneth Craik. Quest'ultimo, uno psicologo coinvolto anch'egli durante la guerra nell'analisi dei sistemi automatici di puntamento antiaereo, prematuramente scomparso nel 1945, pu\u00f2 essere considerato un vero precursore della cibernetica, enunciatore di tesi simili a quelle di Wiener sullo studio unificato di animale e macchina. Nello scritto \"The mechanism of human action\" (1943 - 1945, poi pubblicato postumo) aveva tracciato una distinzione nell'analisi psicologica tra metodi \"analitico\" e \"sintetico\", mostrando come modelli sintetici che impiegano la retroazione possono aiutare a superare la barriera tra mondo inorganico ed intelligenza invocata dal vitalismo.\nIl sistema nervoso come macchina logica.\nNegli Stati Uniti, il mondo della ricerca scientifica entr\u00f2 in contatto con il calcolatore digitale negli anni della guerra ed in quelli immediatamente precedenti. Wiener racconta che il suo interesse per questa tecnologia nacque inizialmente dalla sua collaborazione con Vannevar Bush allo studio dell'analizzatore differenziale. Da quell'esperienza egli trasse la convinzione che fosse necessario passare ad una architettura di calcolatore completamente elettronico, digitale e basato sul sistema di numerazione binario. Anche John von Neumann, uno dei maggiori matematici del XX secolo, membro del prestigioso IAS a Princeton, e gi\u00e0 in contatto con Wiener, inizi\u00f2 ad occuparsi attivamente di calcolo automatico nel suo ruolo di consulente del governo USA, per la risoluzione di problemi di calcolo numerico di interesse militare. Von Neumann aveva anche conosciuto Turing all'IAS gi\u00e0 nel 1936, e gli aveva offerto una posizione nell'Istituto.\nAnche il mondo della neurofisiologia fu interessato nello stesso periodo da una svolta importante, impressa dal neurofisiologo Warren McCulloch. Wiener ebbe l'occasione di incontrarlo tramite Rosenblueth, e successivamente, nel 1942, ad un convegno della Fondazione Macy di New York. McCulloch lavorava ad un modello formale dell'attivit\u00e0 neuronale, che non riusciva a completare a causa delle difficolt\u00e0 tecniche dell'argomento. Egli pot\u00e9 superarle solo grazie all'incontro, a Chicago, con il giovanissimo logico e matematico Walter Pitts, che conosceva a fondo i sistemi logici di Carnap e Russell. Il loro lavoro diede luogo, nel 1943, al fondamentale articolo \"A Logical Calculus of Ideas Immanent in Nervous Activity\". Nello stesso anno, Wiener accolse Pitts nel suo gruppo di lavoro al MIT e, presumibilmente, lo mise in contatto, assieme a McCulloch, con von Neumann.\nIl risultato di McCulloch e Pitts resta la prima formalizzazione dell'equivalenza logica tra il sistema nervoso ed un calcolatore elettronico, e della possibilit\u00e0 di rappresentare ambedue con strumenti della logica formale. Gli autori mostrarono infatti che una rete neuronale pu\u00f2 essere descritta dalla logica delle proposizioni e quindi dall'algebra di Boole, analogamente a quanto trovato sei anni prima da Shannon per i circuiti digitali. Von Neumann comment\u00f2: \"Si \u00e8 sostenuto spesso che le attivit\u00e0 e le funzioni del sistema nervoso umano siano cos\u00ec complesse da non poter essere eseguite da nessun meccanismo ... Il risultato di McCulloch e Pitts mette fine a tutto questo e prova che tutto ci\u00f2 che pu\u00f2 essere descritto completamente e senza ambiguit\u00e0 a parole, pu\u00f2 essere ipso facto realizzato con una rete neurale finita\". Nel suo \"First Draft\" del 1945 sull'architettura dell'EDVAC egli cit\u00f2 esplicitamente i risultati di McCulloch e Pitts, usandoli come modello (l'unico disponibile all'epoca) di un circuito digitale sincrono. Alcuni anni dopo, lo sviluppo del concetto formale di automa permise la costruzione di un modello che poteva descrivere in modo unitario il comportamento di sistemi diversi come la macchina di Turing, le reti neurali, i calcolatori digitali con il loro software, i circuiti elettronici digitali.\nDopo l'articolo del 1943, McCulloch e Pitts pubblicarono anche altri rilevanti risultati. Nel 1947, ad esempio, in \"On How We Know Universals: The Perception of Auditory and Visual Forms\", che Wiener cita estensivamente in \"La cibernetica\", approfondirono i meccanismi neurofisiologici di costruzione degli universali dai dati della percezione. Dal loro modello di reti di neuroni nacque un filone di studi, ancora oggi fiorente, sullo sviluppo di modelli formali del sistema nervoso per lo studio teorico di processi come la percezione e l'apprendimento.\nWiener avvert\u00ec la necessit\u00e0 di un approfondimento di questi temi, anche dal punto di vista delle sue tesi su teleologia e retroazione. Egli promosse quindi, assieme a von Neumann, un incontro che si tenne a Princeton, all'inizio del 1945, con la partecipazione, tra gli altri, di Wiener, McCulloch e Pitts, del neurofisiologo R. Lorente de N\u00f2, del matematico ed esperto di calcolatori H. Goldstine. Questo incontro costitu\u00ec la prima occasione di contatto tra matematici, ingegneri del controllo e del calcolo automatico, e neurofisiologi, che rappresentavano le discipline sulle quali sar\u00e0 costruito l'impianto de \"La cibernetica\". Ci furono dei tentativi di organizzare tra i partecipanti all'incontro un gruppo di lavoro stabile, per il quale fu anche ipotizzato il nome di \"Teleological Society\", e che si realizzer\u00e0 poi nell'ambito delle \"Macy Conferences on Cybernetics\", che saranno promosse dalla Fondazione Macy a partire dal 1946.\nIn seguito, von Neumann espresse scetticismo sulla possibilit\u00e0 di affrontare lo studio del funzionamento del cervello umano sulla base delle conoscenze di neurofisiologia allora disponibili, probabilmente ritenendo prematura la sintesi cercata in quest'ambito da Wiener. Negli anni seguenti, utilizzando il concetto di automa, analizz\u00f2 varie funzioni tipiche degli esseri viventi, quali la capacit\u00e0 di riproduzione (fondando lo studio degli automi cellulari), o quella di fornire prestazioni affidabili partendo da componenti soggetti ad errori, come accade nel sistema nervoso animale. Questi documenti, rimasti allo stato di abbozzo anche a causa della prematura scomparsa dell'autore, avvenuta nel 1957, suggeriscono un suo piano per lo sviluppo di una propria teoria unitaria del cervello e delle macchine calcolatrici.\n\"Cybernetics\".\nPer Wiener ed il primo nucleo di cibernetici una importante occasione di discutere le proprie idee e stabilire nuovi contatti nacque dagli incontri interdisciplinari promossi dalla Fondazione Macy ed in particolare dal suo direttore Frank Fremont-Smith. La fondazione, che gi\u00e0 aveva curato la conferenze del 1942 che vide il primo incontro tra Wiener e McCulloch, organizz\u00f2 dal 1946 al 1953, con cadenza semestrale, dieci incontri interdisciplinari, inizialmente indicati come \"\"Conferenze sui meccanismi di retroazione e sui sistemi a causazione circolare nei sistemi biologici e sociali\", e pi\u00f9 semplicemente, dal 1948 in poi, \"Conferenze sulla Cibernetica\"\". Tramite di esse vennero in contatto con le idee della cibernetica personalit\u00e0 quali Shannon, il neuroanatomista Gerhardt von Bonin, l'etologo Theodore C. Schneirla, gli psicologi Heinrich Kl\u00fcwer, Kurt Lewin, Lawrence Kubie e Molly Hollower, il pedagogista Lawrence Frank, gli antropologi Margaret Mead e Gregory Bateson, il sociologo Paul Lazerfeld, il matematico e statistico Leonard Jimmie Savage, l'economista Oskar Morgenstern, il filosofo ed epistemologo Filmer C. S. Northrop, ed altri. Alle conferenze parteciparono i anche due cibernetici britannici, lo psichiatra W. Ross Ashby ed il neurologo William Grey Walter.\n\u00c8 sotto l'impulso delle conferenze interdisciplinari dalla Fondazione, e nel clima di dialogo e confronto con gli altri partecipanti, che Wiener conia il neologismo cibernetica, e pubblica nel 1948 la sua . Questa abbraccia un ambito interdisciplinare molto vasto, che comprende la matematica dei processi aleatori e dell'analisi armonica, la teoria del controllo e delle comunicazioni, la fisiologia generale e quella del sistema nervoso, la logica, la psicologia. L'obiettivo del lavoro \u00e8 sempre quello duplice che ha sin qui motivato l'autore: usare i nuovi strumenti concettuali sviluppati nello studio delle macchine per arrivare ad una migliore comprensione degli esseri viventi, e progettare macchine in grado di emulare le prestazioni ed il comportamento degli animali. Nell'opera possono essere individuati alcuni temi prevalenti:\nI due capitoli IX e X, aggiunti con la seconda edizione, affrontano i temi dell'apprendimento, della auto-replicazione e dell'auto-organizzazione nei sistemi complessi.\nDopo il 1948.\nIl libro di Wiener e l'attivit\u00e0 del gruppo delle Macy Conferences, che continu\u00f2 a riunirsi fino al 1953, aiutarono a diffondere i principi del metodo cibernetico ed a far nascere varie iniziative scientifiche che ad esso si richiamarono esplicitamente. Grazie anche a questi contributi, tra la fine degli anni '40 e l'inizio del decennio successivo, la cibernetica conobbe un periodo di grande visibilit\u00e0 e di interesse, da parte sia del mondo della ricerca che di quello della cultura popolare.\nSuccessivamente inizi\u00f2 un declino dovuto a vari fattori.\nInnanzitutto sorsero divergenze, sia personali che scientifiche, tra i protagonisti del movimento cibernetico. Dopo il 1951, n\u00e9 Wiener n\u00e9 von Neumann parteciparono pi\u00f9 alle Conferenze Macy, la cui presidenza era tenuta da McCulloch. Wiener e von Neumann si erano allontanati per motivi sia di ordine ideologico (Wiener aveva maturato un pacifismo radicale, mentre von Neumann lavorava a contatto con il mondo della difesa USA) che di diversa visione dei problemi di analisi della mente. Inoltre, Wiener vedeva con sospetto l'attivit\u00e0 di McCulloch, nel frattempo trasferitosi al MIT, temendo che volesse appropriarsi della guida scientifica del movimento cibernetico; questa situazione esplose poi, nel 1953, in una sua irreparabile rottura personale nei confronti sia di McCulloch che di Pitts. In quel periodo Pitts stava sviluppando la sua tesi di dottorato in matematica sotto la guida di Wiener, per la quale aveva sviluppato un nuovo modello di rete neurale, basato su un ampio uso della meccanica statistica, pi\u00f9 complesso rispetto a quello oggetto del suo articolo con McCulloch del 1943. A seguito della rottura, Pitts cess\u00f2 ogni attivit\u00e0 di ricerca e distrusse tutte le sue carte, inclusa la bozza di tesi, entrando in una lunga crisi personale dalla quale non riusc\u00ec pi\u00f9 ad emergere. Il gruppo di giovani neurofisiologi raccolto attorno a Wiener per iniziativa del presidente del MIT J. Wiesner, che comprendeva, oltre a Pitts, Jerome Lettvin, Oliver Selfridge e Patrick Wall, si disperse, mettendo fine ad un ambiente nel quale si combinavano in modo unico conoscenze matematiche e biologiche.\nInoltre, l'interesse per la cibernetica da parte di una vasta platea di discipline, in gran parte nell'ambito delle scienze umane e sociali, portarono ad un uso del termine sempre meno preciso e definito. Allo stesso modo, l'esplosione dell'interesse popolare e dei mezzi di comunicazione per la cibernetica, e la inevitabile banalizzazione del termine che ne segu\u00ec, erose la credibilit\u00e0 del programma, spesso associato ad iniziative e posizioni non scientifiche. Nel 1956 Shannon us\u00f2 l'espressione \"bandwagon\" per descrivere un fenomeno analogo che avveniva per il termine \"informazione\", con considerazioni che si sarebbero potute applicare allo stesso modo al termine cibernetica. Ci\u00f2 comport\u00f2 la tendenza, per gli studiosi di argomenti di interesse cibernetico, a usare altri termini per descrivere la propria attivit\u00e0.\nInfine, la nascita (tradizionalmente associata ad un seminario estivo tenutosi presso il Dartmouth College nel 1956) dell'intelligenza artificiale (IA) come movimento autonomo ed organizzato, ha rappresentato un altro motivo di indebolimento della cibernetica. Si trattava infatti di movimenti con obiettivi largamento coincidenti, ma animati da ricercatori in gran parte di diversa estrazione, e con un differente approccio ai problemi; l'IA era concentrata sull'analisi dell'intelligenza da un punto di vista computazionale, e trascurava sia il ruolo della retroazione che il parallelismo tra animali e macchine.\nIn ogni caso, dopo la fine delle Conferenze Macy, vari autori, richiamandosi alla cibernetica, vi apportarono contributi personali originali, anche se spesso divergenti dall'impostazione degli iniziatori della disciplina. Il filosofo ed epistemologo americano di origine tedesca Ernst von Glasersfeld, psicologo di formazione, per un periodo collaboratore di Ceccato in Italia, elabor\u00f2 una posizione filosofica da lui stesso indicata come \"costruttivismo radicale\". Contributi originali in campo psicologico vennero anche dal britannico, ingegnere di formazione, Gordon Pask.\nGregory Bateson e Margaret Mead, ambedue membri del gruppo delle Conferenze Macy, lavorarono per incorporare le idee della cibernetica nell'antropologia; in particolare, Bateson se ne serv\u00ec per sviluppare un sistema multidisciplinare che includeva anche elementi tratti dalla psichiatria, la biologia e l'epistemologia. Alcune sue opere, come \"Steps to an ecology of mind\" (1972) o \"Mind and Nature: A Necessary Unity\" (1979), hanno esercitato una vasta influenza e continuano ad essere lette ancora oggi.\nL'americano Jay Forrester ed il britannico Stafford Beer, provenienti da diverse discipline (rispettivamente, l'ingegneria elettronica e la ricerca operativa), si richiamarono ai principi della cibernetica lavorando nell'ambito dei sistemi complessi in ambito organizzativo ed economico.\nIl biologo cileno Humberto Maturana negli anni '50 fu collaboratore al MIT di Pitts e Lettvin, con i quali pubblic\u00f2 alcuni importanti contributi di neurofisiologia della visione. Successivamente, assieme al suo allievo Francisco Varela, elaborar\u00f2 una teoria del mondo biologico basata sul concetto di \"autopoiesi\".\nHeinz von Foerster, fisico di formazione, si occup\u00f2 di elettronica, informatica e biofisica. Legato a McCulloch, fu uno dei frequentatori pi\u00f9 assidui delle Conferenze Macy, delle quali cur\u00f2 la pubblicazione degli atti. Fond\u00f2 nel 1958 il \"Biological Computer Laboratory\" (BCL) all'Universit\u00e0 dell'Illinois, che fino al 1976 fu un centro di ricerca ed elaborazione per la seconda generazione di cibernetici, ed ospit\u00f2 tra gli altri come docenti Ashby, Pask, Beer, Maturana, Varela, von Glasersfeld, J. Lilly. von Foerster propose il concetto di \"cibernetica del secondo ordine\", o \"cibernetica della cibernetica\", per indicare il proprio lavoro e quello di altri esponenti.\nLa cibernetica fuori dagli USA.\nIn Italia.\nIn Italia le idee di Wiener si diffusero fortemente nella comunit\u00e0 accademica degli epistemologi e dei fisici. Precedentemente all'ultima riforma universitaria l'ordinamento accademico italiano prevedeva anche una laurea in \"fisica-cibernetica\" e presso la facolt\u00e0 di scienze fu istituita una cattedra in cibernetica, ancora oggi attiva in qualche facolt\u00e0 ma con contenuti didattici molto variegati.\nTra i principali gruppi di ricerca cibernetici che operarono in Italia vanno citate quello napoletano, quello genovese, e la \"scuola operativa italiana\" (SOI).\nIl primo nacque dalla iniziativa del fisico teorico Eduardo Renato Caianiello, il quale fond\u00f2 nel 1957 l'Istituto di fisica teorica dell'Universit\u00e0 di Napoli, e successivamente form\u00f2 al suo interno, in collaborazione con il CNR, un Gruppo di Cibernetica con sede a Pozzuoli. Caianiello si dedic\u00f2 principalmente allo studio delle reti neurali; con lui collabor\u00f2 sin dall'inizio Valentino von Braitenberg, neurofisiologo, e per un periodo anche il fisico, matematico e ingegnere Giacomo della Riccia, poi ultimo collaboratore di Wiener al MIT. Caianiello, che conobbe personalmente Wiener nel 1954, e lo ricevette poi pi\u00f9 volte a Napoli, mantenne relazioni di collaborazione con questi ed altri esponenti di primo piano della cibernetica. Tra i membri della scuola di Caianiello non possono essere dimenticati i fisici e matematici Luigi Maria Ricciardi, Francesco Lauria, Aldo De Luca e Settimo Termini.\nAnche il secondo gruppo nacque ad iniziativa del CNR, che cre\u00f2 il Laboratorio di cibernetica e biofisica di Genova, con sede a Camogli, particolarmente attivo, con il suo promotore, il biofisico Antonio Borsellino (1915-1992), Augusto Gamba (1923-1996), ed altri, nella ricerca sui sistemi adattivi di apprendimento e riconoscimento delle forme. Il sistema \"PAPA\" (Programmatore ed Analizzatore Probabilistico Automatico), da essi proposto a partire dal 1961, suscit\u00f2 attenzione ed interesse a livello internazionale.\nOggi il centro di Camogli costituisce, assieme ad altri laboratori del CNR a Milano, Pisa, Palermo e Trento, l'Istituto di Biofisica del CNR, che si occupa dello studio della struttura e dei meccanismi di funzionamento dei sistemi biologici con metodi interdisciplinari tipici della fisica e della matematica. Dal canto suo, l\u2019attuale Istituto di cibernetica napoletano, accanto a progetti di bioinformatica e di reti neurali, ha sviluppato prevalentemente ricerche in fisica della superconduttivit\u00e0. Infine, sia nell\u2019Universit\u00e0 di Genova sia in quella di Napoli Federico II sono stati inaugurati importanti laboratori di robotica.\nLa \"scuola operativa italiana\", fondata da Silvio Ceccato, oper\u00f2 principalmente in ambito linguistico. Con Ceccato collaborarono Giuseppe Vaccarino e Vittorio Somenzi. Di Somenzi va ricordata l'antologia \"La filosofia degli automi\", che per prima present\u00f2 in italiano i testi classici della cibernetica. Egli fu poi docente di filosofia della scienza presso La Sapienza a Roma, ove nello studio metodologico e filosofico della cibernetica e dell'intelligenza artificiale gli \u00e8 succeduto Roberto Cordeschi.\nTra i cibernetici italiani si possono ricordare inoltre Giuseppe Trautteur, Giuseppe O. Longo.\nAltri paesi.\nIn Gran Bretagna viene spesso considerato un anticipatore dell'analisi cibernetica lo psicologo Kenneth Craik, prematuramente scomparso nel 1945. Pi\u00f9 tardi, tra il 1949 ed il 1958, alcuni scienziati interessati alle relazioni tra macchine ed organismi naturali avevano dato vita ad un gruppo informale, noto come Ratio Club. Tra i suoi frequentatori sono da ricordare lo psichiatra W. Ross Ashby, il neurofisiologo William Grey Walter, il fisico e teorico dell'informazione Donald M. MacKay. Lo stesso Turing, anch'egli membro del club, svilupp\u00f2 dopo la guerra un interesse per l'analisi matematica di problemi biologici.\nAl di fuori del Ratio Club, il premio Nobel ungherese naturalizzato britannico Dennis Gabor, pur non aderendo al movimento cibernetico, persegu\u00ec interessi simili. Pi\u00f9 tardi, Stafford Beer introdusse nell'ambito degli interessi cibernetici la ricerca operativa ed i problemi organizzativi.\nIn Unione Sovietica, nonostante problemi ideologici e politici legati alla difficolt\u00e0 dei rapporti con l'Occidente, gli studi cibernetici si diffusero ampiamente. Peraltro, la matematica sovietica (con studiosi quali Lyapunov, Markov, Kolmogorov, Khintchine, Stratonovich, Pontryagin, ed altri) era tradizionalmente impegnata in aree di interesse cibernetico, quali lo studio dei processi stocastici, le teorie dei segnali, dell'informazione e del controllo.\nIn Cile va ricordata l'attivit\u00e0 dei biologi Humberto Maturana, gi\u00e0 collaboratore di McCulloch e Pitts, e Francisco Varela.\nLa nascita di una storiografia della cibernetica.\nSpentosi il clamore sulla cibernetica, dopo la fine degli anni Sessanta, subentr\u00f2 l'ignoranza di cosa fosse stata nel dettaglio questa grandiosa esperienza scientifica, dove risiedono - come detto - molte delle radici delle scienze e tecnologie attuali. Ci\u00f2 dipendeva anche dalla scarsa attenzione alla storia degli eventi tipica del mondo della ricerca, sempre proiettato verso il nuovo. Cos\u00ec ci ritrovammo senza cibernetica e senza sapere cosa fosse stata.\nAnche per l'effetto distanziante del tempo e ad opera soprattutto di \"outsiders\", a partire dal 1980 \u00e8 nata una storiografia avvertita della cibernetica. Va citata innanzitutto quella che si \u00e8 concentrata sulla figura di Wiener.\nIl primo ad inaugurare questa storiografia fu il fisico statunitense, Steve J. Heims, che aveva scoperto con meraviglia la complessa nebulosa cibernetica delle origini, e gli dedic\u00f2 due ampie opere: una che confronta von Neumann e Wiener, l'altra dedicata alle \"Macy Conferences on Cybernetics\".\nGli fece seguito, nel 1990, un libro di Pesi R. Masani, matematico che aveva lavorato a fianco di Wiener negli ultimi anni della sua vita, e coglie globalmente la figura di Wiener entrando nei particolari della matematica wieneriana, cercando di renderla comprensibile ai pi\u00f9, e dando in proposito un contributo fondamentale.\nNel 1994 ha cominciato a dedicarsi allo studio della figura di Wiener Leone Montagnini, che ha approfondito gli aspetti filosofici e sociologici della sua formazione (Wiener aveva un Ph.D. in filosofia) e della sua opera, nonch\u00e9 alcuni fondamentali snodi storiografici sull'evoluzione della cibernetica. Questi contributi sono confluiti, aggiornati e organicamente sistematizzati, nel volume \"Le armonie del disordine\".\nL'eredit\u00e0 della cibernetica.\nLa cibernetica ha rappresentato un tentativo di sintesi tra diverse discipline, alcune delle quali, all'epoca, in fase nascente. Oggi il campo di interessi delineato da Wiener \u00e8 occupato da varie discipline specialistiche, tutte in qualche modo discendenti da quell'esperienza originaria, nelle quali \u00e8 per\u00f2 prevalente il momento analitico. I problemi da affrontare per arrivare ad una teoria unificata degli animali e delle macchine si sono rivelati, infatti, pi\u00f9 complessi di quanto forse potessero apparire nel 1948.\nTra le discipline il cui sviluppo \u00e8 stato influenzato dall'esperienza cibernetica si devono citare almeno:"}
{"id": "31701", "revid": "404338", "url": "https://it.wikipedia.org/wiki?curid=31701", "title": "Bastiglia (disambigua)", "text": ""}
{"id": "31705", "revid": "1226", "url": "https://it.wikipedia.org/wiki?curid=31705", "title": "Filesystem", "text": ""}
{"id": "31706", "revid": "729019", "url": "https://it.wikipedia.org/wiki?curid=31706", "title": "Presa della Bastiglia", "text": "La presa della Bastiglia da parte dei cittadini francesi, avvenuta marted\u00ec 14 luglio 1789 a Parigi, fu l'evento storico culminante della Rivoluzione francese in quanto la Bastiglia era il simbolo dell'ancien r\u00e9gime. L'avvenimento, sebbene di per s\u00e9 poco importante sul piano pratico, assunse un enorme significato simbolico a tal punto da essere considerato il vero inizio della rivoluzione.\nLa convocazione degli Stati Generali a Versailles il 5 maggio 1789 per cercare di sanare la difficile crisi politica, sociale ed economica in cui versava la Francia, anim\u00f2 nei mesi seguenti il dibattito politico che si estese fino ai salotti e alle piazze della capitale, a tal punto da indurre il re Luigi XVI a schierare i suoi soldati attorno a Versailles, Parigi, S\u00e8vres e Saint-Denis. Sabato 11 luglio il Ministro delle Finanze Jacques Necker venne destituito dal re, essendosi guadagnato l'inimicizia da parte della corte per aver manifestato in parecchie occasioni delle idee filo-popolari.\nVenne inoltre eseguita una riorganizzazione a livello generale mediante diverse sostituzioni: Victor-Fran\u00e7ois de Broglie, Roland-Michel Barrin de La Galissoni\u00e8re, Paul Fran\u00e7ois de Quelen de la Vauguyon, Louis Auguste Le Tonnelier de Breteuil e Joseph Foullon de Dou\u00e9 furono nominati per sostituire Louis Pierre de Chastenet de Puysegur, Armand Marc de Montmorin-Saint-H\u00e9rem, C\u00e9sar-Guillaume de La Luzerne, Fran\u00e7ois-Emmanuel Guignard de Saint-Priest e Necker.\nStoria.\n12 luglio.\nDomenica 12 luglio, la popolazione di Parigi, che da mesi viveva in uno stato di povert\u00e0 e con la paura che una grave carestia colpisse da un momento all'altro il Paese, venne a conoscenza della destituzione di Necker e organizz\u00f2 una grande manifestazione di protesta, durante la quale furono portate delle statue raffiguranti i busti di Necker e del Duca d'Orl\u00e9ans. Camille Desmoulins, secondo Fran\u00e7ois-Auguste Mignet, aizz\u00f2 la folla salendo su un tavolo con la pistola in mano ed esclamando: \u00abCittadini, non c'\u00e8 tempo da perdere; la dimissione di Necker \u00e8 l'avvisaglia di un San Bartolomeo per i patrioti! Proprio questa notte i battaglioni svizzeri e tedeschi lasceranno il Campo di Marte per massacrarci tutti; una sola cosa ci rimane, prendere le armi!\u00bb. Alcuni soldati tedeschi (l'esercito di Luigi XVI comprendeva anche reggimenti stranieri, pi\u00f9 obbedienti al re rispetto alle truppe francesi), ricevettero l'ordine di caricare la folla, provocando diversi feriti e distruggendo le statue. Il dissenso dei cittadini aument\u00f2 a dismisura e l'Assemblea Nazionale avvert\u00ec il re del pericolo che avrebbe corso la Francia se le truppe non fossero state allontanate, ma Luigi XVI rispose che non avrebbe cambiato le sue disposizioni.\n13 luglio.\nLa mattina del 13 luglio, quaranta dei cinquanta ingressi che permettevano di entrare a Parigi vennero dati alle fiamme dalla popolazione in rivolta. I reggimenti della Guardia francese formarono un presidio permanente attorno alla capitale, sebbene molti di questi soldati fossero vicini alla causa popolare. I cittadini cominciarono a protestare violentemente contro il governo affinch\u00e9 riducesse il prezzo del pane e dei cereali e saccheggiarono molti luoghi sospettati di essere magazzini per provviste di cibo; uno di questi fu il convento di Saint-Lazare (che fungeva da ospedale, scuola, magazzino e prigione), dal quale vennero prelevati 52 carri di grano.\nIn seguito a questi disordini e saccheggi, che continuavano ad aumentare, gli elettori della capitale (gli stessi che votarono durante le elezioni degli Stati generali) si riunirono in assemblea elettorale al Municipio di Parigi e decisero di organizzare una milizia cittadina composta da borghesi che garantisse il mantenimento dell'ordine e la difesa dei diritti costituzionali (due giorni dopo, con Gilbert du Motier de La Fayette, venne denominata Guardia Nazionale). Ogni uomo inquadrato in questo gruppo avrebbe portato, come segno distintivo, una coccarda con i colori della citt\u00e0 di Parigi (blu e rosso). Per armare la milizia, si cominciarono a saccheggiare i luoghi dove si riteneva fossero custodite le armi.\n14 luglio.\nLa mattina di marted\u00ec 14 luglio, gli insorti attaccarono l'H\u00f4tel des Invalides con l'obiettivo di procurarsi delle armi impossessandosi cos\u00ec di circa ventottomila fucili e qualche cannone, ma non trovarono la polvere da sparo e pertanto decisero di assaltare la prigione-fortezza della Bastiglia (vista dal popolo come un simbolo del potere monarchico), nella quale erano tenuti in custodia anche sette detenuti. Gli elevati costi di mantenimento di una fortezza medievale cos\u00ec imponente, adibita all'epoca a una funzione limitata come quella di carcere, port\u00f2 alla decisione di chiudere i battenti e probabilmente fu per questo motivo che il 14 luglio gli alloggi della prigione erano praticamente vuoti. La guarnigione della fortezza era composta da 82 invalidi, soldati veterani non pi\u00f9 idonei a servire in combattimento, ai quali il 7 luglio si aggiunsero 32 guardie svizzere comandate dal luogotenente Ludwig von Fl\u00fce. Il governatore della prigione (figlio di un precedente governatore) era il marchese de Launay.\nVisto il presidio circondato, pur avendo la forza per respingere l'attacco, tent\u00f2 di parlamentare con tre rappresentanti del comitato permanente, provenienti direttamente dall'H\u00f4tel de Ville, e alla fine si arriv\u00f2 all'accordo di far allontanare i cannoni e far visitare la fortezza a quegli stessi rappresentanti, pur di evitare un bagno di sangue. Tuttavia, a differenza di Sombreuil, che aveva ceduto ai rivoltosi e aperto le porte, fedele al regolamento, riconosceva solo gli ordini del re e non aveva alcuna intenzione di fornire alla folla polvere da sparo e cartucce conservati nelle cantine, ne tanto meno di aprire le porte e consentire l'occupazione della Bastiglia da parte della milizia borghese, ribadendo con fermezza che avrebbe aperto il fuoco solo se attaccato. Nel frattempo, per\u00f2, gli insorti riuscirono a rompere le catene che reggevano il ponte levatoio e si riversarono all'interno della fortezza. La guarnigione della Bastiglia, su ordine del comandante, apr\u00ec il fuoco sulla folla. Rifiut\u00f2 il dialogo e fece sparare sulla terza delegazione municipale venuta a parlamentare. Dopo un quarto e ultimo tentativo di mediazione, senza risultato, sia la guarnigione che gli assedianti aprirono il fuoco, causando quasi cento morti e pi\u00f9 di sessanta feriti tra la folla esposta, ma solo un morto e tre feriti tra i difensori che ben protetti sparavano da scappatoie e merli. La folla scatenata tir\u00f2 colpi di fucile isolati per circa quattro ore, senza fare alcun danno alle torri. Fin dall'inizio delle trattative, il governatore prendeva tempo, attendendo rinforzi che per\u00f2 non sarebbero mai arrivati. Fu allora che arriv\u00f2 un gruppo di 61 guardie francesi disertori, comandati dai sottotenenti Pierre-Augustin Hulin e Andr\u00e9 Jacob Eli\u00e9, che si trascinarono dietro sei cannoni, presi dalla loro caserma, che cambiarono le sorti dello scontro puntando l'artiglieria contro le porte e i ponti levatoi. Gli uomini del regio esercito, accampati nel vicino Campo di Marte, non intervennero.\nIl marchese si ricompose e, quando ordin\u00f2 improvvisamente il fuoco eccessivo, la stessa guarnigione lo supplic\u00f2 di arrendersi, essendo inoltre senza fonte di acqua e solo forniture alimentari limitate all'interno, ma von Fl\u00fce si oppose. Il governatore, eccitato, piuttosto che arrendersi e lasciare ai ribelli il custodito arsenale, corse nel suo ufficio e scrisse un biglietto come ultimatum, dicendo che avrebbe acceso i 20.000 chili di polvere da sparo all'interno della fortezza, facendo esplodere se stesso e tutti gli altri, se l'assedio non fosse stato revocato e la folla non si fosse ritirata. Von Fl\u00fce, stupito, cerc\u00f2 di assicurargli che tali estremi non erano necessari ma, seguendo gli ordini, gli svizzeri distribuirono il biglietto attraverso un buco nel ponte levatoio. Fuori la folla respinse le richieste lette da Stanislas-Marie Maillard, urlando di abbassare il ponte levatoio. Decise quindi di perire, piuttosto che sottomettersi, e si rec\u00f2 nei sotterranei della torre Libert\u00e9 con la torcia accesa di uno cannonieri sui bastioni per dare fuoco ai 250 barili di polvere da sparo, seppellendo sotto le sue rovine assediati e difensori, ma due Invalidi, i sottufficiali Ferrand e Biguard, lo fermarono proprio mentre, tremando violentemente, stava per compiere la detonazione fatale. Minacciandolo di morte con la baionetta sul petto visto che, con pietose suppliche, cercava ancora di raggiungere il suo scopo, alcuni degli Invalidi della guarnigione gli si affollarono intorno. Li supplic\u00f2 allora, almeno, che riprendessero le torri, ma dichiararono che non avrebbero pi\u00f9 combattuto contro i loro concittadini, imponendo poi una capitolazione. Non potendo resistere, fu allora costretto a permettere agli Invalidi di battete un colloquio, issare una bandiera bianca e vedere se riuscivano a ottenere la promessa che non sarebbero stati massacrati, esigendo dalle guardie francesi gli onori di guerra per lasciare il forte. Invece, il caporale Guiard e il soldato Perreau, spaventati che il popolo intransigente stesse per usare i cannoni, aprirono da soli la porta e abbassarono il grande ponte levatoio, consegnando la fortezza. La Bastiglia fu quindi invasa e conquistata dai ribelli solo perch\u00e9 il governatore, devoto al sovrano, venne abbandonato dalle sue truppe.\nGli insorti riuscirono cos\u00ec a occupare la prigione-fortezza. Le guardie uccise vennero decapitate e le loro teste furono infilzate su pali appuntiti e portate attraverso tutta la citt\u00e0. Il resto della guarnigione fu fatta prigioniera e condotta al Municipio ma, lungo la strada, in piazza de Gr\u00e8ve, Launay fu preso dalla folla e linciato. Uno degli insorti lo decapit\u00f2 e infilz\u00f2 la testa su una picca.\nI prigionieri trovati all'interno della fortezza e rilasciati furono sette: quattro falsari di documenti, due malati mentali e un libertino; dopo la liberazione i quattro falsari fecero perdere le proprie tracce mentre gli altri furono portati in trionfo per la citt\u00e0, ma i due malati mentali, il giorno dopo, furono rinchiusi nell'ospizio di Charenton. Fino a pochi giorni prima nella Bastiglia vi era stato rinchiuso anche il marchese Donatien Alphonse Fran\u00e7ois de Sade, che infiamm\u00f2 gli animi dei suoi concittadini descrivendo, con particolari raccapriccianti e fantasiosi, le torture che l\u00ec si eseguivano; venne trasferito al manicomio di Saint-Maurice il 4 luglio.\nRitornando al Municipio la folla accus\u00f2 il \"pr\u00e9v\u00f4t des marchands\" (carica corrispondente a quella di un sindaco), Jacques de Flesselles, di tradimento. Durante il viaggio, che lo avrebbe portato al Palais-Royal per essere processato, fu assassinato e poi decapitato.\nIl caso del Conte di Lorges.\nIn quanto nessun prigioniero liberato alla Bastiglia risultava essere stato precedentemente imprigionato per motivi politici, si sent\u00ec il bisogno di inventare un prigioniero pi\u00f9 rappresentativo al fine di rendere l'avvenuta liberazione pi\u00f9 mirabile agli occhi dell'opinione pubblica. Sfruttando l'imponente barba bianca di uno dei prigionieri (Jacques-Fran\u00e7ois-Xavier de Whyte, Conte de Malleville) ci si invent\u00f2 la figura fittizia del Conte di Lorges (realmente esistito circa un secolo prima e incarcerato nella Bastiglia per aver assassinato un prete).\nConseguenze.\nInizialmente, a corte, la Presa della Bastiglia non ebbe affatto il risvolto simbolico che oggi le si attribuisce universalmente (ovvero l'inizio della Rivoluzione francese), ma fu considerata alla stregua di uno dei tanti tumulti allora frequenti a Parigi. Lo stesso Luigi XVI, rientrato a palazzo da una battuta di caccia, scrisse nel suo diario quel giorno \"rien\" (niente), a significare che non era accaduto nulla di rilevante o che meritasse di essere ricordato (anche se va specificato che quello era il diario di caccia del re, e \"rien\" era presente ogniqualvolta il re non avesse preso alcuna preda). Inoltre, terminati gli scontri e con la Bastiglia ancora in fumo, soltanto la sera del 14 luglio il re venne a conoscenza dei tumulti e della Presa della Bastiglia da un suo servitore; il re gli chiese: \u00ab\u00c8 una ribellione?\u00bb - e il servitore rispose: \u00abNo, sire! Una rivoluzione!\u00bb.\nDurante la crisi, intanto, anche l'Assemblea nazionale costituente svolse un ruolo abbastanza passivo. Le notizie da Parigi raggiungevano Versailles con difficolt\u00e0 e i deputati non erano ben informati di ci\u00f2 che stava realmente accadendo. L'Assemblea continu\u00f2 comunque a seguire tutta la situazione e i deputati attendevano con ansia l'esito degli eventi. Dopo la presa della Bastiglia, il conte di Mirabeau, uno dei \"leader\" dell'Assemblea, avvert\u00ec i suoi colleghi dell'inutilit\u00e0 di passare dei \u00abdecreti altisonanti\u00bb e sollecit\u00f2 la necessit\u00e0 di attuare una qualche azione forte. Anche se la causa della libert\u00e0 aveva trionfato, Mirabeau era preoccupato che l'intervento delle folle armate non avrebbe fatto altro che guidare il cammino della Rivoluzione lungo un percorso distruttivo e di violenza. L'astronomo Jean Sylvain Bailly, ex-presidente dell'assemblea, nelle sue \"M\u00e9moires\" present\u00f2 la propria interpretazione del significato e dell'importanza della Presa della Bastiglia. Pienamente convinto che l'intenzione della corte fosse quella di sciogliere l'Assemblea Nazionale, cit\u00f2 delle prove per sostenere l'esistenza di un piano preorganizzato del governo per riconquistare la supremazia e prendere il controllo di Parigi intimidendo l'Assemblea. La presa della Bastiglia fu, secondo lui, \u00abun giorno terribile e indimenticabile, il momento in cui la Rivoluzione fu consumata dal coraggio e dalla risolutezza degli abitanti di Parigi...\u00bb\nDando piena responsabilit\u00e0 al comandante De Launay per gli eventi che ebbero luogo presso la prigione, Bailly insistette che questi avrebbe dovuto arrendersi ben prima di arrivare all'estrema decisione di sparare sui suoi concittadini. Bailly ammise che al fianco del \u00ab\"buon popolo di Parigi\"\u00bb c'erano state comunque delle bande di faziosi e facinorosi che avevano voluto portare la rivoluzione al di l\u00e0 di ogni opposizione ragionevole, e che questi erano responsabili di gran parte dei saccheggi e delle illegalit\u00e0 che caratterizzarono quella \u00abgiornata terribile e indimenticabile\u00bb. L'avvocato Robespierre, all'epoca anche lui deputato all'Assemblea, disse: \u00abHo visto la Bastiglia, mi ci ha condotto un reparto di quella valorosa milizia cittadina che l'ha presa [...] Non potevo separarmi da questo luogo la cui vista suscita oggi in tutti i cittadini onesti soltanto soddisfazione e il pensiero della libert\u00e0\u00bb.\nCon l'Assemblea nazionale nel ruolo di osservatore tremulo e impotente, Parigi aveva vinto la sfida e superato la crisi del 14 luglio. La citt\u00e0 ribolliva ancora di agitazione e sia la corte che l'Assemblea la guardavano con diffidenza, temendo che una mossa falsa avrebbe potuto innescare una nuova esplosione. Il giorno dopo la caduta della Bastiglia, il 15 luglio, il re fece il primo passo per porre fine ai disordini visitando l'Assemblea in prima persona, chiedendo l'assistenza dei deputati nella crisi:\nA Bailly fu chiesto di scrivere il discorso con cui il re ordinava alle truppe di lasciare Parigi. Il linguaggio del discorso finale letto dal re, per\u00f2, non era certamente quello di Bailly; era ben poco artificioso e forse, per tale motivo, pi\u00f9 commovente. Bailly stesso osserv\u00f2: \u00abQuesto discorso non era quello che avevo scritto io; [...] Ma credo che questo vada meglio\u00bb. Tuttavia, il discorso letto dal re, probabilmente, nonostante non appartenesse a Bailly, incarnava gli stessi suggerimenti che Bailly avrebbe voluto dare al re. Per la prima volta infatti, il re us\u00f2 pubblicamente il termine \"Assemblea Nazionale\", ed espresse la sua fiducia nei deputati e nella volont\u00e0 della nazione.\nAccettando l'apertura al dialogo del re, i deputati adottarono vari provvedimenti e decisero di inviare una loro delegazione a Parigi, fiduciosi che la vista dei \u00abrappresentanti della nazione\u00bb avrebbe avuto un effetto sedativo in citt\u00e0. La delegazione includeva Bailly, il marchese de La Fayette, il cardinale Clermont-Tonnerre e l'abate Siey\u00e8s. La delegazione port\u00f2 con s\u00e9 la buona novella dell'apertura al dialogo del re per calmare gli animi dei parigini.\nIl giornale \"Point du jour\" descrisse vividamente la scena, di grande effetto, che si present\u00f2 nel dare il benvenuto ai deputati che, lentamente, si muovevano attraverso la citt\u00e0 per andare all'H\u00f4tel de Ville. I deputati furono accolti da un corteo costituito da migliaia di parigini eccitati. All'H\u00f4tel de Ville, l'entusiasmo selvaggio che il giorno prima aveva spazzato Parigi si concentrava ora, positivamente, nei confronti degli uomini dell'Assemblea Nazionale che portavano con loro l'appello del re per il ripristino della pace in citt\u00e0. La Fayette, G\u00e9rard de Lally-Tollendal, l'arcivescovo di Parigi Le Clerc de Juign\u00e9 ed altri luminari parlarono alla folla e furono accolti con un plauso fragoroso.\nL'arcivescovo di Parigi, ad esempio, propose un \"Te Deum\" prima che la delegazione partisse per la Cattedrale. In mezzo a questa scena di grande eccitazione, le menti pi\u00f9 sobrie riflettevano intanto sui mezzi pratici per porre fine all'anarchia. Flesselles infatti, il \"pr\u00e9v\u00f4t des marchands\" (prevosto dei mercanti) e capo titolare della citt\u00e0, era stato assassinato il giorno prima dalla folla; il luogotenente generale della polizia, De Crosne, si era dimesso e aveva abbandonato la citt\u00e0. Per rimediare a questa mancanza di \"leadership\", La Fayette fu unanimemente acclamato come comandante in capo della neonata milizia cittadina, e Bailly, poco dopo di lui, fu proclamato sindaco di Parigi (\"maire de Paris\"), il primo nella storia della citt\u00e0. Il \"proc\u00e8s-verbal\" dell'Assemblea elettorale descrisse bene gli eventi che si verificarono dopo la nomina di La Fayette:\nQuando Bailly fu acclamato nuovo sindaco di Parigi e La Fayette nuovo comandante in capo della milizia urbana, ci fu bisogno che anche Pierre-Augustin Hulin approvasse, con la sua immensa popolarit\u00e0, le nomine appena fatte dagli elettori parigini. Cos\u00ec Hulin approv\u00f2 sia la nomina di Bailly come primo magistrato municipale sia quella di La Fayette come comandante in capo della milizia di cui faceva parte Hulin stesso.\nFu lo stesso La Fayette, inoltre, a proporre il nome e il simbolo della milizia di cui era stato nominato a capo, che fu rinominata Guardia Nazionale: come simbolo scelse la coccarda tricolore, blu, bianca e rossa. Al blu e al rosso, i colori della citt\u00e0 di Parigi, La Fayette stesso fece aggiungere il bianco, colore della monarchia borbonica: dalla coccarda si origin\u00f2, in seguito, la bandiera francese. Hulin, che era ancora considerato un eroe, l'8 ottobre venne promosso a furor di popolo al grado di capitano-comandante dell'ottava compagnia dei cacciatori assoldati dalla Guardia nazionale parigina.\nParigi, dopo aver eliminato il \u00abtirapiedi della corte\u00bb, Flesselles, ora aveva, per la prima volta nella storia, un sindaco di sua scelta. Il governo reale, per una volta, fu veloce a prendere vantaggio dalla nuova situazione, spostando la sua attenzione dall'Assemblea a Bailly. In una conferenza nel giorno successivo, il 16 luglio il re ribad\u00ec al nuovo sindaco la sua ansia per i disordini a Parigi, ed accett\u00f2 il suggerimento di Bailly di visitare la citt\u00e0 di persona.\nIl re, inoltre, tentando una pacificazione, dopo aver deciso di ritirare le truppe dalla citt\u00e0, permise a Jacques Necker di rientrare nel suo governo; questi, il 16 luglio, riottenne la carica di \"Principal ministre d'\u00c9tat\", ovvero di primo ministro.\nBailly e La Fayette non parteciparono immediatamente all'amministrazione della citt\u00e0. Anche se profondamente commossi delle scene di grande acclamazione che seguirono la loro nomina, ad entrambi pareva ingiusto essere eletti con questo metodo cos\u00ec irregolare: volevano essere, in qualche modo, nominati ufficialmente, attraverso una ratifica legale. Per ottenere una nomina ufficiale, Bailly e La Fayette comparvero di fronte all'Assemblea Nazionale, che fu cos\u00ec informata della loro nuova posizione, e i due attesero nuovi ordini da parte dei deputati. L'annuncio di Bailly e La Fayette fu accolto con grandi applausi, e le loro nomine furono confermate ufficialmente.\nBailly e La Fayette, desiderando maggiori garanzie, e sfidando il dispiacere di Parigi, guardarono al re per un'ulteriore conferma. Luigi colse l'occasione della sua visita a Parigi per confermare oralmente il nuovo sindaco Bailly nel suo ufficio, e analogamente il nuovo comandante in capo La Fayette. Il 17 luglio, infatti, Luigi XVI, seguendo il consiglio di Bailly, si rec\u00f2 a Parigi all'H\u00f4tel de Ville, dove aveva sede la neo-formatasi Comune di Parigi, e fu ricevuto dal sindaco e da La Fayette. Per salutare il suo sovrano, Parigi super\u00f2 in intensit\u00e0 l'entusiasmo che aveva mostrato durante la visita della delegazione dell'Assemblea. Bailly incontr\u00f2 il re nella periferia della citt\u00e0, e lo accolse con un celebre discorso di benvenuto, donandogli le chiavi della citt\u00e0:\nQuesta cerimonia fu seguita dalla processione verso l'H\u00f4tel de Ville dove il re salut\u00f2 gli elettori di Parigi. Luigi XVI, sopraffatto dall'adulazione dei suoi sudditi, non fu in grado di parlare e chiese a Bailly di rivolgersi alla folla in sua vece. Poi, con indosso la coccarda rivoluzionaria che Bailly e La Fayette gli avevano dato, il re si conged\u00f2 dalla citt\u00e0, fedele ma turbolenta, e ritorn\u00f2 a Versailles.\nIl 18 luglio, intanto, su richiesta di Bailly e La Fayette di ratificare ufficialmente la loro nomina, l'Assemblea elettorale ordin\u00f2 ai sessanta distretti cittadini, che si erano appena formati, di radunarsi e di deliberare sulla nomina dei due nuovi leader. Bailly scrisse personalmente una lettera ai distretti, in cui affermava che si sarebbe considerato validamente eletto solo con il loro consenso. Entro il 21 luglio, cinquantacinque dei sessanta distretti avevano ratificato l'elezione di Bailly senza alcuna decisione dissenziente.\nArricchiti da questi travolgenti mandati e con un'immensa popolarit\u00e0 alle spalle tra i parigini, Bailly e La Fayette erano disposti ad accettare la responsabilit\u00e0 di sovrintendere alla gestione della metropoli rivoluzionaria. Il \"Journal des Etats-g\u00e9n\u00e9raux\" comment\u00f2, relativamente a Bailly: \u00abOsservate come l'uomo \u00e8 il prodotto della circostanza. Noto per un\"'Histoire de l'astronomie\", M. Bailly, destinato a finire i suoi giorni su una pacifica poltrona dell'Accademia, si ritrova oggi gettato tra le tempeste della una rivoluzione\u00bb.\nLa Bastiglia venne lentamente smantellata in seguito al 14 luglio 1789 (alcune macerie furono vendute come reliquie), ma la piazza dove sorgeva (Place de la Bastille) \u00e8 oggi una delle pi\u00f9 grandi e famose di Parigi."}
{"id": "31709", "revid": "88740", "url": "https://it.wikipedia.org/wiki?curid=31709", "title": "Martin Myst\u00e8re", "text": "Martin Myst\u00e8re \u00e8 un personaggio immaginario protagonista di una omonima serie a fumetti ideata da Alfredo Castelli ed edita in Italia dal 1982 dalla Sergio Bonelli Editore. La serie \u00e8 incentrata sulle avventure di un archeologo e scrittore noto come il \"Detective dell\u2019impossibile\" che indaga sui misteri del passato e del presente come Atlantide, gli UFO, la parapsicologia e vari enigmi della storia, dell'archeologia e della scienza. Il fumetto \u00e8 considerato il punto di passaggio tra le serie classiche della Bonelli come Tex, Zagor e Mister No e quelle del nuovo corso degli anni successivi come Dylan Dog, Nick Raider e Nathan Never in quanto si allontana dallo stereotipo del fumetto popolare avvicinandosi alle pubblicazioni d\u2019autore. \nVersioni alternative del personaggio sono protagoniste della serie animata franco-italo-canadese omonima, risalente ai primi anni 2000, dove viene presentato un personaggio adolescente e delle due stagioni della serie a fumetti Martin Myst\u00e8re - Nuove avventure a colori, pubblicate a partire dal 2016, che propone una sorta di versione reimmaginata in chiave moderna delle tematiche classiche della serie (Atlantide, Uomini in Nero, Altrove, ecc...).\nUna versione animata del personaggio \u00e8 stata utilizzata come conduttore virtuale della trasmissione televisiva \"I Misteri di Mystere\", spin-off di The editor is in, sul canale satellitare Sky Arte\nBiografia del personaggio.\nMartin Jacques Myst\u00e8re nato il 26 giugno 1942 vive a New York in un appartamento pieno di libri e oggetti curiosi al numero 3/a di Washington Mews. Dopo la misteriosa morte dei suoi genitori in un incidente aereo (1965) inizia a interessarsi di enigmi archeologici, storici, scientifici o parascientifici, occupandosi in maniera scientifica di UFO, dei poteri ESP e di molti altri enigmi ritenuti inspiegabili dalla comunit\u00e0 scientifica e per questo viene soprannominato Il Detective dell'Impossibile anche se non \u00e8 propriamente un investigatore in quanto non ha clienti che si rivolgono a lui per proporgli dei casi da risolvere. Nonostante questo pu\u00f2 capitare che l'ispettore di polizia Travis o il comandante di una agenzia governativa segreta Chris Tower lo coinvolgano come consulente in casi particolarmente misteriosi.\n\u00c8 laureato in antropologia alla Harvard University e ha specializzazioni in archeologia alla Sorbona, storia dell'arte a Firenze e cibernetica applicata al linguaggio al MIT. Dotato di una vasta cultura ama stupire i suoi interlocutori senza essere pedante grazie alla sua autoironia. Per un certo periodo ha vissuto in un monastero tibetano dove si \u00e8 guadagnato il mistico terzo occhio. Da giovane ricercatore che si gettava in piena notte con il deltaplano dalle alte rupi di inviolati monasteri greci tenendo in tasca un'antica arma a raggi paralizzante chiamata Murchadna proveniente dal perduto continente di Mu attualmente Myst\u00e8re passa pi\u00f9 tempo davanti al suo fido Macintosh per preparare in perenne ritardo il prossimo libro e soprattutto le puntate del suo programma televisivo: \"I Misteri di Myst\u00e8re\" che grazie al discreto successo gli permette di finanziare viaggi e l'acquisto di libri per la sua straripante biblioteca.\nLe avventure di Martin Myst\u00e8re sono contemporanee e inserite in un'ambientazione rigorosamente realistica grazie a un lavoro di ricerca documentaristica da parte degli autori. Che si tratti di portare alla luce testimonianze di civilt\u00e0 dimenticate, di scoprire perch\u00e9 un antico villaggio in Francia \u00e8 abitato da licantropi, di lottare contro gli spietati Uomini in Nero che vorrebbero distruggere ogni traccia del nostro remoto passato, Martin Myst\u00e8re guida il lettore alla incessante scoperta di bellezze artistiche, di culture sconosciute, di luoghi misteriosi e interessanti curiosit\u00e0 archeologiche come l'origine delle statue dell'isola di Pasqua o l'origine di personaggi fantastici come il mostro di Loch Ness, l'uomo delle nevi, i licantropi, alieni o Babbo Natale o letterari come Sherlock Holmes e Peter Pan come anche aspetti storici poco noti, leggende, curiosit\u00e0 come ad esempio l'esplosione di Tunguska, il segreto del Graal o la misteriosa origine della Civilt\u00e0 Etrusca o i leggendari continenti di Atlantide e Mu fino a scoprire inediti particolari della vita di personaggi storici come William Shakespeare, Mos\u00e8, Cristoforo Colombo o Leonardo da Vinci. Tutto questo mantenendo un atteggiamento obiettivo che ha reso il personaggio particolarmente gradito al mondo della scuola e della cultura e che lo ha portato a essere testimonial in mostre e manifestazioni organizzate da enti pubblici e privati. A conclusione di ogni indagine Martin Myst\u00e8re ha l'abitudine di archiviarne il resoconto su un personal computer al fine di scriverne poi libri e realizzare trasmissioni televisive. Ha un collaboratore che vive con lui di nome Java, un vero uomo di Neanderthal che insieme ad altri della sua specie era sopravvissuto all'estinzione vivendo completamente isolati in Mongolia e portato da Martin in America. Java si esprime con suoni gutturali che per\u00f2 Martin riesce a capire e con lui al suo fianco vive le sue avventure in giro per il mondo. Dopo un lungo fidanzamento si \u00e8 sposato segretamente con Diana Lombard il 16 dicembre 1995.\nMartin Myst\u00e8re condivide lo stesso universo narrativo di altri personaggi bonelliani: Dylan Dog, Mister No, Zagor. Una versione robotica di Martin Myst\u00e8re vive nello stesso periodo temporale di Legs Weaver e Nathan Never. Nel futuro di Nathan Never \u00e8 presente anche Mr. Jinx, uno degli storici avversari di Myst\u00e8re, in grado di trasferire la mente umana in nuovi corpi e creare quindi copie di se stesso. Nel fumetto fanno apparizioni anche altri personaggi di Alfredo Castelli come gli Aristocratici che hanno accompagnato alcune volte Myst\u00e8re nelle sue avventure.\nGenesi del personaggio.\nMartin Myst\u00e8re \u00e8 l'evoluzione di un personaggio precedente di Castelli noto come Doc Marvel ideato nel 1975 e poi rinominato Allan Quatermain. Il nome traeva origine dall'omonimo protagonista del romanzo Le miniere di re Salomone di Haggard. Il personaggio venne inizialmente proposto al Giornalino delle Edizioni Paoline che per\u00f2 la rifiut\u00f2. Nel 1978 il settimanale SuperGulp (Mondadori) ne inizi\u00f2 la pubblicazione. Quatermain ha molte similitudini con il personaggio: inizia la sua avventura indagando su una misteriosa sfera proveniente dallo Yucat\u00e1n insieme a un uomo di Neanderthal di nome Java e alla sua fidanzata Beatrice ed \u00e8 dotato di una pistola a raggi vecchia di quindicimila anni. La serie venne sospesa a causa della chiusura di SuperGulp nel 1980 e venne riproposta con qualche modifica alla Daim Press che accett\u00f2 di pubblicarla. Martin Myst\u00e8re nel corso delle sue avventure si imbatter\u00e0 nei fumetti di Quatermain durante una indagine sulla misteriosa morte del disegnatore del fumetto stesso. Una caratteristica che lo differenzia dalla maggior parte degli eroi di fumetti (con l'esclusione di Valentina di Crepax, di Ken Parker e di Dick Tracy) \u00e8 quella di avere una data di nascita, il 26 giugno 1942, che \u00e8 anche la data di nascita del suo creatore Alfredo Castelli nato per\u00f2 nel 1947. La caratterizzazione grafica del personaggio ricorda quella del fumetto Brick Bradford.\nOltre che da Allan Quatermain Castelli riprese elementi dal altre sue opere precedenti:\nTrasposizione in altri media.\nInformatica.\nApplicazioni per smartphone.\nDa fine ottobre 2012 sono state pubblicate sull'App Store di Apple due applicazioni gratuite:"}
{"id": "31710", "revid": "287204", "url": "https://it.wikipedia.org/wiki?curid=31710", "title": "Martin Mystere", "text": ""}
{"id": "31711", "revid": "1226", "url": "https://it.wikipedia.org/wiki?curid=31711", "title": "Sergio Bonelli editore", "text": ""}
{"id": "31713", "revid": "919135", "url": "https://it.wikipedia.org/wiki?curid=31713", "title": "Topologia", "text": "La topologia (dal greco \u03c4\u03cc\u03c0\u03bf\u03c2, \"t\u00f3pos\", \"luogo\", e \u03bb\u03cc\u03b3\u03bf\u03c2, \"l\u00f3gos\", \"studio\", col significato quindi di \"studio dei luoghi'\") \u00e8 una branca della geometria che studia le propriet\u00e0 delle figure, e in generale degli oggetti matematici, che non cambiano quando viene effettuata una deformazione senza \"strappi\", \"sovrapposizioni\" o \"incollature\".\n\u00c8 una delle pi\u00f9 importanti branche della matematica moderna. Concetti fondamentali come convergenza, limite, continuit\u00e0, connessione o compattezza trovano nella topologia la loro migliore formalizzazione. Si basa essenzialmente sui concetti di spazio topologico, funzione continua e omeomorfismo.\nCol termine \"topologia\" si indica anche la collezione di aperti che definisce uno spazio topologico. Per esempio un cubo e una sfera sono oggetti topologicamente equivalenti (cio\u00e8 \"omeomorfi\"), perch\u00e9 possono essere deformati l'uno nell'altro senza ricorrere ad alcuna incollatura, strappo o sovrapposizione; una sfera e un toro invece non lo sono, perch\u00e9 il toro contiene un \"buco\" che non pu\u00f2 essere eliminato da una deformazione.\nStoria.\nL'antenata della topologia \u00e8 la geometria antica.\nL'articolo di Eulero del 1736 sui \"Sette ponti di K\u00f6nigsberg\"\u00a0 \u00e8 visto come uno dei primi risultati che non dipendono da alcun tipo di misura, vale a dire uno dei primi risultati topologici.\nGeorg Cantor, l'inventore della teoria degli insiemi, inizi\u00f2 a studiare la teoria degli insiemi di punti nello spazio euclideo verso la fine del XIX secolo.\nNel 1895, nel suo \"Analysis Situs\", Henri Poincar\u00e9 introdusse i concetti di omotopia e omologia, adesso considerati parte della topologia algebrica. A met\u00e0 '800 risale la corrispondenza fra i matematici italiani Enrico Betti e Placido Tardy, raccolta a cura di Andr\u00e9 Weil, che verteva in particolare sulla connessione degli spazi topologici. \nMaurice Fr\u00e9chet, unificando il lavoro sugli spazi di funzioni di Cantor, Vito Volterra, Arzel\u00e0, Hadamard, Ascoli e altri, nel 1906 introdusse il concetto di spazio metrico.\nNel 1914 Felix Hausdorff, generalizzando la nozione di spazio metrico, coni\u00f2 il termine di \"spazio topologico\" e defin\u00ec quello che oggi \u00e8 detto spazio di Hausdorff.\nFinalmente, nel 1922 Kuratowski, con un'ulteriore lieve generalizzazione, forn\u00ec il concetto odierno di spazio topologico.\nIntroduzione elementare.\nGli spazi topologici sono usati quotidianamente dall'analisi matematica, dall'algebra astratta, dalla geometria: questo rende la topologia una delle grandi idee unificanti della matematica. La topologia generale (o \"topologia degli insiemi di punti\") definisce e studia alcune propriet\u00e0 utili degli spazi e delle mappe, come la loro connessione, la compattezza e la continuit\u00e0. La \"topologia algebrica\" invece \u00e8 un potente strumento per studiare gli spazi topologici e le mappe fra essi: essa assegna loro invarianti \"discreti\" (ad esempio numeri, gruppi, o anelli), pi\u00f9 calcolabili, spesso servendosi di funtori. Le idee della topologia algebrica hanno avuto una grande influenza sull'algebra e sulla geometria algebrica.\nLa motivazione profonda della topologia \u00e8 che alcuni problemi geometrici non dipendono dalla forma esatta degli oggetti coinvolti, ma piuttosto \"dal modo in cui questi sono connessi\". Per esempio il teorema della sfera pelosa della topologia algebrica dice che \"non si pu\u00f2 pettinare in modo continuo il pelo di una sfera pelosa\". Questo fatto \u00e8 evidente per molte persone, anche se probabilmente non lo riconoscerebbero leggendo l'enunciato formale del teorema, e cio\u00e8 che non esiste un campo vettoriale continuo e non nullo di vettori tangenti alla sfera stessa. Come per i \"Ponti di K\u00f6nigsberg\", il risultato non dipende dall'esatta forma della sfera, ma si applica anche a forme sferiche non regolari e in generale ad ogni tipo di oggetto (purch\u00e9 la sua superficie soddisfi certi requisiti di continuit\u00e0 e regolarit\u00e0) che non abbia buchi.\nPer trattare problemi che non considerano la forma esatta degli oggetti, bisogna mettere bene in chiaro quali sono le propriet\u00e0 degli oggetti su cui possiamo contare: da questo bisogno nasce la nozione di \"equivalenza topologica\". L'impossibilit\u00e0 di attraversare ogni ponte una e una sola volta \u00e8 vera per ogni configurazione di ponti topologicamente equivalente a quelli di K\u00f6nigsberg, e il problema della sfera pelosa si applica ad ogni spazio topologicamente equivalente a una sfera. Formalmente, due spazi sono topologicamente equivalenti se esiste un omeomorfismo fra loro: in questo caso sono detti \"omeomorfi\" e sono, ai fini topologici, esattamente identici.\nUn omeomorfismo \u00e8 formalmente definito come una funzione biettiva continua dotata di una inversa continua, il che non \u00e8 molto intuitivo anche per chi conosce gi\u00e0 il significato delle parole nella definizione. Una definizione meno formale restituisce meglio il senso di quanto sopra: due spazi sono topologicamente equivalenti se \u00e8 possibile trasformare l'uno nell'altro senza tagliare n\u00e9 incollare insieme pezzi dei due. Ad esempio, una tazza e una ciambella sono omeomorfi, come suggerito dall'animazione qui accanto.\nUn semplice esercizio introduttivo consiste nel classificare le lettere maiuscole dell'alfabeto per classi di equivalenza topologica. Si ottiene il risultato seguente:\nEsiste una nozione di equivalenza pi\u00f9 debole dell'omeomorfismo, detta \"omotopia\". Informalmente, questa nozione permette di trasformare gli oggetti l'uno nell'altro in modo leggermente pi\u00f9 libero: \u00e8 possibile ad esempio trasformare una Q in una O accorciando progressivamente il piede della lettera Q fino a farlo scomparire. Si ottengono le classi seguenti:\nQuest'ultima nozione distingue le lettere essenzialmente per il numero di \"buchi\": {A,R,D,O,P,Q} ne hanno uno, {B} ne ha due, tutte le altre lettere nessuno. Il numero di buchi \u00e8 quindi un \"invariante\", una quantit\u00e0 utile a distinguere oggetti. Tale quantit\u00e0 si realizza formalmente con il concetto di gruppo fondamentale.\nLa topologia si presta molto bene anche per un approccio elementare\nallo studio della geometria. Il gi\u00e0 citato \"problema dei 7 ponti\", ad esempio porta a riflessioni sulle reti nel piano, con nodi, archi e superfici. Il \"problema dei 4 colori\" affronta il tema di come si pu\u00f2 colorare col minor numero possibile di colori diversi una superficie divisa in regioni separate, come potrebbe essere la cartina dell'Italia politica. Lo stesso nastro di M\u00f6bius costruito con carta, con la sua unica faccia ed il suo unico bordo, tagliato longitudinalmente in vari modi, consente osservazioni interessanti che stupiscono quasi come giochi di prestigio.\nNozioni di base.\nLa nozione fondamentale in topologia \u00e8 quella di spazio topologico. Uno spazio topologico \u00e8 un insieme formula_1 di punti, dotato di una struttura che realizzi i concetti di vicinanza e lontananza fra questi. La struttura consiste in una collezione di insiemi di formula_1, detti \"aperti\", che soddisfano delle propriet\u00e0 simili a quelle degli insiemi aperti della retta reale formula_3.\nSpazio topologico.\nSi definisce topologia una collezione formula_4 di sottoinsiemi di un insieme formula_1 tali che:\nUno spazio topologico \u00e8 una coppia (formula_1, formula_4), dove formula_1 \u00e8 un insieme e formula_4 una topologia. In uno spazio topologico gli insiemi che costituiscono formula_4 si dicono \"aperti\" in formula_1. I complementari degli insiemi aperti sono detti \"chiusi\", sempre in analogia con gli insiemi chiusi di formula_3\nInoltre dalla terza condizione di topologia, e per induzione, si deduce che l'intersezione di un numero finito di insiemi appartenenti a formula_4 appartiene a formula_4.\nUno spazio metrico \u00e8 un particolare spazio topologico, in cui due punti formula_25 hanno una definita \"distanza\" formula_26, che quantifica concretamente la vicinanza (o lontananza) fra i due punti. \u00c8 importante sottolineare per\u00f2 che la nozione di spazio topologico \u00e8 pi\u00f9 generale e flessibile, perch\u00e9 non necessita di definire con precisione la distanza fra due punti.\nLo spazio euclideo formula_27 di dimensione formula_28 \u00e8 uno spazio metrico e quindi topologico. In particolare, il piano cartesiano e lo spazio 3-dimensionale sono spazi topologici.\nOgni sottoinsieme di uno spazio topologico \u00e8 anch'esso in modo naturale uno spazio topologico. Ne segue che qualsiasi oggetto contenuto nel piano o nello spazio \u00e8 uno spazio topologico: ad esempio un poligono, una corona circolare o oggetti molto pi\u00f9 complessi come i frattali sono spazi topologici contenuti nel piano; una tazza, una ciambella, un nastro di M\u00f6bius sono spazi topologici contenuti nello spazio. Molti spazi topologici non sono contenuti n\u00e9 nel piano n\u00e9 nello spazio: un esempio \u00e8 la bottiglia di Klein (che \u00e8 per\u00f2 contenuta nello spazio 4-dimensionale).\nFunzioni continue.\nLa nozione di funzione continua \u00e8 utile a modellizzare in modo rigoroso le \"deformazioni ammissibili\" che ad esempio trasformano una tazza in una ciambella. Una funzione\nfra due spazi topologici \u00e8 \"continua\" se la controimmagine di un insieme aperto di formula_30 \u00e8 un insieme aperto di formula_1. Questa nozione usa l'unica struttura a disposizione (gli insiemi aperti) e per quanto espressa in modo totalmente differente coincide (per funzioni da formula_32 in formula_33) con la pi\u00f9 usuale nozione di funzione continua definita in analisi matematica con l'ausilio del calcolo infinitesimale, ovvero degli formula_34 e dei formula_35.\nDue spazi topologici formula_1 e formula_30 sono quindi omeomorfi se esistono due funzioni continue\nche sono una l'inversa dell'altra. In altre parole, esiste una corrispondenza biunivoca fra formula_1 e formula_30 che mette in corrispondenza gli insiemi aperti di formula_1 con quelli di formula_30.\nDue spazi topologici omeomorfi sono quindi in un certo senso \"uguali\" (da un punto di vista topologico). Ad esempio, tazza e ciambella sono omeomorfi. Quadrato e cerchio sono omeomorfi. Ovviamente tali spazi possono non essere \"uguali\" se considerati da altri punti di vista: come spazi metrici, il quadrato ed il cerchio non sono uguali.\nSpazio connesso.\nUno spazio topologico formula_1 \u00e8 connesso se \u00e8 \"fatto di un pezzo solo\". Formalmente, si chiede che formula_1 non sia l'unione di due aperti disgiunti (entrambi non vuoti). Una nozione lievemente pi\u00f9 forte \u00e8 quella di connessione per archi: formula_1 \u00e8 connesso \"per archi\" se ogni coppia di punti \u00e8 collegata da un arco continuo.\nUno spazio topologico \u00e8 sempre unione disgiunta di alcuni spazi connessi naturali, detti componenti connesse.\nSpazio compatto.\nIn topologia la nozione di compattezza ha un ruolo molto importante. Uno spazio topologico formula_1 contenuto in formula_27 \u00e8 compatto se \u00e8 chiuso e limitato: ad esempio, la ciambella \u00e8 compatta, mentre una retta no (perch\u00e9 \u00e8 illimitata); una palla che contiene anche il suo bordo \u00e8 compatta, una palla senza bordo no (perch\u00e9 non \u00e8 chiusa).\nLa nozione di compattezza \u00e8 definita per uno spazio arbitrario formula_1 nel modo seguente: formula_1 \u00e8 compatto se ogni ricoprimento aperto contiene un sottoricoprimento \"finito\". Per spazi metrici, questa nozione equivale alla definizione seguente usata in analisi: uno spazio \u00e8 compatto se ogni successione ammette una sottosuccessione convergente. Informalmente, uno spazio \u00e8 compatto se qualsiasi successione di punti converge (in un certo senso) a qualcosa.\nL'ipotesi di connessione per uno spazio topologico formula_1 non \u00e8 molto forte: se formula_1 non \u00e8 connesso, si pu\u00f2 comunque spezzare nelle sue componenti connesse e questo in molti contesti non causa grossi problemi. L'ipotesi di compattezza \u00e8 per\u00f2 pi\u00f9 forte: molti risultati (come il teorema di Weierstrass) sono validi solo per spazi compatti, e non si estendono facilmente a spazi non compatti.\nAssiomi di separazione e numerabilit\u00e0.\nLa definizione di spazio topologico \u00e8 molto generale e prevede anche la trattazione di oggetti molto lontani dalla nostra comune intuizione data dallo spazio tridimensionale in cui viviamo. Per evitare spazi topologici troppo \"esotici\" si mettono in alcuni casi nella definizione degli assiomi aggiuntivi. Gli assiomi pi\u00f9 usati sono di due tipi.\nGli assiomi di separazione riguardano il modo in cui i punti o i chiusi di uno spazio vengono \"separati\" dalla topologia. La nomenclatura standard codifica questi assiomi con i simboli T0, T1, T2, T3 e T4 (e altre varianti). Tra questi l'assioma pi\u00f9 usato \u00e8 T2, detto anche di Hausdorff perch\u00e9 incluso da Felix Hausdorff nel 1914 nella sua definizione di spazio topologico.\nGli assiomi di numerabilit\u00e0 richiedono che lo spazio topologico non sia \"troppo grosso\". Questi assiomi non assumono che lo spazio sia numerabile, perch\u00e9 sarebbe una condizione troppo forte, visto che taglierebbe fuori dalla teoria lo spazio euclideo formula_27 che ha la cardinalit\u00e0 del continuo. Richiedono per\u00f2 che un insieme numerabile di aperti sia sufficiente per determinare tutta la topologia dello spazio.\nVariet\u00e0 topologica.\nUna variet\u00e0 topologica di dimensione formula_28 \u00e8 uno spazio topologico in cui ogni punto ha un intorno omeomorfo ad un insieme aperto di formula_27. La nozione di variet\u00e0 \u00e8 molto importante nella geometria contemporanea, perch\u00e9 \u00e8 l'oggetto base usato per definire la nozione di \"spazio curvo di dimensione arbitraria\" utile ad esempio per modellizzare l'universo secondo la relativit\u00e0 generale.\nAd esempio, con formula_55 e formula_56 si ottengono curve (come la circonferenza) e superfici (come la sfera, il toro, ed altre superfici pi\u00f9 esotiche quali il nastro di M\u00f6bius, la bottiglia di Klein, ...) Le variet\u00e0 di dimensione 3, dette 3-variet\u00e0, sono pi\u00f9 difficili da visualizzare. Tra queste troviamo l'ipersfera.\nApplicazioni.\nTeoria dei grafi.\nUn grafo \u00e8 un oggetto formato da \"vertici\" (o \"nodi\") collegati da segmenti detti \"spigoli\". Gli spigoli non sono dotati di lunghezza o di curvatura: l'unico dato utile di ciascuno spigolo \u00e8 la coppia di vertici che collega. Un grafo pu\u00f2 essere descritto in modo pressoch\u00e9 equivalente usando il linguaggio della combinatoria o della topologia.\nIl problema dei ponti di K\u00f6nigsberg, considerato storicamente uno dei primi problemi topologici, \u00e8 un classico problema della teoria dei grafi. Nello stesso ambito, il teorema dei quattro colori \u00e8 un importante teorema modellizzato e recentemente dimostrato usando i grafi.\nIn topologia, un grafo \u00e8 uno spazio topologico relativamente semplice. Il gruppo fondamentale o l'omologia misurano il numero di cicli (\"buchi\") del grafo. Esiste una nozione di dimensione topologica, secondo la quale i grafi hanno dimensione 1. Oggetti di dimensione superiore che generalizzano i grafi sono i complessi di celle (o simpliciali).\nCalcolo differenziale.\nNel calcolo differenziale e integrale viene studiato spesso un insieme aperto formula_57 di formula_27, che pu\u00f2 essere ad esempio il dominio di una funzione, di un campo vettoriale o di una forma differenziale. La topologia di formula_57 fornisce molte informazioni sull'esistenza e propriet\u00e0 di tali oggetti: ad esempio, se formula_57 \"non ha buchi\" allora ogni forma differenziale chiusa \u00e8 in realt\u00e0 esatta; la nozione appropriata di \"buco\" non \u00e8 per\u00f2 banale in questo contesto, ed \u00e8 rigorosamente codificata dalla omologia (in questo contesto, dalla coomologia di De Rham).\nIl calcolo differenziale \u00e8 anche usato per studiare altri oggetti, come le superfici in formula_61. La topologia di tali superfici fornisce anche qui delle importanti informazioni. Ad esempio, un campo vettoriale tangente mai nullo su una superficie chiusa nello spazio esiste se e solo se si annulla un importante invariante topologico della superficie, la caratteristica di Eulero. In particolare, non esiste un tale campo sulla sfera, mentre esiste sul toro (questo risultato \u00e8 noto anche come il teorema della sfera pelosa).\nIn analisi complessa si fa spesso uso di funzioni meromorfe, definite su un aperto formula_57 ottenuto rimuovendo alcuni punti dal piano complesso formula_63. Lo studio di tali funzioni e di nozioni come residuo, polo, integrale di linea, ecc. sono strettamente connesse alla nozione topologica di gruppo fondamentale di formula_57.\nAnalisi funzionale.\nL'analisi funzionale \u00e8 la branca dell'analisi che studia gli spazi di funzioni, generalmente con lo scopo di risolvere una equazione differenziale, cio\u00e8 di trovare una particolare funzione le cui derivate soddisfano delle determinate propriet\u00e0.\nLo spazio di funzioni considerato \u00e8 generalmente uno spazio vettoriale topologico di dimensione infinita. La topologia gioca qui un ruolo importante: sullo stesso spazio di funzioni esistono spesso varie topologie diverse, e la scelta di quella pi\u00f9 adatta al problema in esame \u00e8 un aspetto cruciale della teoria. Alcune topologie sono indotte da una norma completa: in questo caso si ottengono degli spazi di Banach o di Hilbert, come gli spazi Lp o di Sobolev. In altri casi si usa una topologia pi\u00f9 debole, ad esempio con le distribuzioni.\nGeometrie non euclidee.\nUna geometria non euclidea \u00e8 una geometria che soddisfa i primi 4 postulati di Euclide, ma non il quinto. L'esistenza di tali geometrie \u00e8 stata mostrata inizialmente nel XIX secolo; successivamente, la stessa nozione di \"geometria\" \u00e8 stata ridiscussa numerose volte. Oggi una nozione che descrive efficacemente e in modo molto generale una \"geometria\" \u00e8 quella di variet\u00e0 riemanniana, ovvero un oggetto topologico (una variet\u00e0) dotato di opportune strutture ereditate dal calcolo infinitesimale che permettano di definire le nozioni di retta (pi\u00f9 precisamente, geodetica), angolo, volume, ecc. In questo contesto, la geometria euclidea \u00e8 la geometria del piano (e pi\u00f9 in generale dello spazio euclideo di dimensione formula_28), che pu\u00f2 essere caratterizzata come l'unica variet\u00e0 semplicemente connessa avente curvatura nulla. Altre geometrie fondamentali sono la geometria sferica e la geometria iperbolica, aventi curvatura sezionale costante positiva e negativa.\nGeometria algebrica.\nLa geometria algebrica \u00e8 un'importante branca della matematica che unisce l'algebra alla geometria. Oggetto principale di studio sono le variet\u00e0 algebriche, ovvero i luoghi di punti che sono zeri di alcuni polinomi a coefficienti in un campo formula_66, che pu\u00f2 essere ad esempio il campo dei numeri reali formula_3 o dei numeri complessi formula_63.\nIn questo contesto \u00e8 utile definire una topologia particolare, detta topologia di Zariski, in cui gli insiemi chiusi sono forniti proprio dalle variet\u00e0 algebriche (e gli aperti sono i loro complementari). Questa topologia \u00e8 molto lontana dall'usuale topologia euclidea: aperti e chiusi sono in quantit\u00e0 minore e conseguentemente lo spazio non \u00e8 di Hausdorff.\nLa nozione di variet\u00e0 algebrica \u00e8 stata quindi estesa a quella pi\u00f9 astratta e intrinseca di schema: anch'esso \u00e8 un particolare spazio topologico con delle strutture algebriche aggiuntive.\nRelativit\u00e0 generale.\nLa relativit\u00e0 generale di Einstein modellizza l'intero spaziotempo come uno \"spazio curvo di dimensione 4\". Lo spazio di dimensione 4 \u00e8 definito topologicamente come una variet\u00e0 4-dimensionale; la sua curvatura dipende in ogni punto dalla massa/energia (secondo l'equazione di campo di Einstein) ed \u00e8 codificata tramite una struttura aggiuntiva abbastanza complessa (il tensore di Riemann) propria della geometria differenziale. L'oggetto risultante \u00e8 una variet\u00e0 pseudoriemanniana.\nStrumenti.\nTagliare e incollare.\nUna delle idee cardine della teoria consiste nel fatto che uno spazio topologico non muta se deformato senza strappi. Strappi e ricuciture possono in effetti variare drasticamente la topologia di uno spazio: queste operazioni di \"sartoria\" sono comunque utili in molte occasioni, perch\u00e9 permettono di creare nuovi spazi topologici a partire da spazi dati.\nAd esempio, un oggetto complesso come il toro pu\u00f2 essere ottenuto da un oggetto pi\u00f9 semplice, il quadrato, incollando i lati opposti come suggerito in figura. Incollando i lati in modo lievemente diverso si ottiene una superficie ben pi\u00f9 complessa, la bottiglia di Klein. Molte delle propriet\u00e0 di questi oggetti complessi possono essere studiate direttamente sul quadrato, tenendo bene a mente le identificazioni (codificate dalle frecce di colore diverso). L'operazione di incollamento \u00e8 un'operazione molto generale, che permette di costruire uno spazio topologico quoziente a partire da qualsiasi relazione di equivalenza fra punti.\nCompattificazioni.\nIn molti contesti \u00e8 utile aggiungere ad uno spazio topologico i suoi \"punti all'infinito\". Spesso questa operazione trasforma uno spazio non compatto in uno compatto, ed \u00e8 quindi detta compattificazione.\nUna compattificazione pu\u00f2 per\u00f2 essere fatta in vari modi diversi. Ad esempio, alla retta reale formula_3 si possono aggiungere i due infiniti formula_70 e formula_71 ed ottenere la retta estesa formula_72. Topologicamente la retta reale \u00e8 omeomorfa all'intervallo aperto formula_73, e quindi la retta estesa \u00e8 omeomorfa all'intervallo chiuso formula_74. Alternativamente, si pu\u00f2 aggiungere a formula_3 un infinito solo e ottenere formula_76, che \u00e8 omeomorfo alla circonferenza tramite proiezione stereografica.\nLa compattificazione che aggiunge un punto solo \u00e8 la compattificazione di Alexandroff. Un'altra compattificazione, che aggiunge generalmente molti pi\u00f9 punti, \u00e8 la compattificazione di Stone-\u010cech. La proiezione stereografica mostra che la compattificazione di Alexandroff dello spazio euclideo formula_27 \u00e8 un'ipersfera formula_78. Un'altra compattificazione molto importante di formula_27 \u00e8 lo spazio proiettivo, che aggiunge un punto per ogni \"direzione all'infinito\".\nGruppo fondamentale.\nIl gruppo fondamentale di uno spazio topologico formula_1 \u00e8 un oggetto algebrico (un gruppo) che codifica in modo efficiente i \"buchi\" presenti in formula_1. Tale gruppo \u00e8 definito fissando un punto di formula_1 (detto \"punto base\") e considerando tutti i cammini continui che partono dal punto base, si muovono in formula_1 e quindi tornano nel punto base. Questi cammini sono considerati a meno di spostamenti continui (cio\u00e8 omotopie) e possono essere concatenati; con questa operazione di concatenamento, i cammini formano effettivamente un gruppo.\nUno spazio connesso avente gruppo fondamentale banale \u00e8 detto semplicemente connesso. Sono semplicemente connessi formula_27, la sfera formula_85 con formula_86, il disco formula_87. In uno spazio semplicemente connesso ogni cammino chiuso pu\u00f2 essere strizzato ad un punto (sempre tramite omotopia).\nLa nozione di gruppo fondamentale, associata a quella di rivestimento, \u00e8 uno strumento fondamentale in topologia.\nOmologia.\nI gruppi di omologia di uno spazio topologico formula_1 sono dei gruppi abeliani che similmente al gruppo fondamentale codificano i \"buchi\" dello spazio topologico formula_1. In un certo senso, il gruppo fondamentale fa uso dei cammini, che sono oggetti 1-dimensionali, e quindi codifica solo i \"buchi 1-dimensionali\". I gruppi di omologia usano anche oggetti di dimensione superiore e quindi codificano i \"buchi formula_28-dimensionali\" per ogni formula_91 ecc. Per ciascun formula_28 \u00e8 quindi definito un gruppo di omologia formula_93.\nAd esempio, la sfera formula_85 ha un \"buco formula_28-dimensionale\" al suo interno. Il gruppo fondamentale si accorge di questo buco soltanto per la circonferenza, cio\u00e8 per formula_55: in questo caso il gruppo fondamentale \u00e8 formula_97, mentre per ogni formula_86 \u00e8 banale. L'omologia per\u00f2 si accorge dell'esistenza di questo buco per ogni valore di formula_28: infatti formula_100 \u00e8 sempre formula_97.\nNel caso 1-dimensionale, il gruppo fondamentale \u00e8 per\u00f2 uno strumento pi\u00f9 raffinato (e generalmente pi\u00f9 utile) del gruppo di omologia formula_102; in effetti, formula_102 \u00e8 isomorfo alla versione abelianizzata del gruppo fondamentale di formula_1 (teorema di Hurewicz).\nOmotopia.\nUn'omotopia \u00e8 una deformazione continua fra oggetti, o pi\u00f9 generalmente fra funzioni. Applicata ai cammini continui, permette di definire il gruppo fondamentale di uno spazio topologico e di studiarne molte propriet\u00e0. Applicata agli spazi topologici, permette di trasformare uno spazio topologico in un altro con pi\u00f9 libert\u00e0 di quanto offerto dalla pi\u00f9 rigida nozione di omeomorfismo. Ad esempio, permette di \"contrarre\" alcune parti dello spazio topologico trasformandole (con continuit\u00e0!) ad un punto. Ad esempio, un disco, un segmento e un punto sono tutti omotopicamente equivalenti, anche se non sono omeomorfi.\nLe relazioni fra le due nozioni di omotopia e omeomorfismo sono spesso non banali. Ad esempio, la congettura di Poincar\u00e9, formulata nel 1904 e dimostrata solo nel 2003, asserisce che una variet\u00e0 topologica di dimensione 3, omotopicamente equivalente all'ipersfera formula_105, \u00e8 in realt\u00e0 omeomorfa a questa.\nOmotopia e logica classica.\nL'introduzione del libro \"Homotopy Type Theory: Univalent Foundations of Mathematics\", per la prima volta pubblicato nel 2013, afferma che introducendo l'assioma della scelta e dell'assioma del terzo escluso nella teoria dei tipi omotopici, \u00e8 possibile costruire un continuo degli \"n\"-tipi possibili formula_106, del quale la logica classica e la logica costruttivista sono rispettivamente l'estremo inferiore e superiore (p. 9).\nEsiste una tabella di equivalenza fra i tipi e gli operatori definibili nelle teorie logica, topologica, omotopici (p. 11). Vale quanto segue:\nStruttura differenziabile.\nNella moltitudine di spazi topologici esistenti, le variet\u00e0 giocano un ruolo centrale. Una variet\u00e0 di dimensione formula_28 \u00e8 un oggetto in cui ogni punto ha un intorno aperto omeomorfo a formula_27. Esempi classici sono le superfici in formula_61, come la sfera o il toro. In queste superfici, un piccolo intorno di un punto \u00e8 come un disco bidimensionale, per\u00f2 leggermente incurvato.\nLa nozione di curvatura non \u00e8 per\u00f2 una nozione topologica. Per poter dare un senso a domande del tipo \"quanto \u00e8 curva la superficie?\", \"esiste un campo vettoriale tangente?\", \"cosa \u00e8 la derivata (pi\u00f9 precisamente, il differenziale) di una funzione fra due variet\u00e0?\" \u00e8 necessario attrezzare le variet\u00e0 topologiche di alcune strutture aggiuntive, che fanno uso del calcolo infinitesimale. Senza queste strutture aggiuntive queste domande non hanno senso.\nUna variet\u00e0 dotata di una struttura aggiuntiva di questo tipo \u00e8 una variet\u00e0 differenziabile. In una variet\u00e0 differenziabile sono definite le nozioni di vettore tangente, di funzione differenziabile, ecc. Per definire una nozione di curvatura \u00e8 per\u00f2 necessaria un'ulteriore (e ben pi\u00f9 complicata) struttura, quella di variet\u00e0 riemanniana.\nTeoremi.\nSulla compattezza.\nTeorema di Heine-Borel.\nUn sottoinsieme di formula_27 \u00e8 compatto se e solo se \u00e8 chiuso e limitato. Sono quindi compatti i poligoni, i poliedri, una ellisse, un ellissoide. Non sono compatti rette, piani e gli altri sottospazi affini (perch\u00e9 non limitati), n\u00e9 una palla aperta (perch\u00e9 non chiusa). Il teorema non si estende per\u00f2 a spazi vettoriali topologici arbitrari di dimensione infinita, come gli spazi Lp.\nTeorema di Weierstrass.\nIl teorema di Weierstrass \u00e8 un risultato classico di analisi matematica che ha una naturale generalizzazione in topologia. Il teorema asserisce che ogni funzione continua \nammette un massimo ed un minimo. Da un punto di vista topologico, questo \u00e8 conseguenza di un fatto pi\u00f9 generale: per ogni funzione continua\nfra spazi topologici, se il dominio formula_1 \u00e8 compatto allora anche l'immagine formula_114 \u00e8 compatta. Informalmente, una funzione continua manda compatti in compatti.\nNel caso in cui il codominio formula_30 sia formula_3, l'immagine formula_114 \u00e8 un compatto in formula_3, e per il teorema di Heine-Borel \u00e8 un chiuso e limitato. L'insieme formula_114 ha quindi un massimo e un minimo. Quindi una funzione continua a valori reali definita su un qualsiasi spazio compatto ha sempre punti di massimo e minimo.\nTeorema di Tychonoff.\nIl teorema di Tychonoff assicura che il prodotto di due o pi\u00f9 spazi topologici compatti \u00e8 compatto. Ad esempio, il prodotto di due circonferenze formula_120 \u00e8 compatto (si tratta in realt\u00e0 di un toro). Il teorema di Tychonoff \u00e8 valido per un prodotto avente una quantit\u00e0 arbitraria (anche infinita) di fattori.\nSulle funzioni continue.\nTeorema del punto fisso di Brouwer.\nUn teorema di punto fisso \u00e8 un teorema che garantisce che una data funzione formula_121 abbia un punto fisso, ovvero un formula_122 tale che formula_123. Interpretando formula_124 come funzione che sposta i punti, un punto fisso \u00e8 un punto che non si muove. I teoremi di punto fisso sono utili in molte aree della matematica, ad esempio in analisi possono essere utili per dimostrare l'esistenza di una soluzione di una particolare equazione differenziale.\nIl teorema del punto fisso di Brouwer asserisce che se formula_1 \u00e8 una palla chiusa di dimensione arbitraria formula_28 e formula_124 \u00e8 continua, allora un punto fisso esiste sempre. Il teorema \u00e8 intrinsecamente topologico e resta quindi valido per ogni spazio formula_1 omeomorfo a una palla chiusa, quale un quadrato, un poliedro convesso, ecc. Il teorema pu\u00f2 essere dimostrato con l'omologia.\nDue teoremi correlati sono il teorema di Borsuk-Ulam e il teorema del panino al prosciutto.\nSugli assiomi di separazione.\nGli assiomi di separazione T0, T1, T2, ... sono degli assiomi aggiuntivi che garantiscono una maggiore \"regolarit\u00e0\" allo spazio topologico in esame. Ciascun assioma \u00e8 un raffinamento del precedente. Ci sono in topologia vari teoremi molto generali, che hanno per\u00f2 bisogno che alcuni di questi assiomi siano soddisfatti.\nLemma di Urysohn.\nSe lo spazio topologico formula_1 in esame \u00e8 T4, gli insiemi chiusi possono essere \"separati\" tramite una funzione continua a valori in un intervallo reale. Cio\u00e8, per ogni coppia di chiusi formula_130 disgiunti esiste una funzione continua \nche valga 1 su formula_132 e 0 su formula_133. Il lemma di Urysohn \u00e8 considerato spesso il primo risultato non banale in topologia. Pu\u00f2 essere usato (se sono validi anche gli assiomi di numerabilit\u00e0) per dare a formula_1 una struttura di spazio metrico.\nTeorema di estensione di Tietze.\nSe lo spazio topologico formula_1 \u00e8 T4, ogni funzione continua a valori reali definita su un sottoinsieme chiuso pu\u00f2 essere estesa ad una funzione continua su formula_1. Questo teorema \u00e8 conseguenza del lemma di Urysohn.\nSugli spazi metrici.\nTeorema delle categorie di Baire.\nUno spazio metrico completo \u00e8 sempre uno spazio di Baire. Questo risultato implica in particolare che formula_3 non pu\u00f2 essere unione numerabile di chiusi con parte interna vuota (ma formula_138 s\u00ec).\nSettori.\nTopologia generale.\nLa topologia generale \u00e8 il settore di base. Si occupa degli spazi topologici e delle loro propriet\u00e0 generali ed \u00e8 il pi\u00f9 vicino alla teoria degli insiemi. Si interessa quindi in particolare delle nozioni di intorno, parte interna, chiusura, compattezza, connessione, successioni, reti, spazi metrici, funzioni continue, assiomi di separazione e di numerabilit\u00e0.\nTopologia algebrica.\nLa topologia algebrica applica gli strumenti dell'algebra alla topologia. La nozione fondamentale \u00e8 quella di invariante topologico, un oggetto algebrico che caratterizza alcune propriet\u00e0 dello spazio topologico in esame. Fra gli invarianti pi\u00f9 usati ci sono il gruppo fondamentale (e i pi\u00f9 generali gruppi di omotopia) e l'omologia. La topologia algebrica studia pi\u00f9 in generale la nozione di omotopia e vari concetti correlati quali il grado topologico.\nTopologia differenziale.\nLa topologia differenziale si occupa essenzialmente di variet\u00e0 differenziabili e applica gli strumenti del calcolo infinitesimale al loro studio. Con questi strumenti si definiscono e studiano campi vettoriali, spazio tangente, fibrati vettoriali, forme differenziali e i pi\u00f9 generali tensori.\nTopologia in dimensione bassa.\nLa topologia in dimensione bassa \u00e8 un settore pi\u00f9 recente, esploso alla fine degli anni settanta. Gli oggetti studiati sono le variet\u00e0 di dimensione \"bassa\", ovvero 1,2,3,4. Una branca importante \u00e8 la teoria dei nodi."}
{"id": "31714", "revid": "547034", "url": "https://it.wikipedia.org/wiki?curid=31714", "title": "Intorno", "text": "In analisi matematica e in topologia, un insieme \u00e8 detto intorno di un punto se contiene un insieme aperto contenente il punto. Un intorno di un punto formula_1 senza il punto formula_1 si dice intorno bucato o anulare. \nSi tratta di un concetto fondamentale che \u00e8 alla base delle nozioni di funzione continua e limite. Un intorno di un punto formula_1 \u00e8 intuitivamente un insieme di punti \"vicini\" al punto formula_4 Ogni intorno individua un insieme differente di \"vicini\". Spesso per tradurre in linguaggio matematico l'idea che una propriet\u00e0 debba essere verificata per punti che sono arbitrariamente vicini a formula_1 si dice che vale \"per ogni intorno di formula_1\".\nIl concetto di \"intorno\" \u00e8 strettamente connesso al concetto di insieme aperto.\nSpazi topologici.\nIn un generico spazio topologico formula_7, un intorno di un punto formula_1 \u00e8 un insieme formula_9 che contiene almeno un insieme aperto formula_10 contenente formula_1, cio\u00e8 formula_12, che \u00e8 l'abbreviazione di formula_13 e formula_14\nL'insieme formula_9 non \u00e8 necessariamente un insieme aperto o un insieme chiuso. Nel caso in cui formula_9 \u00e8 aperto, si parla di intorno aperto e quando formula_9 \u00e8 chiuso di intorno chiuso.\nIntorni sferici.\nNel caso di uno spazio metrico formula_18 si possono considerare intorni caratterizzati da richieste sulla distanza. In particolare risulta utile considerare l'intorno sferico (o circolare) aperto di un punto formula_1 in formula_20 di raggio formula_21 definito come l'insieme:\nL'insieme in questione viene detto anche palla aperta, o disco aperto, di centro formula_1 e raggio formula_21 (per avere un disco chiuso basta sostituire al simbolo formula_25 il simbolo formula_26 nella definizione di formula_27. Se si indica con formula_28 la chiusura di un insieme formula_29 allora \u00e8 coerente indicare con formula_30 il disco chiuso di centro formula_1 e raggio formula_32). \nUn esempio \u00e8 l\"'intorno di raggio formula_32\" quando si considera formula_34, che risulta poi essere un intervallo contenente formula_1 del tipo formula_36, o formula_37, ovvero, aperto o chiuso, a seconda che, rispettivamente, formula_27 sia aperto o chiuso in formula_39.\nI dischi aperti tornano molto utili nell'Analisi e nella Topologia per diversi motivi. Innanzitutto, \u00e8 possibile definire l'intorno di un punto formula_40 come \"un qualunque sottoinsieme formula_41 di formula_20 tale che esista un formula_21 in corrispondenza del quale formula_44\" Cos\u00ec facendo, tra l'altro, discende naturalmente che lo stesso disco aperto \u00e8 un intorno del suo centro. In secondo luogo, un qualsiasi disco aperto (ma anche chiuso) definito in uno spazio metrico derivante da uno spazio normato (cio\u00e8 uno spazio normato visto come spazio metrico, dove la metrica \u00e8 quella indotta dalla norma), \u00e8 convesso. Sia infatti formula_45 uno spazio normato, formula_40 e formula_21. Se formula_48, e formula_49 \u00e8 la curva formula_50, allora, posto formula_51, si ha\ne quindi, tenendo conto che per ogni formula_53 risulta formula_54, si ha \nqualunque sia formula_56. Ne segue che formula_27 \u00e8 convesso. Da quanto abbiamo appena dimostrato discende che formula_27 \u00e8 semplicemente connesso.\nBase di intorni.\nUna base di intorni (o anche sistema di intorni) \u00e8 un insieme di intorni di un punto fissato formula_59 \"arbitrariamente piccoli\": una base di intorni identifica la \"struttura topologica locale\" del punto. \nPi\u00f9 precisamente, una base di intorni \u00e8 un insieme di intorni tale che qualsiasi intorno aperto di formula_59 contiene uno di questi intorni.\nUna base di intorni \u00e8 utile a definire le propriet\u00e0 locali di un punto, come ad esempio la connessione locale.\nSpazio euclideo.\nIl concetto di intorno pu\u00f2 essere analizzato in particolare adottando un generico spazio euclideo formula_61 di dimensione formula_62. Nello spazio euclideo, come da definizione, un intorno di formula_63 \u00e8 sempre un insieme contenente un insieme aperto formula_64, contenente a sua volta formula_63. In particolare:\ndove si fa uso della distanza euclidea.\ndove ciascun formula_69 \u00e8 un intervallo in formula_70, intorno della coordinata formula_71-esima di formula_63.\nRetta reale.\nDal generico spazio euclideo \u00e8 possibile ridursi al caso pi\u00f9 particolare della retta reale. Un intorno di un punto formula_73 della retta reale formula_39 \u00e8 un insieme della retta che contiene un intervallo aperto del tipo\ndove formula_76 \u00e8 un numero positivo. In particolare:\nUn intorno non \u00e8 necessariamente aperto. Ad esempio, l'intervallo formula_79 con formula_80 \u00e8 un \"intorno chiuso\" di formula_63.\nLa definizione di intorno si estende anche alla retta estesa: un \"intorno di\" formula_82 \u00e8 un insieme che contiene un intervallo aperto della forma formula_83, per qualche formula_84 reale. Analogamente un intorno di formula_85 \u00e8 un insieme contenente formula_86."}
{"id": "31715", "revid": "86599", "url": "https://it.wikipedia.org/wiki?curid=31715", "title": "Campo", "text": ""}
{"id": "31716", "revid": "1534511", "url": "https://it.wikipedia.org/wiki?curid=31716", "title": "Campo (matematica)", "text": "In matematica, un campo \u00e8 una struttura algebrica composta da un insieme non vuoto e da due operazioni binarie interne (chiamate \"somma\" e \"prodotto\" e indicate di solito rispettivamente con formula_1 e formula_2) che godono di propriet\u00e0 assimilabili a quelle verificate da somma e prodotto sui numeri razionali o reali o anche complessi. \nIl campo \u00e8 una struttura algebrica basilare in matematica, necessaria per lo studio approfondito dei polinomi e delle loro radici, e per la definizione degli spazi vettoriali. Nel contesto degli spazi vettoriali un elemento di un campo \u00e8 detto \"scalare\".\nDefinizione formale.\nL'insieme formula_3 non vuoto dotato di due operazioni binarie formula_1 e formula_2 \u00e8 un campo se valgono le seguenti propriet\u00e0:\nformula_3 insieme all'operazione formula_1 \u00e8 un gruppo abeliano con elemento neutro formula_8:\nformula_3 meno formula_16 insieme all'operazione formula_2 \u00e8 un gruppo abeliano con elemento neutro formula_18:\nLa moltiplicazione \u00e8 distributiva rispetto all'addizione:\nCiascuna delle seguenti definizioni di campo \u00e8 equivalente a quella data:\nIl \"gruppo moltiplicativo\" formula_3 meno l'elemento formula_8 \u00e8 solitamente indicato con formula_32.\nEsempi.\nAnelli che non sono campi.\nD'altra parte, ogni dominio d'integrit\u00e0 formula_44 \u00e8 contenuto in un campo, detto campo quoziente, che \u00e8 il \"pi\u00f9 piccolo\" campo fra quelli contenenti formula_44. Il campo quoziente di formula_39 \u00e8 formula_33.\nRelazione con altre strutture algebriche.\nAnelli.\nCome notato precedentemente, i campi sono dei particolari anelli, anche se la maggior parte degli strumenti impiegati nello studio di questi ultimi non permette di dare molte informazioni sui campi. Gli unici ideali di un campo formula_3, ad esempio, sono formula_3 stesso e l'ideale nullo formula_50: questo implica che ogni omomorfismo non nullo a valori in un campo formula_3 ha un nucleo banale, ed \u00e8 quindi iniettivo, ovvero \u00e8 un'estensione di campi.\nUn campo \u00e8 anche un dominio d'integrit\u00e0 e un particolare dominio euclideo con la valutazione formula_52 per ogni elemento formula_12 e, di conseguenza, \u00e8 anche un dominio a fattorizzazione unica. Questo tuttavia non porta a risultati interessanti, perch\u00e9 ogni elemento non nullo, essendo invertibile, ha una fattorizzazione \"vuota\" (ovvero costituita solo da un'unit\u00e0).\nCome sugli anelli, sui campi \u00e8 possibile definire dei polinomi: l'anello formula_54 cos\u00ec risultante \u00e8 un dominio euclideo (con la valutazione data dal grado del polinomio) e in particolare un anello ad ideali principali: questa propriet\u00e0 permette di definire il concetto di polinomio minimo di un elemento algebrico formula_55 su formula_3.\nCaratteristica.\nUn'altra propriet\u00e0 degli anelli che si trasferisce sui campi \u00e8 la caratteristica, definita come il minimo intero formula_57 tale che:\n\u00e8 uguale a zero. Se questo minimo non esiste, cio\u00e8 se formula_59 \u00e8 sempre diverso da zero, la caratteristica \u00e8 formula_8 per definizione. Essendo i campi dei domini d'integrit\u00e0, la loro caratteristica \u00e8 formula_8 oppure un numero primo formula_37. La caratteristica di formula_3 determina univocamente il suo sottocampo fondamentale: se \u00e8 formula_8 sono i numeri razionali, mentre se \u00e8 formula_37 \u00e8 il campo finito con formula_37 elementi, ovvero l'anello quoziente formula_36 (denotato con formula_68 o formula_69). Tutti i campi finiti hanno caratteristica positiva, mentre il viceversa non \u00e8 vero: un esempio \u00e8 il campo formula_70 delle funzioni razionali su un campo finito.\nGruppi.\nDalla definizione di campo segue immediatamente che formula_71 e formula_72, quest'ultimo spesso denotato con formula_73 sono gruppi abeliani. Come conseguenza del fatto che un polinomio di grado formula_57 non pu\u00f2 avere pi\u00f9 di formula_57 radici, ogni sottogruppo finito di formula_32 (e quindi, in particolare, ogni gruppo moltiplicativo di un campo finito) \u00e8 ciclico; questo non avviene mai invece per il gruppo additivo, ad eccezione dei campi con formula_37 elementi.\nSpazi vettoriali.\nI campi sono fondamentali nella definizione degli spazi vettoriali; gran parte delle propriet\u00e0 di questi ultimi (esistenza di una base, dimensione, sottospazi) non dipendono dal particolare campo impiegato. Analogamente, si possono definire spazi affini e spazi proiettivi su campi qualsiasi. La possibilit\u00e0 di definire un prodotto scalare (e quindi una struttura di spazio euclideo) dipende invece dal campo scelto, in quanto si basa sulla possibilit\u00e0 di definire una relazione d'ordine sul campo.\nLegato al campo base dello spazio vettoriale \u00e8 la possibilit\u00e0 di diagonalizzare gli operatori lineari, in quanto legata alla presenza di radici del polinomio caratteristico.\nSottocampi e estensione di campi.\nUn sottoinsieme di un campo formula_3 chiuso rispetto alla somma e al prodotto e contenente gli inversi e gli opposti di tutti i propri elementi forma esso stesso un campo, ed \u00e8 detto \"sottocampo\" di formula_3. Ad esempio i numeri razionali formano un sottocampo dei numeri reali, che a loro volta sono un sottocampo dei numeri complessi.\nRovesciando la prospettiva, un campo formula_80 che contiene formula_3 come sottocampo \u00e8 un\"estensione\" o un \"ampliamento\" di quest'ultimo. Poich\u00e9 inoltre ogni omomorfismo di campi \u00e8 iniettivo (cio\u00e8 \u00e8 un'immersione), si pu\u00f2 considerare un campo formula_80 come un'estensione di formula_3 anche nel caso in cui esista un'immersione di formula_3 in formula_80.\nUn'estensione formula_80 di un campo formula_3 \u00e8 automaticamente uno spazio vettoriale su formula_3, e possiede quindi una sua dimensione: questa \u00e8 detta \"grado\" dell'estensione, ed \u00e8 indicata come formula_89. Un'importante propriet\u00e0 del grado \u00e8 la sua moltiplicativit\u00e0: se formula_90 e tutti e tre sono campi, allora\nSe il grado di formula_80 su formula_3 \u00e8 finito l'estensione \u00e8 detta finita, mentre infinita in caso contrario.\nSe formula_80 \u00e8 un'estensione di formula_3, e formula_96 \u00e8 un sottoinsieme di formula_3, si indica con formula_98 il pi\u00f9 piccolo sottocampo di formula_80 che contiene sia formula_3 che formula_96, ovvero la pi\u00f9 piccola estensione di formula_3 che contiene formula_96; particolare importanza hanno le estensioni semplici, ovvero quelle in cui formula_96 \u00e8 formato da un solo elemento.\nEstensioni algebriche e trascendenti.\nUn'estensione formula_105 \u00e8 detta \"algebrica\" se ogni elemento di formula_80 \u00e8 radice di un polinomio a coefficienti in formula_3, e \"trascendente\" altrimenti. Ad esempio l'estensione di formula_34 in formula_35 \u00e8 algebrica, mentre quella di formula_33 in formula_34 \u00e8 trascendente.\nLe estensioni semplici possono essere classificate immediatamente come algebriche o trascendenti a partire dal loro grado: se questo \u00e8 finito l'estensione \u00e8 algebrica, mentre se \u00e8 infinito \u00e8 trascendente. Nel primo caso, il grado \u00e8 uguale a quello del polinomio minimo del grado che genera l'ampliamento; un elemento formula_55 \u00e8 detto algebrico o trascendente su un campo formula_3 a seconda che l'estensione formula_114 sia algebrica o trascendente. Se formula_115, gli elementi algebrici e trascendenti sono detti generalmente numeri algebrici e numeri trascendenti. Tutte le estensioni finite sono generate da un numero finito di elementi, e quindi sono finite, mentre il viceversa non \u00e8 vero: un esempio \u00e8 l'estensione\nPer distinguere tra loro le estensioni trascendenti, non potendo usare il grado dell'ampliamento, si usa il grado di trascendenza: questo \u00e8 definito come il massimo numero di elementi algebricamente indipendenti di formula_80 su formula_3, ovvero come il massimo numero formula_57 per cui esistono formula_57 elementi di formula_80 per cui non esiste alcun polinomio ad formula_57 incognite a coefficienti in formula_3 annullato da quegli elementi. Un'estensione algebrica ha grado di trascendenza formula_8, mentre un'estensione trascendente semplice ha grado di trascendenza formula_18.\nCostruzione di estensioni algebriche.\nDato un campo formula_3 e un polinomio irriducibile formula_127 a coefficienti in formula_3, \u00e8 sempre possibile trovare un'estensione di formula_3 in cui il polinomio ha una radice: l'anello quoziente\n\u00e8 infatti un campo, estensione di formula_3 (l'immersione \u00e8 quella che associa ad ogni elemento di formula_3 la classe della sua costante), in cui l'elemento formula_133 \u00e8 una soluzione di formula_127; il grado dell'estensione \u00e8, inoltre, il grado del polinomio formula_127. In tal modo \u00e8 possibile trovare campi su cui dei polinomi assegnati abbiano una soluzione, o perfino tutte le possibili soluzioni; inoltre tutte le possibili estensioni sono isomorfe tra loro.\nUn campo su cui tutti i polinomi abbiano almeno una radice \u00e8 detto algebricamente chiuso: l'esempio pi\u00f9 importante \u00e8 il campo dei numeri complessi, dove tale asserzione \u00e8 nota con il nome di teorema fondamentale dell'algebra (sebbene sia sempre dimostrato almeno in parte con metodi analitici); n\u00e9 il campo dei numeri razionali n\u00e9 quello dei numeri reali sono algebricamente chiusi (ad esempio il polinomio formula_136 non ha radici). Dal lemma di Zorn segue che ogni campo formula_3 \u00e8 contenuto in un campo algebricamente chiuso che sia il pi\u00f9 piccolo possibile, cio\u00e8 tale che ogni ampliamento intermedio tra formula_3 ed esso non sia algebricamente chiuso; questo prende il nome di chiusura algebrica di formula_3 e, sempre grazie al lemma di Zorn, \u00e8 possibile dimostrare che \u00e8 unica a meno di isomorfismi. La chiusura algebrica dei numeri reali \u00e8 il campo dei numeri complessi, ma questa non \u00e8 la chiusura algebrica dei razionali, che \u00e8 invece il campo dei numeri algebrici.\nTeoria di Galois.\nLa teoria di Galois studia le estensioni algebriche di un campo attraverso lo studio del gruppo degli automorfismi delle estensioni, ovvero degli isomorfismi di un campo in s\u00e9. Questo gruppo (detto gruppo di Galois dell'estensione) pu\u00f2 essere spesso calcolato esplicitamente fornendo, attraverso la corrispondenza di Galois, informazioni sul campo stesso.\nIsomorfismi e automorfismi.\nGli isomorfismi di campi hanno molte propriet\u00e0 che ne facilitano lo studio. Una basilare \u00e8 che mandano il sottocampo fondamentale del dominio nel sottocampo fondamentale del codominio (e quindi conserva la caratteristica); inoltre, se formula_55 \u00e8 una radice di un polinomio a coefficienti nel sottocampo fondamentale, la sua immagine \u00e8 una radice dello stesso polinomio. In particolare conserva il grado del polinomio e, quindi, il grado delle estensioni: due campi isomorfi hanno lo stesso grado sul loro sottocampo fondamentale.\nSe il dominio e il codominio coincidono, si ha un \"automorfismo\" del campo: le propriet\u00e0 precedenti implicano che un automorfismo \u00e8 l'identit\u00e0 sul sottocampo fondamentale (ovvero fissa tutti gli elementi del sottocampo fondamentale) e che un elemento di grado formula_57 (cio\u00e8 il cui polinomio minimo ha grado formula_57) ha al pi\u00f9 formula_57 immagini distinte. L'insieme degli elementi fissati dall'automorfismo (ovvero degli formula_55 per cui formula_145) \u00e8 un campo, che viene detto campo fisso di formula_146.\nEstensioni normali e separabili.\nLo studio degli automorfismi di un campo ha bisogno di alcune ipotesi sull'estensione considerata.\nLa prima \u00e8 quella di estensione normale: questa \u00e8 un ampliamento algebrico formula_147 in cui ogni isomorfismo di formula_148 in una sua chiusura algebrica che fissa formula_3 fissa anche formula_148 o, equivalentemente, un polinomio irriducibile in formula_54 che ha una radice in formula_148 vi ha tutte le sue radici, o ancora formula_148 \u00e8 il campo di spezzamento di un polinomio a coefficienti in formula_3. Un tipico esempio di estensione non normale \u00e8 formula_155, perch\u00e9 formula_156 \u00e8 radice di formula_157, le cui altre radici sono formula_158 e formula_159 dove formula_160 \u00e8 una radice terza dell'unit\u00e0.\nLa seconda \u00e8 quella di estensione separabile, ovvero di un ampliamento algebrico in cui ogni elemento \u00e8 radice di un polinomio separabile, ovvero di un polinomio senza radici multiple. Questa ipotesi \u00e8 necessaria perch\u00e9 un elemento formula_55 abbia esattamente formula_57 immagini distinte, dove formula_57 \u00e8 il suo grado. Su un campo di caratteristica zero tutte le estensioni sono separabili; se la caratteristica \u00e8 invece positiva, si possono avere casi di estensioni non separabili. L'insieme di tutti gli elementi separabili su un campo formula_3 \u00e8 un campo, che \u00e8 detto la sua chiusura separabile.\nUn'estensione sia normale che separabile \u00e8 detta \"di Galois\".\nCorrispondenza di Galois.\nNelle estensioni di Galois finite formula_147, si ha una corrispondenza biunivoca (detta \"corrispondenza di Galois\") tra i sottogruppi del gruppo di Galois dell'estensione e i campi intermedi tra formula_3 ed formula_148; ad un sottogruppo formula_80 corrisponde il campo fissato da tutti gli automorfismi appartenenti ad formula_80, mentre ad un sottocampo formula_170 corrisponde il gruppo degli automorfismi di formula_148 che fissano formula_170, ovvero il gruppo di Galois di formula_148 su formula_170. L'importanza di questo teorema deriva dalla possibilit\u00e0 di trasportare problemi relativi a campi in problemi sui gruppi, che sono pi\u00f9 facili da trattare anche perch\u00e9 spesso \u00e8 possibile scrivere esplicitamente il gruppo, che \u00e8 finito, mentre il campo \u00e8, spesso, infinito.\nNel caso di estensioni infinite, il teorema fondamentale non \u00e8 pi\u00f9 vero con queste ipotesi; \u00e8 invece necessario introdurre sul gruppo di Galois una topologia (la topologia di Krull) che lo rende un gruppo topologico; la corrispondenza si ha tra i campi intermedi dell'estensione e i sottogruppi chiusi del gruppo di Galois.\nEstensioni semplici ed elementi primitivi.\nUn elemento che genera un'estensione \u00e8 detto \"elemento primitivo\" per essa. Poich\u00e9 le estensioni semplici sono pi\u00f9 facili da studiare (ad esempio perch\u00e9 gli automorfismi sono univocamente determinati dall'immagine dell'elemento primitivo) \u00e8 interessante cercare di caratterizzare gli ampliamenti semplici.\nPer ampliamenti algebrici il risultato fondamentale \u00e8 il teorema dell'elemento primitivo, che afferma che un ampliamento finito formula_175 \u00e8 semplice se e solo se ha un numero finito di campi intermedi; un importante corollario \u00e8 che tutti gli ampliamenti finiti e separabili sono semplici, e di conseguenza lo sono anche tutti gli ampliamenti formula_176, con gli formula_177 separabili. In particolare, quest'ultima condizione \u00e8 soddisfatta se formula_170 \u00e8 un campo di caratteristica formula_8, e quindi ogni ampliamento algebrico finito di un'estensione di formula_33 \u00e8 semplice (ad esempio formula_181). Il risultato continua a valere se almeno formula_182 tra gli formula_177 sono separabili, mentre due elementi non separabili possono impedire l'esistenza di un elemento primitivo.\nLa condizione sulla finitezza dell'ampliamento \u00e8 essenziale: ad esempio l'ampliamento di formula_33 nella sua chiusura algebrica \u00e8 algebrico (e ovviamente separabile) ma non semplice, perch\u00e9 se lo fosse avrebbe grado uguale a quello del suo elemento primitivo, mentre ogni algebrico ha grado finito.\nPer gli ampliamenti trascendenti i risultati ottenibili non sono cos\u00ec buoni. Il teorema di L\u00fcroth afferma che ogni campo formula_148 tale che\n(dove formula_187 \u00e8 un'indeterminata su formula_170), ovvero ogni campo intermedio di un'estensione trascendente semplice, \u00e8 a sua volta un ampliamento semplice di formula_170. Questo teorema non \u00e8 estendibile a sottocampi in ampliamenti di due o pi\u00f9 indeterminate; in geometria algebrica, una questione legata ad essa \u00e8 se ogni estensione trascendente di formula_170 \u00e8 \"puramente\" trascendente, ovvero se per ogni formula_148 si pu\u00f2 scrivere formula_192, dove formula_193 e formula_194 sono indeterminate indipendenti su formula_170. Questo non \u00e8 vero nelle ipotesi del teorema di L\u00fcroth; Guido Castelnuovo ha per\u00f2 dimostrato che per campi formula_148 per cui formula_197, formula_170 \u00e8 algebricamente chiuso e formula_199 \u00e8 finito e separabile, formula_148 \u00e8 puramente trascendente su formula_170.\nCampi finiti.\nI campi finiti hanno importanza in teoria dei numeri, geometria algebrica e crittografia. Sono completamente caratterizzati dalla loro cardinalit\u00e0: per ogni primo formula_37 e per ogni intero positivo formula_57 esiste (a meno di isomorfismi) un solo campo con formula_204 elementi, e tutti i campi finiti sono in questa forma. Un campo con formula_205 elementi \u00e8 denotato con formula_206 o formula_207. La caratteristica del campo con formula_204 elementi \u00e8 formula_37.\nL'ampliamento formula_210 \u00e8 algebrico di grado formula_57, normale e separabile; inoltre \u00e8 semplice (perch\u00e9, ad esempio, il gruppo moltiplicativo di formula_212 \u00e8 ciclico). Il campo con formula_204 elementi comprende quello con formula_214 se e solo se formula_215 divide formula_57. La chiusura algebrica dei campi finiti con caratteristica formula_37 \u00e8 data dalla loro unione, che \u00e8 un campo infinito."}
{"id": "31720", "revid": "367445", "url": "https://it.wikipedia.org/wiki?curid=31720", "title": "Acquaviva d'Isernia", "text": "Acquaviva d'Isernia \u00e8 un comune italiano di abitanti, appartenente alla provincia di Isernia in Molise.\nGeografia fisica.\nSi trova nel bacino del fiume Volturno, a destra del corso di uno dei suoi affluenti, il torrente Rio. Il territorio presenta un andamento altimetrico irregolare, il paesaggio \u00e8 coperto da una vegetazione in cui dominano la quercia ed il carpino. Copre un'area di 13\u00a0km\u00b2.\nIl panorama che si gode da questo piccolo comune \u00e8 offerto dalla catena appenninica delle Mainarde. La sua collocazione geografica, lo pone a breve distanza dai centri turistici abruzzesi di Roccaraso, Pescocostanzo e Rivisondoli, note localit\u00e0 sciistiche.\nStoria.\nIl feudo fece parte in epoca medievale delle possessioni dell'abbazia di San Vincenzo al Volturno, e nel XVI secolo dell'abbazia di Montecassino. In precedenza unito a Rionero Sannitico, Acquaviva divenne comune autonomo col Regio Decreto n. 1876 del 25 gennaio 1820.\nSimboli.\nLo stemma e il gonfalone del comune di Acquaviva d'Isernia sono stati concessi con decreto del presidente della Repubblica del 23 ottobre 1997.\nMonumenti e luoghi d'interesse.\nDi rilievo dal punto di vista architettonico, \u00e8 il castello dei Carmignano, di impianto longobardo, la chiesa di Sant'Anastasio, la cappellina della Madonna del Rosario e il santuario di Santa Maria Assunta.\nSociet\u00e0.\nTradizioni e folclore.\nFesta patronale della Focata.\nIl folklore ad Acquaviva si materializza nel grande fal\u00f2 che si accende la sera del 21 gennaio, vigilia dei festeggiamenti del Santo Patrono, Anastasio.\n\"La Focata\" viene alimentata con ginepri tagliati nel territorio circostante. Una tradizione molto sentita, che regge al trascorrere degli anni e richiama molti emigrati Acquavivesi sia da fuori regione che dall'estero. Un momento particolare, quest'ultimo, perch\u00e9 intorno al grande fuoco si intrecciano i racconti delle generazioni che rivivono tempi ormai andati tra un morso alle salsicce, e alle patate cotte alla brace insieme ad un bicchiere di buon vino.\nDa non dimenticare \u00e8 anche la famosa Sagra della Scorpella che attira turisti e molti abitanti dei paesi limitrofi.\nCultura.\nCucina.\nPer quanto riguarda la gastronomia, piatti tipici esclusivi, sono \"sagn' e fasciuol\" (ottimi e ricercati i fagioli locali), e \"cotigh' e fasciuol\", fra i dolci famose sono le \"scurpell\" e il pane con le patate.\nEconomia.\nAgricoltura.\nL'economia del paese, una volta basata sull'agricoltura e sull'allevamento, attualmente \u00e8 imperniata sul terziario, sulle piccole attivit\u00e0 commerciali e sul lavoro dipendente all'interno delle aziende della provincia. L'allevamento ovino-caprino e suino, non trova pi\u00f9 spazio nel quadro produttivo locale, invece \u00e8 ancora frequente la coltivazione, in piccoli orti, di patate, fagioli (molto pregiata \u00e8 la qualit\u00e0 locale), verdure varie, ecc."}
{"id": "31721", "revid": "1516566", "url": "https://it.wikipedia.org/wiki?curid=31721", "title": "Agnone", "text": "Agnone (\"Agn\u00e8une\" in dialetto locale) \u00e8 un comune italiano di abitanti della provincia di Isernia in Molise.\nAntica citt\u00e0 sannita, dal XIII al XIX secolo fece parte del Giustizierato d'Abruzzo e dell'Abruzzo Citra, nel distretto di Lanciano.\nOspita la Pontificia fonderia di campane Marinelli, il pi\u00f9 antico stabilimento al mondo per la fusione delle campane, autorizzato a usare lo stemma pontificio e fondato nel 1040. Come localit\u00e0 turistica ha ottenuto importanti riconoscimenti per la sua qualit\u00e0 ambientale.\nGeografia fisica.\nTerritorio.\nAgnone \u00e8 ubicata nell'alto Molise, a nord-est della provincia di Isernia e al confine con l'Abruzzo (provincia di Chieti).\nSi trova a di altitudine sul livello del mare, circondato da un paesaggio montuoso rivestito da boschi e praterie.\nClima.\nIl paese, posto a 830 metri, gode di un clima mediamente fresco; gli inverni risultano essere rigidi e caratterizzati da piogge e nevicate anche abbondanti, le estati risultano invece gradevoli, con qualche episodio temporalesco e poche giornate di calura.\nStoria.\nEpoca dei Sanniti.\nLa tradizione vuole che Agnone sia sorta sulle rovine della citt\u00e0 sannitica Aquilonia distrutta dai Romani durante la conquista del Sannio, bench\u00e9 gli storici contemporanei collochino Aquilonia pi\u00f9 a sud, al confine con il Lazio. In zona sono stati comunque recuperati diversi reperti archeologici, come la stele funeraria di \"Vibia Bonitas\", conservata al teatro Italo Argentino, nel centro storico della cittadina.\nImportante centro durante la dominazione longobarda, and\u00f2 poi decadendo nei secoli immediatamente precedenti il 1000, mentre la Valle del Verrino e le alture circostanti divennero luogo di eremi, piccoli monasteri e piccole colonie agricole.\nEpoca medievale.\nContea di Borrello.\nAlla fine dell'XI secolo \"Anglone\" compare tra i principali castelli (oltre cinquanta) che costituivano la \"Terra Borellense\", cio\u00e8 il vastissimo feudo della famiglia Borrello, posto tra l'Abruzzo meridionale e il Molise settentrionale.\nNel 1139 la potentissima famiglia dei Borrello, conti di Pietrabbondante e capitani di ventura di Venezia, port\u00f2 sul luogo un notevole numero di soldati e artigiani veneziani, probabilmente provenienti dalle colonie dalmate della \"Serenissima\" (lo scrittore veneziano Alvise Zorzi propone la provenienza di questo gruppo dalle colonie veneziane della Puglia, ma il riscontro rimane impossibile per assenza di documenti e la questione resta dubbia). Appare per\u00f2 evidente la fondazione veneziana del paese vero e proprio \u2013 sorto sul colle arcuato di fronte al Monte Saraceno \u2013 a causa dei chiari segni di cultura veneziana osservabili nel quartiere originario, quello della Ripa, altrimenti detto \"borgo veneziano\".\nDominazione degli Angioini e Aragonesi.\nL'importanza di Agnone and\u00f2 crescendo nel periodo angioino e anche in quello aragonese, al punto che durante il regno borbonico delle Due Sicilie, la citt\u00e0 fu tra le 56 citt\u00e0 regie, direttamente dipendenti dal Re, libere da qualunque altra soggezione di tipo feudale, dotate di alto tribunale, con diritto di infliggere pene capitali.\nEpoca moderna.\nGoverno di Gioacchino Murat.\nAppartenente da sempre all'Abruzzo Citeriore, quando il re Giuseppe Bonaparte (fratello di Napoleone) decise di creare la nuova provincia del Molise (1806), Agnone fu lasciata nell'Abruzzo. Ma durante il regno di Gioacchino Murat, i maggiorenti del luogo chiesero e ottennero il passaggio al Molise, fondando la richiesta sulla difficolt\u00e0 geografica dei collegamenti abruzzesi, e sperando di assurgere a un ruolo di dominio nella nuova provincia (1811). La prima delusione colse gli agnonesi subito dopo questo passaggio, giacch\u00e9 i tre distretti in cui il Molise fu diviso, ebbero come centri e capoluoghi Larino, Campobasso e Isernia, escludendo Agnone da ogni ruolo di preminenza amministrativa. Ci\u00f2 nonostante, fiorente per ampiezza dell'agro e per numero e volume di imprese artigiane, \nDall'Ottocento al Novecento.\nLa rivoluzione dei prezzi legata al primo sviluppo dell'industria italiana di fine Ottocento, tuttavia, intacc\u00f2 quest'equilibrio, dando il via al fenomeno dell'emigrazione. Nonostante ci\u00f2, Agnone si distinse per spirito di iniziativa economica e culturale. Ad esempio, in pieno spirito positivista, grazie all'azione di alcuni spiriti illuminati tra cui il dottor Giuseppe Maria d'Onofrio, Agnone riusc\u00ec nell'impresa di essere elettrificata ben prima di Roma. Difatti risale al 1905 l'inaugurazione della centrale idroelettrica del Verrino, gestita dall'omonima societ\u00e0 elettrica, che precedette di ben otto anni la prima centrale elettrica di Roma, la centrale Montemartini.\nEpoca fascista.\nDurante il regime fascista, Agnone fu sede di confino per numerosi oppositori del regime, tra cui don Raimondo Viale, protagonista de \"Il prete giusto\" di Nuto Revelli.\nDal luglio 1940, nei pressi di Agnone sorse un campo di concentramento per ebrei, oppositori al regime e principalmente rom rastrellati in tutta Italia e nell'area della ex Jugoslavia. Il prefetto locale a tale scopo, scelse e ottenne dal vescovo dell'epoca la concessione del convento di San Bernardino. Dopo l'8 settembre il campo venne aperto e le persone internate furono liberate.\nAnni 1950 e periodo contemporaneo.\nL'ultima crescita demografica, Agnone la ebbe negli anni quaranta, per poi subire una continua diminuzione dagli anni cinquanta a oggi. Parallelamente - e paradossalmente - la cittadina vedeva i segni di un possibile sviluppo socio-economico, quali la nascita del locale ospedale civile e delle scuole superiori, tra cui il liceo scientifico , l'istituto tecnico Leonida Marinelli, l'istituto professionale. \u00c8 poi da menzionare, nel primo dopoguerra, la nascita del \"teatro Italo Argentino\" (fondato grazie agli apporti degli agnonesi d'Argentina) che .\nSimboli.\nLo stemma e il gonfalone del comune di Agnone sono stati concessi con decreto del presidente della Repubblica del 21 giugno 1994.\nMonumenti e luoghi d'interesse.\nMusei.\nMuseo internazionale della campana e fonderia Marinelli.\nIl museo internazionale della campana sorge accanto all'antica fonderia pontificia Marinelli, che \u00e8 una delle imprese familiari pi\u00f9 antiche nel mondo fondata nell'anno 1000. Le antiche fonderie del rame si trovano a pochi chilometri dal centro abitato, nella valle del fiume Verrino: sono delle antiche fonderie a funzionamento idromeccanico nelle quali si producevano dei semilavorati in rame che venivano poi inviati alle oltre 180 botteghe di ramai agnonesi che, da tali semilavorati, producevano tine, caldai e vari oggetti in rame.\nArchitetture religiose.\nBelvedere del cardo estremo e chiesa di San Marco Evangelista.\nSul cardo medievale esterno della citt\u00e0 c'\u00e8 un belvedere trasformato in parco pubblico. A fianco c'\u00e8 la chiesa di San Marco Evangelista.\nLa costruzione originale, romanica, risale all'XI secolo ed \u00e8 connessa alla rifondazione del paese avvenuta sotto il dominio dei Borrello, legati alla Repubblica di Venezia. L'edificio originale fu infatti edificato da veneziani chiamati da Landolfo Borrello. La mancanza di un'abside semicircolare e la presenza del campanile sulla nuda facciata fanno pensare a un'inversione nel senso dell'asse principale in corso d'opera. La pianta \u00e8 irregolare e la navata \u00e8 singola e priva di transetto, mentre sono presenti cappelle laterali. Sono evidenti una serie di contribuzioni di epoche successive: archi in gotico veneziano precedono l'altare principale, mentre il portale \u00e8 rinascimentale e il soffitto \u00e8 a cassettoni policromi, in stile barocco veneziano. Barocchi sono pure gli altari in legno, mentre altri corredi spaziano in varie epoche. Ad esempio una pregevole statua della \"Madonna col Bambino\" \u00e8 del XIII-XIV secolo mentre una statua di San Nicola \u00e8 dello scultore settecentesco Giovannitti. L'edificio \u00e8 stato restaurato per opera della soprintendenza alle belle arti regionale.\nChiesa parrocchiale di San Francesco e convento.\nLa chiesa di San Francesco \u00e8 considerata monumento nazionale. Risalente al XIV secolo, ha un caratteristico portale gotico sormontato da un affascinante rosone. Da sottolineare la superba cupola a tamburo e l'originale campanile (con la parte finale in ferro battuto). All'interno della chiesa, con decorazioni di Ambrosio Piazza, si trovano ricchissimi altari e affreschi del molisano Paolo Gamba.\nAttiguo alla chiesa di San Francesco si trova l'ex convento dei Padri conventuali, con un chiostro (alle cui pareti si trovano affreschi rappresentanti la vita di San Francesco), sede della Biblioteca comunale e della Mostra permanente del libro antico con volumi rarissimi, tra cui un'antica copia dell'Opera Omnia di Platone, risalenti al XVI secolo.\nChiesa di Sant'Emidio.\nLa chiesa di Sant'Emidio risale al XIV secolo, con un portale gotico, conserva al suo interno capolavori d'arte di Giulio Monteverde, Giacomo Colombo, Giovanni e Amalia Dupr\u00e9. Caratteristiche sono le statue lignee dei 12 apostoli, a grandezza naturale, attribuite a scuola napoletana del 1650. Adiacente alla chiesa troviamo la biblioteca Emidiana, ricca di testi antichi dell'XI secolo.\nLa chiesa possiede una pianta rettangolare, conservando una facciata a capanna con portale trecentesco e rosone a oculo. Il portale presenta strombature e colonne tortili oppure cesellate con motivi vegetali, e si curvano formando un arco a sesto acuto, incassato in una ghimberga a spioventi. Presso la lunetta vi \u00e8 il rilievo dell'Agnello mistico che porta la croce, e pi\u00f9 sopra ancora la facciata la statua di Emidio benedicente, che con una mano regge il modellino della citt\u00e0 di Agnone scossa da un terremoto, quella del 1096, che distrusse la primitiva chiesa, ragion per cui nei secoli successivi si provvide a una ricostruzione ex novo. Il campanile \u00e8 una semplice torre ornata da una cuspide piramidale restaurata di recente in rosso.\nL'interno ha due navate, con ampi archi durazzeschi, l'una coperta da soffitto a cassettoni, e l'altra da semplici capriate lignee medievali, ed \u00e8 la pi\u00f9 antica, corrispondente al portale. La navata barocca di destra conserva le tele della \"Nativit\u00e0 - Sacra Famiglia - Fuga in Egitto - Cristo tra i Dottori della Chiesa\".\nChiesa di Sant'Antonio Abate.\nSi tratta della terza chiesa maggiore di Agnone, facilmente distinguibile per l'imponente mole e per il campanile pi\u00f9 grande della citt\u00e0. Fu fondata nel 1128 a ridosso delle mura, con la realizzazione, dal corso Vittorio Emanuele, di una scalinata di 9 gradini, che fu risistemata nel 1965. La chiesa \u00e8 stata modificata ovviamente nell'era barocca, conservando tuttavia l'impianto e l'esterno medievali a croce latina: la facciata \u00e8 molto semplice e ha un portale architravato d'epoca rinascimentale. Il campanile \u00e8 una robusta torre di 30 metri, scandita in livelli da cornici marcapiano, con in cima la cella campanaria.&lt;br&gt;L'interno \u00e8 a navata unica, occupata da cinque altari per lato; sul fondo c'\u00e8 l'altare maggiore in stile barocco, rivestito di marmo con la balaustra circostante. La parete di dietro \u00e8 occupata da un quadro che raffigura la \"Moltiplicazione dei Pani e dei Pesci\", nonch\u00e9 dai palchi lignei per il coro dei presbiteri. Ai lati del coro ci sono le tele di San Lorenzo e San Sebastiano, mentre i dipinti sul soffitto mostrano scene religiose come la Cacciata dal Paradiso, Abramo che sacrifica Isacco, il Giudizio Universale e Mos\u00e8 che riceve le Tavole.\nChiesa dell'Annunziata.\nLa chiesa dell'Annunziata o del Carmine fu edificata nel 1505, attigua all'antico convento dei Padri Filippini, ultima dimora di San Francesco Caracciolo, morto il 4 giugno 1608. Ha un aspetto barocco anzich\u00e9 rinascimentale, caratterizzata da una facciata a capanna divisa in due lati da cornice, e verticalmente da quattro paraste per lato, con capitelli dorici. Sia il portale sia il finestrone centrale sono in linea d'asse, anche se molto semplici; il campanile \u00e8 a vela, posto a sinistra, e il coronamento dell'architrave triangolare superiore \u00e8 a dentellature.\nL'altare della Madonna \u00e8 il secondo a destra, e conserva una statua settecentesca del Colombo, ornata da una corona, mentre con una mano sorregge il Bambino, mentre con l'altra un fiore. L'insieme delle decorazioni della navata unica mostrano fasti barocchi, con colonne aggettanti ornate da capitelli ionici dorati, e un intonaco misto tra il rosa e il bianco. L'altare maggiore mostra una nicchia con la Madonna incoronata tra Ges\u00f9 e un santo.\nChiesa di Sant'Amico.\nLa chiesa fu edificata nel XIII secolo, per onorare l'abate del centro di San Pietro Avellana, vicino ad Agnone. Al suo interno \u00e8 stata recuperata una tavoletta in argento, che il popolo chiama \"Pace di Sant'Amico\", del 1520, sulla quale \u00e8 raffigurata una scena in cui Ges\u00f9 deposto dalla croce, viene commemorato dalla Madonna e circondato dalle altre due Marie e dagli Apostoli. Fra le varie statue che abbelliscono la chiesa ci sono quella di San Rocco, inoltre un organo plurifonico che \u00e8 stato restaurato nel Novecento. La chiesa presenta un aspetto barocco, restaurata quando fu possesso dei Gesuiti, come dice il motto della facciata: AD MAIOREM DEI GLORIAM. Ha un impianto a croce greca, caso unico per Agnone, con ampio transetto.\nChiesa di San Nicola.\nEdificio del X secolo, come rivela un documento di Montecassino, anche se oggi ha un aspetto settecentesco. Un documento del 1083, una donazione del conte di Sangro Gualtiero Borrello, contiene il nome del Priore della chiesa all'epoca, tal Giovanni, che era sacerdote, monaco benedettino e \"romito\", cio\u00e8 eremita abitante nell'eremo di Capo del Verrino. La facciata \u00e8 semplice, in conci di pietra, con un portale decorato da una tiara con le chiavi di San Pietro, con sopra un'iscrizione latina. Il campanile \u00e8 una torre con cuspide ornata da tegole verdi e gialle. L'interno \u00e8 a navata unica, costituita da due altari in legno intagliato, pi\u00f9 quello maggiore presso il presbiterio. La suddivisione in cappella laterali mostra colonne finte che alternano gli archi, caratterizzate da capitelli ionici dorati. Presso il presbiterio inoltre si eleva una cupola, ornata da affreschi dei quattro evangelisti presso le colonne che la sorreggono.\nChiesa di San Pietro.\nChiesa molto semplice, di origine medievale ma rimodellata nel Settecento. Nel 1083 venne assegnata dal conte di Sangro Gualtiero Borrello a Giovanni, priore della chiesa di San Nicola. Ha l'esterno caratterizzato in conci di pietra: la facciata \u00e8 a salienti, suddivisa orizzontalmente da tre cornici marcapiano, e verticalmente da quattro paraste, che al centro inquadrano in asse portale e finestrone. Il portale conserva l'architrave tardo rinascimentale a timpano spezzato, con un fregio al centro. Il campanile \u00e8 una classica torre medievale. L'interno \u00e8 a navata unica. \u00c8 la pi\u00f9 antica chiesa di Agnone.\nEx convento di San Bernardino da Siena.\nLa chiesa si trova fuori dal centro, inizialmente era dedicata a Santa Maria degli Angeli, successivamente intitolata al santo che la visit\u00f2 nel 1440, e rimodellata nei secoli successivi, per volere di Beato d'Aragona. Infatti ci\u00f2 \u00e8 documentato in una bolla di papa Nicol\u00f2 V, e la chiesa fu provvista di un convento. La chiesa dopo il 1861 perse la sua funzione, il cenobio venne per\u00f2 riaperto nel 1926 da monsignor Oddo Bernacchia di Larino, e fu usato come sede estiva per i seminaristi della diocesi di Trivento. Nel periodo fascista, e soprattutto durante la guerra divenne campo di concentramento per i deportati d'Albania. Dopo il 1945 divenne convitto maschile di seminaristi, fino alla soppressione nel 1978, divenendo casa di riposo per anziani, con la chiesa di San Bernardino ancora funzionante.\nChiesa di San Biase.\nDedicata al vescovo martire di Sebaste, nel 1091 fu donata dal castellano di Anglone Carbone di Fuscone a Diodato, abate della chiesa-romitorio di San Nicola. Fu cappella della famiglia Borrello nel XIII secolo. La chiesa ha una sola navata costituita da due altari: un'ampia cappella dove \u00e8 possibile vedere la statua della Madonna della Mercede. I bassorilievi sono molto eleganti, e l'altare ampio e fastoso: vi si accede mediante un arco trionfale, e termina ad abside semicircolare con tre spicchi affrescati, che rappresentano lo Spirito Santo. Sotto vi sono due oculi laterali sempre dipinti, che mostrano alcuni miracoli di San Biagio, e al centro la Ges\u00f9 in maest\u00e0. La seconda cappella, gestita dalla confraternita della Mercede, dove si trova la statua, \u00e8 ornata da due false cupole circolari scandite da ordini di quadretti dorati, che terminano nel fuoco centrale in un cerchio con in rilievo la colomba dello Spirito. L'altare \u00e8 molto fastoso, decorato in oro, e racchiude la statua della Madonna.\nChiesa di Santa Croce.\nRisalente al XIII secolo, fu visitata da San Giovanni da Capestrano (XV secolo), e oggi ha un aspetto barocco. Sul portale sono stati incisi tre teschi, mentre su quello centrale una croce che simboleggia la vittoria della Vita Eterna sulla Morte. All'interno \u00e8 possibile vedere due confessionali in noce, al di sopra sono state poste due tele che rievocano il ritrovamento della Sacra Croce da parte di Elena imperatrice. Al lato sono visibili due altari ligneo in stile rococ\u00f2, al centro due dipinti: uno di San Giovanni da Capestrano con San Bernardino, e l'altro la Madonna del Purgatorio. Anche la cupola presso il presbiterio conserva dei dipinti in affresco: la chiesa \u00e8 sede della Confraternita dei Morti.\nChiesa di Santa Maria a Majella.\nFu costruita con il convento nel XIII secolo, fuori dalle mura (oggi nel contesto urbano agnonese del corso Vittorio Emanuele) da Pietro da Morrone, come tappa stazionaria del cammino di San Francesco, dove inoltre furono conservate una pezza del saio e alcuni capelli del santo. L'ordine dei Francescani fu soppresso nel 1807, e il monastero si ridusse a semplice chiesa. La chiesa ha un aspetto odierno barocco, con prospetto datato 1755: la facciata \u00e8 divisa da una cornice marcapiano, mantenendo il portale gotico, in asse con un finestrone settecentesco ornato da timpano spezzato. L'interno, a navata unica, conserva dipinti ex voto dell'Ottocento e del Novecento.\nConvento di Sant'Onofrio.\nIl piccolo monastero sorge sul Monte Sant'Onofrio, lungo la strada per Rosello, fondato nel 1700 dal barone Giosu\u00e8 Bartolini, molto devoto a Sant'Onofrio. La chiesa si presenta a pianta classica, in uno stile misto, tra il neogotico e il barocco, e conserva la statua lignea del santo. Essa rappresenta Onofrio con la corona reale, i lunghi capelli e la cintura di foglie attorno ai fianchi. Nella chiesa si celebra l'11 giugno la ricorrenza del santo, molto amato dai cittadini, e la processione parte dalla piccola badia fino ad Agnone, nella chiesa di Sant'Antonio. La chiesa di recente \u00e8 stata abbellita da una croce stazionaria e da un percorso sul monte della Via Crucis.\nCentro storico e borgo medievale.\nNon meno interessante \u00e8 l'architettura civile del paese: il centro storico \u00e8 di chiaro stampo veneziano, infatti avventurandosi lungo le stradine del borgo antico ci si imbatte di frequente nelle caratteristiche botteghe veneziane e in piccole statue di pietra raffiguranti, per l'appunto, leoni veneziani. Il castrum di Civitellae era dotato di possenti mura, danneggiate dal terremoto del 1096, e ricostruita durante il periodo svevo. Nell'Ottocento le mura furono quasi tutte smantellate, con la perdita delle porte urbiche di accesso, anche se la pianta urbanistica storica si \u00e8 ben conservata. Le porte erano:\nArchitettura civile.\nPalazzo della Citt\u00e0.\nIn via Alfieri, \u00e8 un edificio quattrocentesco, usato dai potenti dell'epoca antica, e oggi trasformato in hotel. L'edificio ha un aspetto rinascimentale, caratterizzato alla base da muratura in conci, mentre il resto dell'esterno \u00e8 intonacato di bianco. Il portale a tutto sesto, ha un'elegante cornice con chiave di volta cesellata a motivi vegetali. Un secondo portale, pi\u00f9 arricchito nella cornice, con l'arricchimento di motivi geometrici, immette a un chiostro.\nPalazzo dei Conti Minutolo.\nEdificato nel XIII secolo in stile veneziano dai Minutolo, detto anche Palazzo Nuonno. Il palazzo \u00e8 uno dei pi\u00f9 interessanti della citt\u00e0 per il suo stile, ma anche per la leggenda di fantasmi che vi aleggia. La camera che sovrasta la bottega orafa era adibita a cella dove venivano uccisi i condannati, e su ci\u00f2 nacquero numerose leggende di fantasmi: specialmente quella che riguarda il crollo del pavimento del piano superiore, interpretato come simbolo di vendetta dei condannati, oppure il ritrovamento di scheletri e resti di feti umani, frutto di rapporti incestuosi. Dell'epoca antica, dato che il palazzo \u00e8 stato rimaneggiato, rimane una bifora murata; nel 1796 fu acquistato dalla famiglia Cocucci, che lo possedettero per poco tempo, e fu ricomprato dalla famiglia Nuonno di Sant'Angelo del Pesco. Il corredo veneziano mostra leoni lagunari, la bifora murata, e al piano terra vi \u00e8 una bottega orafa di origine veneziana, ancora intatta.\nAntica bottega orafa.\nL'Antica Bottega Orafa sita in corso Garibaldi testimonia un'antica migrazione di artigiani lagunari verso Agnone, avvenuta secoli addietro per opera della famiglia Borrello.\nPiazza Plebiscito.\nInteressante \u00e8 la piazza principale del centro storico, piazza Plebiscito, anticamente detta piazza del Tomolo. Sempre in questa piazza confluiscono sette strade che partono da altrettante altre zone del borgo antico e che ospita una caratteristica fontana marmorea risalente al 1881 (anno della costruzione del primo acquedotto urbano agnonese) con lo stemma Agnonese sul bronzo da dove sgorgano le acque, restaurata, come tutta la piazza, tra la fine del 2006 e i primi mesi del 2007.\nStorico teatro Italo-Argentino.\nCome accennato, il Teatro Italo-Argentino fu costruito nel primo dopoguerra con i fondi degli agnonesi del Sudamerica. Esso funziona sia come teatro (l'unico in provincia d'Isernia), sia come cinema.\nSociet\u00e0.\nEvoluzione demografica.\nIl paese, un tempo molto popolato, ha dimezzato la sua popolazione a causa di una costante emigrazione sia all'estero sia in altri centri italiani: la popolazione si attesta a poco pi\u00f9 di abitanti ma agli inizi del Novecento contava circa abitanti.\nDall'ultimo censimento \u00e8 emerso che l'et\u00e0 media \u00e8 di 48 anni, mentre l'et\u00e0 mediana (che pu\u00f2 essere leggermente pi\u00f9 rappresentativa del campione) si attesta sui 51 anni. Ci sono tre persone che superano l'et\u00e0 di 100 anni.\nEtnie e minoranze straniere.\nAl 31 dicembre 2019 la popolazione straniera residente contava 176 persone, pari al 3,6% della popolazione residente. \nLe nazionalit\u00e0 maggiormente rappresentate erano le seguenti:\nTradizioni e folclore.\nIn occasione dell'Immacolata Concezione l'8 dicembre e il 24 dicembre ad Agnone si svolge la \"'Ndocciata\", la pi\u00f9 conosciuta tradizione del comune: \u00e8 una sfilata di migliaia di enormi fiaccole costruite artigianalmente. Dal 2000 tale evento si svolge stabilmente anche il giorno dell'Immacolata Concezione. Nel 1996 essa fu portata a Roma al cospetto di papa Giovanni Paolo II.\nQuesta tradizione, che probabilmente nell'antichit\u00e0 era connessa ai riti della rinascita della luce, oltre che ad Agnone si \u00e8 conservata - in misura minore - anche a Santo Stefano di Sante Marie (L'Aquila) e ha assunto una diversa valenza legandosi alla festivit\u00e0 del Natale.\nOvviamente \u00e8 possibile gustare gli ottimi prodotti della gastronomia locale nei vari punti di ristoro dislocati all'interno della manifestazione, nei quali \u00e8 possibile cenare con pochi euro.\nNel 2012 le Poste Italiane hanno dedicato un francobollo a questa festa tradizionale.\nEconomia.\nLa fonderia Marinelli.\nAgnone \u00e8 famosa in tutta Italia e in Europa per la presenza dell'antichissima Fonderia Marinelli, che \u00e8 in perfetta funzione e in piena attivit\u00e0.\nLe sue origini risalgono al Medioevo, e la fonderia \u00e8 ricordata per la fabbricazione di campane per edifici di alto rilievo quali la Cattedrale della Beata Vergine del Santo Rosario di Pompei e dell'abbazia di Montecassino.\nLe prime campane ufficiali fuse dalla fonderia Marinelli risalgono al 1339, per opera del direttore Nicodemo Marinelli, detto \"Campanarus\". Nei due secoli successivi, quando l'Italia pass\u00f2 nelle mani degli aragonesi, i Marinelli continuarono a fondere campane per le varie chiese e campanili che venivano edificati in tutta la penisola. Nel 1924 il papa Pio XI confer\u00ec alla famiglia Marinelli l'onore di avvalersi dello Stemma Pontificio perch\u00e9 potessero rappresentarlo nel volto dell'campane che continuavano a fondere copiosamente.\nI Marinelli all'inizio del XX secolo furono chiamati da molte chiese di tutta l'Italia perch\u00e9 gli impianti per l'oscillazione delle campane erano ormai obsoleti oppure gravemente danneggiati. Quando nel 1944 gli occupanti tedeschi nazisti, da un anno in guerra civile con l'Italia, giunsero anche in Abruzzo e in Molise, la fonderia fu chiusa e usata come quartier generale per le missioni di battaglia.\nInoltre le campane che in quel periodo erano in fase di fusione furono distrutte dai nazisti e rifuse per creare dei cannoni da combattimento. Sconfitti i tedeschi dagli statunitensi, nel 1949 la fonderia Marinelli rimase lo stesso famosa per il suo contributo, e il suo nome era ancora sulla bocca di tutti: luogo di riferimento per la fusione di nuove campane. Nel secondo dopoguerra italiano i Marinelli costruirono il concerto di campane per la Cattedrale di Montecassino, distrutta durante la celebre battaglia della seconda guerra mondiale, e cos\u00ec continuano a contribuire fino a oggi, ogni qualvolta venga costruita una nuova chiesa, fondendo le campane necessarie per nuovi concerti.\nConfetto riccio di Agnone (mandorla confettata riccia).\n\u00c8 un confetto pi\u00f9 grande del normale con superficie rugosa. Tenero e friabile. Si consuma fresco e pu\u00f2 essere conservato sotto vuoto.\nLe materie prime sono: zucchero, mandorla di Avola, gomma arabica, aromi naturali. La mandorla di Avola viene cosparsa di gomma arabica per favorire la copertura con lo zucchero. Nella \"bassina\" (grande calderone in rame), mentre ruota, si versa lo zucchero sciroppato che cristallizzando ingrossa la mandorla e le conferisce la caratteristica forma rugosa.\nSport.\nHanno sede nel comune la societ\u00e0 di calcio Polisportiva Olympia Agnonese e la squadra di pallavolo A.S. Pallavolo Agnone, che raggiunse il suo culmine con la partecipazione al campionato di Serie A2\u00a02002-2003."}
{"id": "31722", "revid": "1516566", "url": "https://it.wikipedia.org/wiki?curid=31722", "title": "Bagnoli del Trigno", "text": "Bagnoli del Trigno (\"Vagnuol\u00eb\" in molisano) \u00e8 un comune italiano di abitanti della provincia di Isernia in Molise.\nStoria.\nLe origini del paese sono ignote e si fanno risalire a diverse leggende, secondo le quali Bagnoli sarebbe stata fondata in una da un Duca che si abbevera nelle acque del Trigno, in un'altra con la costruzione di agglomerati urbani intorno a una sorgente termale (Balneoli, da cui il nome) e infine da alcune trib\u00f9 per trovare riparo dalle invasioni barbariche. Le prime notizie storiche risalgono al medioevo, quando il feudo era parte del Contado del Molise. Successivamente, dopo una serie di passaggi di propriet\u00e0 anche tra signori francesi e spagnoli, diventa parte del Regno di Napoli e successivamente del Regno d'Italia.\nCon il novecento il paese ha visto un forte spopolamento a causa dell'emigrazione, soprattutto a Roma dove molti bagnolesi svolgono il lavoro di tassisti.\nDa uno studio effettuato dall'associazione \"Forche Caudine\" nel 2013 risulta che vivono pi\u00f9 bagnolesi a Roma (circa un migliaio) rispetto ai residenti in paese.\nSimboli.\nLo stemma del comune di Bagnoli del Trigno \u00e8 stato concesso con decreto del presidente della Repubblica del 27 febbraio 2009.\nIl gonfalone \u00e8 un drappo partito di bianco e di verde.\nSociet\u00e0.\nEvoluzione demografica.\nA giugno 2018, gli abitanti censiti dall'Istat sono 703, con una forte incidenza della popolazione anziana. Al 1\u00ba gennaio 2018, gli abitanti sotto i 40 anni erano 243, mentre gli over 60 erano 300.\nEconomia.\nLe attivit\u00e0 principali della citt\u00e0 sono l'agricoltura e la pastorizia, ma negli ultimi anni sono sorte diversi tipi di attivit\u00e0 come quelle edili, dell'industria dell'acqua e dell'artigianato con la lavorazione delle pietre\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31724", "revid": "1232112", "url": "https://it.wikipedia.org/wiki?curid=31724", "title": "Cantalupo nel Sannio", "text": "Cantalupo nel Sannio \u00e8 un comune italiano di abitanti della provincia di Isernia in Molise.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31727", "revid": "1516566", "url": "https://it.wikipedia.org/wiki?curid=31727", "title": "Castel San Vincenzo", "text": "Castel San Vincenzo \u00e8 un comune italiano di abitanti della provincia di Isernia in Molise. Fino al XV secolo \u00e8 stato parte integrante del Giustizierato d'Abruzzo e dell'Abruzzo Citeriore.\nGeografia fisica.\n\u00c8 il pi\u00f9 importante comune molisano del Parco nazionale d'Abruzzo, Lazio e Molise. Sul suo territorio si trova la famosa abbazia di San Vincenzo al Volturno. Il villaggio \u00e8 situato alle falde occidentali del monte Vallone. Al comune di Castel San Vincenzo appartiene inoltre la frazione de La Cartiera, cos\u00ec denominata per la presenza effettiva, nel secolo scorso, di una cartiera. La terra di Castel San Vincenzo, sul versante che volge a sud, conserva impianti di vecchi vigneti e di oliveti (che mal vegetano sul versante nord) ai quali non vengono pi\u00f9 riservate le cure che la vecchia popolazione contadina, una volta, dedicava.\nIl lago.\nIl lago di Castel San Vincenzo \u00e8 un invaso artificiale realizzato sul finire degli anni Cinquanta per scopi idroelettrici. Il lago occupa una superficie di ed ha una capacit\u00e0 utile di 10 milioni di metri cubi. Le acque che alimentano il lago provengono principalmente dai torrenti della Montagna Spaccata nei vicini comuni di Alfedena e Barrea. Le acque di questi torrenti alimentano le centrali Enel di Pizzone, Rocchetta a Volturno e Colli a Volturno. Seppure artificiale, il lago \u00e8 ben armonizzato con il paesaggio circostante di montagne e boschi. La fauna acquatica \u00e8 costituita in prevalenza da salmonidi. In prossimit\u00e0 del lago, dove \u00e8 possibile dedicarsi alla pesca e ad altri sport d'acqua, sono presenti un'area attrezzata per il camping e un maneggio.\nStoria.\nLe origini medievali.\nIl territorio conserva le tracce di un villaggio agricolo di epoca tardo-romana e di un oratorio dedicato a San Vincenzo risalente al periodo tra il V e il VI secolo. Secondo la tradizione, tre nobili beneventani di origine longobarda, Paldo, Taso e Tato, tra il VII e l'VIII secolo edificarono un monastero benedettino nei pressi dell'oratorio, su un territorio donato dal duca di Benevento, sollecitati da Tommaso di Moriana, abate di Farfa, e dal papa. In pochi decenni il monastero divenne uno dei pi\u00f9 importanti e ricchi a livello europeo, estendendo la propria influenza e creando un feudo, \"Terra Sancti Vincentii\", con possedimenti in Campania, Abruzzo, Puglia e Basilicata.\nSi narra che l'abbazia sia stata visitata da Carlo Magno; anche se non esistono testimonianze storiche al riguardo, \u00e8 certo che il monastero \u00abfu al centro di uno scontro aspro tra monaci longobardi fedeli al proprio duca e monaci favorevoli invece ai franchi, fino a quando l'intervento diretto di Carlomagno fece prevalere questi ultimi che, forti del suo sostegno, s'impegnarono nel potenziamento del cenobio e nella costruzione di una grande chiesa\u00bb. Secondo i rilievi compiuti nel corso degli scavi effettuati dalla Scuola Britannica di Roma, la chiesa, che costituisce solo una parte del complesso degli edifici, aveva le dimensioni di 63 x 28.7 metri; tale constatazione fa ritenere che nella prima met\u00e0 del IX secolo il complesso monastico di S. Vincenzo fosse uno dei pi\u00f9 importanti d'Europa.\nNell'847 un violento terremoto devast\u00f2 l'abbazia.\nNell'881 l'Abbazia di San Vincenzo al Volturno venne saccheggiata da una banda arabo-berbera. Questa era penetrata in Campania e non aveva trovato alcuna difesa nei principi di Salerno e conti di Capua, anzi i feudatari longobardi ne avevano permesso il passaggio instradando gli arabi verso i territori sotto il controllo del Vescovo di Roma. La banda araba quindi distrusse l'Abbazia di San Vincenzo, come quella di Montecassino. I pochi monaci superstiti di San Vincenzo abbandonarono il fondo valle per farvi ritorno non prima del 914, con la conseguente ricostruzione del monastero.\nRimane aperto il dibattito se il primo insediamento di quelli che sarebbero divenuti i borghi di Castellone e San Vincenzo possa risalire al sacco arabo e quindi alla fine del IX secolo. Il primo documento riguardante Castel San Vincenzo \u00e8 contenuto nel \"Chronicon Vulturnense\" ed \u00e8 datato 942. Si tratta di un contratto livellare con la concessione per 29 anni di terre intorno al \"Castellum\", una fortificazione presso un basso sperone roccioso non lontano dall'Abbazia.\nIl borgo assume nell'XI secolo il nome di \"Castrum Samnie\" e diviene il pi\u00f9 importante villaggio della \"Terra Sancti Vincentii\", quindi feudo dell'Abbazia. Con il rafforzamento delle locali signorie feudali iniziano a conoscersi i due distinti villaggi di Castellone e San Vincenzo, come ricordato nel \"Chronicon\" gi\u00e0 dal 1383.\nL'incastellamento risale quindi al periodo socialmente instabile tra la fine dell'XI secolo e l'inizio del XII. Con l'invasione normanna infatti si va accentuando il fenomeno della creazione di feudi locali e i villaggi sono quindi obbligati a spostarsi sulla cima delle colline per ragioni di protezione dalle incursioni di rapaci signori locali.\nL'epoca moderna.\nDurante il periodo borbonico, il mandamento di Castellone fa parte della Terra di Lavoro. Solo il 17 febbraio 1861, il mandamento, unitamente a Venafro, \u00e8 distaccato dalla Terra di Lavoro e diviene parte amministrativa della nuova provincia di Campobasso. Nel decennio successivo all'Unit\u00e0 d'Italia, la zona della Catena delle Mainarde e della valle dell'Alto Volturno fu interessata dalle azioni di numerose bande di briganti. Vi \u00e8 infatti notizia di almeno due assalti da parte di briganti, una dell'11 gennaio 1861, e l'altra del 2 luglio 1861, quando il capitano Cremo del distaccamento militare di Venafro telegrafa ai suoi superiori a Caserta affermando che Castellone \u00e8 stata occupata dai briganti. Nel 1884 la valle del Volturno \u00e8 invece flagellata da un'epidemia di colera.\nIl comune \u00e8 nato dalla fusione, nel 1928, dei precedenti comuni di Castellone al Volturno e San Vincenzo al Volturno. L'aspetto urbanistico risalente ai due comuni separati \u00e8 visibile tutt'oggi, essendoci due piazze principali con due chiese e due targhe ai caduti, una per paese. In passato il comune di Castellone fu sede di carcere e di pretura, nonch\u00e9 capoluogo di mandamento, ente locale a met\u00e0 fra il comune e il circondario, abolito insieme a quest'ultimo nel 1927.\nNel 1990 con D.P.R. il territorio di Castel San Vincenzo entra a fare parte del Parco nazionale d'Abruzzo, Lazio e Molise.\nSimboli.\nL'odierno stemma del Comune di Castel San Vincenzo, concesso assieme al gonfalone con decreto del presidente della Repubblica del 7 aprile 1959, raffigura su campo azzurro una torre rotonda, aperta e finestrata, poggiata sul centrale di tre monti all'italiana d'argento. Alla destra del torrione un leone rampante e alla sinistra in cielo un crescente volto d'argento. Sia il leone che la mezzaluna fanno probabile riferimento ai saccheggi arabi del IX secolo."}
{"id": "31728", "revid": "287204", "url": "https://it.wikipedia.org/wiki?curid=31728", "title": "Castel del Giudice", "text": "Castel del Giudice \u00e8 un comune italiano di abitanti della provincia di Isernia, in Molise. Fino al 1790 il suo territorio era ancora parte integrante dell'Abruzzo Citeriore secondo quanto risulta dalle Carte della Calcografia Camerale e di Giovanni Antonio Rizzi Zannoni.\nStoria.\nIn epoca normanna il paese fu chiamato \"Castellum Iudicis\", nome in seguito mutato in \"Castrum de Iudice\"; il toponimo forse deriva dalla famiglia nobile Iodice, che risulta menzionata in alcuni documenti del Duecento, o pu\u00f2 essere un riferimento al feudatario locale che amministrava la giustizia.\nNel XII secolo il feudo fu posseduto da Guglielmo d'Agnone e nel 1267 da Corrado di Antiochia.\nDal XIV al XV secolo si susseguono diversi feudatari: Paolo di Giga, Gualtiero di Ponte nel 1316, e i Caldora, tra cui Giovanni Antonio Caldora. In questo lasso di tempo il paese non sub\u00ec eventi storici di rilievo, se non la nascita dei condottieri Raimondo Caldora, avvenuta nella prima met\u00e0 del XIV secolo, e di suo nipote Jacopo Caldora, avvenuta nel 1369.\nNel Novecento il paese fu interessato dal fenomeno dell'emigrazione, con flussi diretti verso l'America e l'Europa settentrionale.\nSociet\u00e0.\nFestivit\u00e0 e tradizioni.\nLa festa patronale si svolge il 6 dicembre (Patrono: San Nicola di Bari).\nIl 15 di agosto, in occasione dell'Assunzione di Maria, si celebra la Santa Messa presso il Santuario della Madonna in Saletta, seguita da una processione che conduce la statua della Vergine Maria fino al centro del paese.\nOgni anno, il primo venerd\u00ec di agosto, si svolge la \"Sagra della Pallotta\", tipica polpetta fritta di formaggio stagionato e uovo, giunta nel 2018 alla sua XXIX edizione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio a 5.\nDal 2008 Castel del Giudice ha una squadra di calcio a 5, che trae il nome del proprio paese. I colori sociali sono il bianco e il rosso. L\"'A.S.D. Castel del Giudice\" milita nella Serie C regionale molisana di calcio a 5, disputando il suo undicesimo campionato consecutivo."}
{"id": "31730", "revid": "125408734", "url": "https://it.wikipedia.org/wiki?curid=31730", "title": "Castelpizzuto", "text": "Castelpizzuto (\"R\u00f9 P\u00ebzz\u00f9t\u00eb\" in molisano) \u00e8 un comune italiano di abitanti della provincia di Isernia in Molise.\nStoria.\nIl centro fu fondato dagli Angioini intorno al 1269. Fu edificata una piccola roccaforte che vigilasse sui monti del Matese. Nell'evidenziato anno 1269 Re Carlo I d'Angi\u00f2 don\u00f2 il feudo a Tommaso d'Evoli. \nAlla fine del Duecento il possedimento fu frazionato in tre parti, assegnati rispettivamente a Gualtiero da Ponte, Nicola Roccafoglia e Alferio d'Isernia. Il da Ponte decedette senza figli nel 1312: il suo terzo torn\u00f2 al regio demanio, indi venduto all\u2019appena citato d\u2019Isernia. Egli nell\u2019anno 1316, compr\u00f2 l\u2019ultima quota, divenendo \u201cSignore di Pizzuti\u201d: la famiglia possedette il paese probabilmente per tutto il Trecento. Si susseguirono i Gaetani, i Pandone ed i Capece Galeota. Il feudo fu della famiglia D'Agostino.\nNel 1575 Silvia d'Agostino dette il feudo alla famiglia Terzi, che lo possedette fino all'Unit\u00e0 d'Italia, con alcuni passaggi intermedi di propriet\u00e0. L'ultimo discendente Terzi fu il Conte Pasquale, vivente nel 1806.\nMonumenti e luoghi d'interesse.\nCastello baronale.\nIl castello si trova lungo via Roma, al centro del paese. Non \u00e8 pi\u00f9 leggibile la pianta della struttura fortificata, perch\u00e9 mescolatasi con gli altri palazzi storici. Ha una struttura a pianta rettangolare irregolare. \u00c8 visibile una torre angolare semicircolare, con loggiato e finestre a tutto sesto. La facciata \u00e8 stata modificata nell'800 e non ha alcun pregio artistico, se non quello di un comune edificio in pietra. Lungo la via vi \u00e8 un grande arco che conduce a una seconda entrata.\nIl castello, fino al 2009, \u00e8 stato in fase di abbandono, in vendita come comune residenza civile. Successivamente \u00e8 stato acquistatoe restaurato dal comune, come sede propria del municipio stesso. \u00c8 anche visitabile.\nChiesa di Sant'Agata.\nChiesa del XIV secolo. Molto rimaneggiata in epoca tardo-barocca. Possiede pianta rettangolare, intonacata in bianco, con facciata a capanna, decorata da portale a tutto sesto. Il campanile \u00e8 a torre.\nSociet\u00e0.\nEvoluzione demografica.\nAl 31-8-2020 i cinque comuni del Molise meno popolati sono i seguenti:"}
{"id": "31731", "revid": "1516566", "url": "https://it.wikipedia.org/wiki?curid=31731", "title": "Castelverrino", "text": "Castelverrino (\"Cast\u00ebll\u00f9cc\u00eb\" in molisano) \u00e8 un comune italiano di abitanti della provincia di Isernia. Un tempo il suo nome era \"Castello\" (o \"Castelluccio\") \"d'Agnone\"; ha fatto parte del Contado di Molise e poi dell'omonima regione. In precedenza unito al comune di Poggio Sannita, divenne comune autonomo col Regio Decreto n. 1876 del 25 gennaio 1820.\nSociet\u00e0.\nCastelverrino \u00e8 il comune pi\u00f9 piccolo della provincia di Isernia, del Molise e perfino dell'Italia meridionale per numero di abitanti.\nEvoluzione demografica.\nAl 30-11-2021 i cinque comuni del Molise meno popolati sono i seguenti:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31732", "revid": "287204", "url": "https://it.wikipedia.org/wiki?curid=31732", "title": "Cerro al Volturno", "text": "Cerro al Volturno (\"Ci\u00e8rr\u00eb\" in molisano) \u00e8 un comune italiano di 1 194 abitanti della provincia di Isernia in Molise, a circa 20\u00a0km dal confine con l'Abruzzo. Il comune \u00e8 chiamato anche semplicemente Cerro per via del suo territorio ricco di boschi di querce, tra le quali spicca il Cerro, Quercus cerris. Il territorio Cerrese \u00e8 ai confini col Parco Nazionale d'Abruzzo, Lazio e Molise.\nGeografia fisica.\nClima.\nIl clima \u00e8 prevalentemente di tipo appenninico: autunno fresco e piovoso, inverno freddo e nevoso ed estate mite.\nStoria.\nIl paese fu di fondazione dei Sanniti (III secolo a.C.), di cui rimangono fortificazioni presso il monte Santa Croce. Nell'epoca medievale il colle del borgo attuale fu colonizzato da dei contadini (IX secolo), dato che il feudo dipendeva dalla vicina Abbazia di San Vincenzo al Volturno. L'origine della comunit\u00e0 vera e propria \u00e8 legata all'influenza dell'abbazia di San Vincenzo al Volturno, uno dei cenobi benedettini pi\u00f9 antichi del Regno di Napoli e della Terra di San Pietro, insieme a Montecassino e Farfa. Cerro esisteva gi\u00e0 dall'899, come testimoniato nel \"Chrnicon Vulturnense\", quando Roffredo, abate di San Vincenzo condusse la prima colonia di contadini per coltivare le terre nel posto di \"Cerrum\", dal nome degli alberi di quercia. Il castello normanno dell'XI secolo fu di propriet\u00e0 in seguito della famiglia Filangieri, Borrello e Cantelmo di Popoli, sino al XV secolo, quando pass\u00f2 alla famiglia Pandone, che lo ristruttur\u00f2 ampiamente. Nei secoli successivi il feudo fu di varie famiglie, inclusi i Carafa.\nNel 1811 il borgo pass\u00f2 al territorio di Benevento, e solo nel 1861 fu compreso di nuovo nel Molise, prima legato al territorio di Piedimonte Matese, e poi alla zona di Castellone Volturno, ossia Castel San Vincenzo. Dal 1970 fa parte della provincia di Isernia.\nMonumenti e luoghi d'interesse.\nIl castello Pandone.\nNel territorio comunale sorge un castello denominato Pandone. Nasce intorno all'anno 1000 come un recinto per conservare prodotti alimentari, situato in cima ad una montagna che controlla la valle. Intorno al 1400 Federico Pandone decise di costruirvi sopra un castello, dandogli il proprio nome e la forma che conserva tutt'oggi. Nel corso dei secoli venne venduto ad altre famiglie che ne apportarono varie migliorie. Dal 1828 esso appartiene alla famiglia Lombardi. L'attuale conformazione la si deve alla famiglia Pandone di Venafro, che lo ebbe dal XV al XVI secolo; tra le modifiche ci sono le torri di guardia a scarpa, la costruzione delle bombardiere alla francese, ad apertura rettangolare che attraversano lo spessore delle mura nelle torri, sulle quali venivano posizionati i cannoni. L'impianto \u00e8 rettangolare irregolare, con tre torri a scarpa, a pianta cilindrica superiormente, con le feritoie trasformate poi in finestre; la quarta torre \u00e8 stata distrutta, e vi si trova la semplice angolatura del palazzo. L'interno del castello \u00e8 stato varie volte trasformato dai proprietari; suggestiva \u00e8 la stradina a gradini che collega il castello al paese. L'interno oggi ospita un albergo.\nIl 22 settembre 1980 venne emesso un francobollo raffigurante il castello Pandone, a testimonianza del notevole valore artistico che esso rappresenta in Italia oggi.\nAbbazia di San Vincenzo a Volturno.\nLa chiesa si trova nella valle al confine con Castel San Vincenzo e Rocchetta al Volturno. Fu costruita nell'VIII secolo e rimodellata nel XIII secolo.\nIl complesso si struttura in tre porzioni, la parte archeologica di San Vincenzo Maggiore, l'antica abbazia andata distrutta, la cripta del vescovo Epifanio adorna di affreschi d'epoca longobarda, e infine l'abbazia nuova del XIII secolo, quella attualmente funzionale, che si trova sull'altra sponda del Volturno. \nCos\u00ec chiamata perch\u00e9 fondata fuori dall'area di San Vincenzo Maggiore nel XII secolo. Il \"Chronicon Vulturnense\" del monaco Giovanni, principale fonte delle vicence storiche del monastero, riporta le fasi di edificazione, consacrata da Pasquale II nel 1115. Viene descritta come un edificio a tre navate divise in due file di dodici colonne, preceduto da un atrio. I restauri e le ricostruzioni che il complesso ha subito nel secondo dopoguerra hanno modificato la fisionomia dei singoli edifici, al punto che oggi \u00e8 difficile proporre delle ipotesi di ricostruzione. Il monastero fu costruito entro un recinto fortificato di cui sono visibili alcuni resti, insieme a quelli pertinenti ad una torre di difesa a sud-est.All'opposto estremo di questo lato sono visibili resti di una torre di controllo a nord-ovest, e un muro di recinzione. La basilica appare oggi nella forma accolta in seguito alle ricostruzioni degli anni '60, e proprio davanti all'ingresso si trovano delle tracce dell'atrio, scoperto con gli scavi degli anni '90.\nL'abbazia ha pianta longitudinale rettangolare con la facciata a salienti, scandita da contrafforti, che delimitano anche il punto di divisione interno da parte delle colonne, che compongono le tre navate. La facciata in stile romanico ha un portale principale a tutto sesto, affiancata da una robusta torre campanaria, e al centro in alto presenta un grande oculo. L'interno ha le volte a crociera costolonate, diviso in tre navate da pilastri con arcate a tutto sesto, l'altare \u00e8 preceduto da un arco trionfale, l'abside semicircolare reca tracce di affreschi duecenteschi.\nLago della Valle Volturno.\nS\u00ec trova al confine con Castel San Vincenzo e Rocchetta. Si tratta di un lago artificiale realizzato negli anni '50, sbarrando il fiume Volturno, alimentato anche dalle acque dei torrenti di Alfedena e Barrea; il lago ha anche una centrale idroelettrica per alimentare i comuni vicini di Pizzone, Rocchetta, Colli.\nOltre alla funzione industriale, il lago si trova nel complesso delle Mainarde, ed \u00e8 una valida attrazione turistica, con chalet, attrezzature per la pesca, il camping, l'equitazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nIl paese ha una squadra di calcio, l' A.S.D. San Leucio Volturnia, che milita nel campionato di eccellenza molisana e disputa le gare interne presso lo Stadio Comunale Mario Di Ianni."}
{"id": "31734", "revid": "92723", "url": "https://it.wikipedia.org/wiki?curid=31734", "title": "Civitanova del Sannio", "text": "Civitanova del Sannio \u00e8 un comune italiano di abitanti della provincia di Isernia in Molise.\nStoria.\nIl nome \"Civitanova\" \u00e8 stato attribuito nel Medioevo per distinguerlo da un pi\u00f9 antico insediamento che sorgeva nei pressi, la \"Civitavetula\" o Civitavecchia, oggi ribattezzata Duronia; le prime notizie certe risalgono al 1002, quando Berardo, conte di Isernia, e sua moglie Gemma vollero edificare a Civitanova del Sannio un monastero da donare alla regola benedettina.\nIl 19 febbraio 1864, cambia denominazione in Civitanova del Sannio, prima infatti era solo Civitanova.\nI primi feudatari.\nIl nucleo abitativo di Civitanova deve essersi formato, secondo le cronache della tradizione, intorno al X secolo, durante la dominazione longobarda, allorquando sorse il vicino borgo di Civitavecchia (Duronia).\nTra i primi feudatari (\u201c\"dominus, barones, fideles\"\u201d) della terra di Civitanova si annovera (1002) Beraldo, conte d'Isernia e discendente dai signori di Valva, che con la moglie Gemma dimoravano a Bagnoli. Tale barone fu noto per aver ampliato e ristrutturato un monastero benedettino,\u201d\"S.Benedictus\" \"de iumento albo di Bagnuolo\"\u201d nei pressi di detto paese, come da pergamena conservata a Montecassino. L'origine del paese e la asua comunit\u00e0 potrebbe, quindi, essere ricollegata alla presenza di tale sito[1]. La storiografia accademica, inoltre, riferisce sulle successive successioni feudali che videro, tra signori di Civitanova in \u201cterra Burrelli\u201d, Oderisio de Rigo Nigro (seconda met\u00e0 del XII secolo)[2], nonch\u00e9 i signori Teodino, Rainaldo e Nicola, come si evince da una causa del 1189 con Ruggero, figlio di Riccardo di Mandra, circa la contestazione dell'utilizzo dei pascoli del monastero di S. Benedetto da parte degli armenti di costoro. Il feudo rustico di \u201c\"Sporonasinam\"\u201d (Sprondasino) fu invece mantenuto da tal Matteo, con il servizio di un cavaliere per la guerra in proporzione al valore del feudo e al numero dei suoi abitanti (fuochi)[3]. Re Carlo I d'Angi\u00f2 concesse, poi, nel 1270 met\u00e0 di Civitanova a Ysnardo di Almacia. Segu\u00ec il feudatario Pietro Rodoico/Lodoyco che nel 1275 si appell\u00f2 al medesimo re Carlo I per il rispetto della \u201c\"Collecta pannorum\"\u201d da parte dei vassalli civitanovesi (obbligati a corrispondere il vestiario, per uso del barone e suoi familiari). Il feudo pass\u00f2 a Burlasca Roccafoglia, moglie di Andrea d'Isernia, dopo la di lui morte(1316), la quale lasci\u00f2 erede il figlio Landolfo d'Isernia nel 1321. Venuto a mancare detto Landolfo nel 1325, Civitanova pass\u00f2 agli eredi (1330), per tre quarti, e ad Angelo Santangelo, per un quarto, consigliere di re Roberto d'Angi\u00f2.\nRisulta, poi, essere signore di Civitanova tale Rinaldo Di Matteo che ricevette \u201cin beneficio di Frate Giacomo, del Monastero de iumento albo un territorio, detto Selva Piana, del valore di un'oncia d'oro, di 60 carlini, di 6 tar\u00ec d'argento\u201d[4] . Il citato monastero fu distrutto dal terremoto del 1456, seppur restarono illese alcune sue parti (torre, alcuni vani). Qualche anno prima,1437, fu invece completata la costruzione di altro convento francescano, detto di S. Antonio, che fu edificato nell'area urbana poi occupata dal cimitero di Civitanova[5].\nLa baronia sotto gli Eboli o Evoli\nGli Eboli o Evoli possederono varie terre in Molise, quali Oratino, Pescolanciano, Bagnoli, Campochiaro, Capracotta, Carpinone, Casalciprano, Torello, Frosolone, Loratino, Molise, Ripalta, Rocca del Vescovo, Rocca Sassone, Salcito e S. Biase. Fu concesso loro il titolo ducale sul feudo di Castropignano[6].\nGiovanni d'Eboli, signore di Castropignano, acquis\u00ec (atto notaio Ragone di Frosolone) il 16 giugno 1354 da Nicola Landolfo tre quarti della baronia di Civitanova, confinante con Frosolone, Civitavecchia, Spelonca, Chiauci. Vi fu assenso regio nel 1358 dei sovrani Angioini Ludovico e Giovanni I. Successivamente, il 22 ottobre 1360 (atto notaio Garganus d'Isernia), lo stesso compr\u00f2 la quarta parte del restante territorio di Civitanova, pur con assenso regio, da Filippo Santangelo. Negli istrumenti di vendita il territorio non oltrepassava \u201cil vallone dello Sterparo\u201d, quindi, includeva i fondi di Castelluccio/Scandiglieri/Forconi/Monticelli/Selvapiana/Pescovenafro/Sprondasino/Scalzavacca/Morriconi/Frasso/Corvino/Serracanino, su cui vi fu l'assenso della regina Giovanna.\nAndrea I, figlio di Giovanni e Clarice subentr\u00f2 nella propriet\u00e0 del feudo per successione nel 1396, allorquando re Ladislao d'Angi\u00f2 regnava[7]. Intorno al 1441 fu edificata, sotto detta signoria, la \u201ccroce fuori porta\u201d per opera di un tale Cola di Civitanova che la fece scolpire con il consenso dell'Universit\u00e0 locale, di cui fu impresso lo stemma civico. Nel 1443, con l'avvento dei sovrani Aragonesi, il feudo di Civitanova pass\u00f2, provvisoriamente, a Paolo Di Sangro, per poi tornare alla di lui morte (1455) al demanio.\nAntonio e Andrea II \nCon la morte del Di Sangro nel 1455, gli Eboli rientrarono in possesso dei feudi di Civitanova, Castropignano, Capracotta, Roccaspromonte e Speronasino con diploma di concessione di re Alfonso d'Aragona. Era subentrato, nel mentre, il figlio di Andrea I e della sua consorte, Maria di Montagano, Antonio d'Eboli, che le cronache ricordano per i suoi interessi agli studi di scienze teologiche, tanto da godere costui di privilegi concessi da papa Eugenio IV presso le chiese di Civitanova e Castropignano. Nel frattempo, gli Eboli acquisirono anche le terre di Castelluccio, Pescovenafro, Selvapiana, passate in successione, insieme a Civitanova, Castropignano e Capracotta, al di lui figlio Andrea II. Difatti, il barone Andrea II fu investito nel 1457 da re Alfonso d'Aragona \u201c\"pro se suisque\"\u201d di vari feudi e castelli \u201c\"inter alia cum baiulationibus, gabellis, mero mix toque imperio, banco iustitiae, cognizione causarum civilium, criminalium et mixtarium, et cum omnibus aliis ad castra ipsa spectantibus, et pertinentibus\"\u201d. Pertanto, al signore di Civitanova spett\u00f2 \u201cl'officio della mastrodattia e della bagliva\u201d[8], per il quale l'Universit\u00e0 corrispondeva cento tomoli di grano al barone e 259 al duca. Andrea II d'Eboli \u00e8 noto per essere stato consigliere del detto re Alfonso d'Aragona, per il quale si adoper\u00f2 nell'esecuzione di una sua Prammatica, \u201c\"De mena pecundum\"\u201d, sul potenziamento e sfruttamento dei pascoli e della pastorizia. Difatti, costui fece edificare nel feudo di Castropignano un ponte \u201ca fabbrica\u201d sul Biferno, per il passaggio degli armenti[9]. Detto barone Andrea spos\u00f2 Emilia Pandone, dei conti di Venafro, da cui ebbe Carlo, premorto al padre, che marit\u00f2 Maria Carafa dei conti di Airola.\nCarlo e Andrea III.\nAndrea III, orfano del padre Carlo, successe con relievo del 1483, presentato da sua madre Carafa sui feudi degli Eboli, con assenso di re Ferdinando d'Aragona. Pertanto, questi entr\u00f2 in possesso nel 1507 dei feudi di Civitanova e Castropignano con decreto reale. Spos\u00f2 Lucrezia Monsorio, vivendo presso il castello di Castropignano, come d'uso presso la famiglia d'Eboli per essere dimora pi\u00f9 prestigiosa rispetto a quella in Civitanova. Andrea III visse anche spesso a Napoli, presso il palazzo agnatizio alla calata di S.Giovanni Maggiore.\nSi verific\u00f2, in tale epoca, che la famiglia Eboli, per il tramite di alcuni suoi esponenti, figur\u00f2 nell'elenco dei baroni ribelli all'imperatore Carlo V a seguito della rivolta del 1528, tanto da subire condanna di esproprio di beni e di talune propriet\u00e0[10].\nGiovanni Vincenzo \nNel 1528, Giovanni Vincenzo, figlio di Andrea III, subentr\u00f2 nella titolarit\u00e0 del feudo di Castropignano, Civitanova, Casale di Valle, Montenerole e della baronia di Capracotta, con annessi feudi rustici. Detto Giovanni spos\u00f2 Aurelia Carafa dei duchi di Montenero, preferendo risiedere anche a Civitanova (nel palazzetto baronale), oltre al castello di Castropignano. Nel 1528 risult\u00f2 anch'egli, quale addetto alle vettovaglie dell'armata francese, tra i baroni ribelli al suddetto Carlo V, tanto da subire esproprio di beni e taluni feudi[11]. Giovanni Vincenzo d'Eboli si trov\u00f2 anche debitore di 60 ducati annui verso il monatero di Montecassino, su istrumento pubblico del 25 settembre 1615, \u201cper quei territori, che un tempo, appartenevano al Monastero di San Benedetto \"de iumento albo\"\u201d [12]. Il barone Giovanni mor\u00ec pochi anni dopo.\nGerolamo d'Eboli, di Andrea III, barone di Ciprano, fu il fratello di Giovanni Vincenzo, che si trov\u00f2 annoverato, anche lui, tra i baroni ribelli di cui sopra[13].\nAndrea IV \nIl figlio di Giovanni Vincenzo, Andrea IV d'Eboli, spos\u00f2 Isabella Crispano, succedendo al genitore nei feudi menzionati con assenso regio del 1553[14]. A causa di un omicidio(1535), eseguito su sua commissione verso i fratelli Camillo e Fabrizio Rocco[15], fu colpito da \u201cBando\u201d (dichiarato \u201cfuor giudicato\u201d) e privato dell'incarico sui feudi, donati dal padre, per incapacit\u00e0. Verr\u00e0 riabilitato successivamente e graziato. In questo periodo la popolazione di Civitanova pass\u00f2 da 118 fuochi (1532) a 153 (1545).\nAurelia d'Eboli, primogenita di Andrea IV, spos\u00f2 il cugino Giovanni Battista Eboli. Eredit\u00f2 nel 1568 e gest\u00ec i feudi paterni (Civitanova e i separati feudi rustici di Castelluccio, Pescovenafro, Selvapiana, Spelonca, Monte della Russa, Monte S. Stefano, Castagna e il casale di Spronasino, abitato fino al 1587[16]), come da relievo pagato nello stesso anno e rispettiva significatoria. Prefer\u00ec vivere con la nonna Aurelia e sua madre a Civitanova, dove la popolazione era giunta a 173 fuochi (1595), perch\u00e9 non fu gradita la dimora presso il castello di Castropignano. \u00c8 da annoverare un'istanza tra Donna Aurelia e il comune di Civitanova, in data 11 luglio 1569[17], mentre con l'istrumento del notaio Bernardino Molinaris, del 10 novembre 1569, costei accord\u00f2 con l'Universit\u00e0, grazie anche all'intervento del vescovo di Trivento, il diritto di pascolo dei propri capi ovini sulla terra della Montagna. Anche Montelarussa, S. Stefano e Macchia restarono demaniali. Per\u00f2, fu fissata rendita di ducati 100 a favore del barone e 30 per legna e paglia, collette queste che furono poi confermate nell'apprezzo successivo del Majone del 1627[18]. Sotto la signoria di Donna Aurelia, il feudo di Civitanova fu spesso assalito da una banda di 700 predoni, comandata dal bandito Marco Sciarra e poi sgominata da volontari cittadini e soldatesche baronali di Civitanova, con a capo il popolano Carlo Russo, nello \u201cscontro presso la contrada della Vitacchiosa\u201d[19]. La baronessa fu molto accorta verso i suoi sudditi, elargendo loro sostegni e beneficenza, oltre a interessarsi ai lavori migliorativi e ampliativi della chiesa civitanovese di S. Silvestro (il campanile, il portale con il massiccio colonnato recante lo stemma degli Eboli). Il tempio risistemato fu consacrato nel 1569 da mons. Alfonso Mariconda, vescovo di Trivento. Aurelia d'Eboli non ebbe figli e lasci\u00f2 vedovo (17 novembre 1603) il marito, in parte beneficiario dell'eredit\u00e0, che sperper\u00f2 contraendo anche taluni debiti[20]. Tra l'altro, in un relievo, presentato da Giovanni Battista Eboli il 23 dicembre 1604 e corrispettiva significatoria, risult\u00f2 il comune affittuario del feudo di Castelluccio, senza per\u00f2 godere di alcun diritto su Scandiglieri.\nGiovanna d'Eboli, secondogenita di Andrea IV.\nGiovanna spos\u00f2 il principe Caracciolo di Santobuono ed ebbe dei figli in successione: il duca Ferollito Ferrante Caracciolo e Isabella Caracciolo, che spos\u00f2 Marino Caracciolo di Santobuono. Quest'ultimi nipoti, eredi di met\u00e0 del patrimonio della defunta zia Aurelia, entrarono in lite per la di lei successione, nel febbraio 1605[21], con lo zio Giovanni Battista d'Eboli e suo fratello[22] circa la divisione dei feudi di Civitanova e Castropignano, nonch\u00e9 per un credito vantato. I litiganti giunsero, per intervento del Vescovo di Trivento, Giulio Cesare Mariconda, a transazione sulla divisione del patrimonio (divisione egalitaria, met\u00e0 quota a ciascuno), avvalendosi dell'apprezzo, fatto dal tavolario Virgilio De Marino il 4 febbraio 1606, nonch\u00e9 del parere degli \u201carbitri\u201d Scipione Rovito e Ferrante Brancia. Isabella Caracciolo, erede del \"quondam\" fratello duca Ferollito, venne a convenzione con il suddetto zio. A Giovanni Battista d'Eboli spett\u00f2 \u201cla terra di Castropignano e la terra di Civitanova con loro castella...con l'infrascritti feudi, e subfeudi disabitati\u201d[23],quindi il feudo di Castelluccio, Spelonca, Pescovenafro con Selvapiana, Morriconi e Scalzavacche, oltre al feudo del Gallo in Castropignano, a soddisfazione del credito in essere verso i nipoti. Dall'apprezzo, per\u00f2, scatur\u00ec che il feudo rustico detto \u201cla Montagna\u201d era di propriet\u00e0 demaniale dell'Universit\u00e0 di Civitanova, seppur vi fu accordo con il barone di far pascolare ivi le sue pecore. Risult\u00f2, infine, che le rendite baronali di allora sui fondi rustici, separati da Civtanova, erano cos\u00ec formate:\n-rendite in erbe e ghiande, provenienti dalle terre di Scalzavacca, Morriconi, Pescovenafro, Castelluccio, Selvapiana, S. Donato, Spronasino, Frasso[24];\n-rendite in grano e orzo da S. Bartolomeo, Morriconi, Spelonca, Spronasino. Dette terre, quindi, erano indipendenti dal feudo di Civitanova. L'apprezzo del Majone indicava i confini del feudo di Civitanova, oltre che con Civitavecchia, Frosolone, Chiauci, Sessano, Bagnoli anche con i feudi rustici citati.\nSu tale transazione Caracciolo-Eboli fu accordato l'assenso del vicer\u00e9 di Napoli, Giovanni Alfonso Pimentel d'Errera conte di Benevento, in data 15 febbraio 1605[25].\nIn questo periodo, al 27 maggio 1607, il comune diede in fitto a un certo Laurito Cioffi le terre di Selvapiana, Monticelli, Forconi (ove esercitava gli \u201cusi civici\u201d) riservandosi la Montagna, Scandiglieri, Spelonca, Monte la Rossa[26]. Altrettanto contemporanei taluni lavori di migliorie nella chiesa di San Silvestro per opera dei menzionati Caracciolo, come l'altare maggiore in arte napoletana, il fonte battesimale in rame sbalzato e vari dipinti seicenteschi. \nLa baronia sotto i d'Alessandro di Pescolanciano.\nI Barone Gio.Gerolamo (fine 1500-1642)\nCostui acquis\u00ec la terra feudale di Civitanova con i suffeudi rustici annessi, Selvapiana-Monticelli-Scandiglieri-Forconi-Spronasino, tramite asta pubblica del 10 marzo 1627, fissata del Sacro Consiglio, su apprezzo giuridico del Majone (29 aprile 1627)[27] con sue stime sulle rendite[28], confinanti con i beni demaniali della locale Universit\u00e0 e con quelli del convento di S. Antonio. Il citato venditore Giovanni Battista d'Eboli, marito della defunta Aurelia fu obbligato all'alienazione, per istanza di creditori[29] su debiti familiari contratti. Il 16 ottobre 1629 su tale compera fu impartito il Regio Assenso del vicer\u00e9 di Napoli, Ferrante Afan di Rivera duca d'Alcal\u00e0, con prezzo stabilito di 26.210 ducati (l'istrumento di vendita \u00e8 del 10 agosto 1629)[30]. Da questo documento governativo \u00e8 risultato che l'acquisto comprendeva oltre alla propriet\u00e0 terriera anche il \u201ccastello diruto\u201d, cos\u00ec come il \u201cfeudo inabitato detto Sperondasino\u201d. L'istrumento di vendita fu rogato per notaio Giovan Battista Franco e notaio Marzio di Grisi[31]. Successivamente, il conte di Monterrey, vicer\u00e9 di Napoli, il 24 maggio 1631 convalid\u00f2 l'assenso Regio del duca di Alcal\u00e0 su detta alienazione[32]. Successivamente, nel 1632, il detto primo barone di Civitanova del casato d'Alessandro fu citato nel Cedolario di Molise per il pagamento delle tasse dovute per Speronasino (3.2.12) e Civitanova (12.1.15), la cui popolazione era composta di 160 fuochi (1648).\nII Barone Agapito (1595-1655)\nAllo strumento del 22 aprile 1646[33] fecero seguito, nel 1648, due transazioni con Regio Assenso tra il barone di Pescolanciano e il comune di Civitanova per la lite sulla propriet\u00e0 del fondo Montagna e Spelonca[34]. In quest'epoca il comune era governato dal reggente Tappia, che segnal\u00f2 nel 1627 l'esistenza di una rendita di 240 ducati per erbaggi a favore della medesima Universit\u00e0 sulle terre demaniali (escluse Montagna, Scandiglieri, Forconi, Monticelli).\nI Duca Fabio Junior (1626/8-1676)\nDetto primo duca di Pescolanciano elarg\u00ec donativo per rifacimento del soffitto ligneo della chiesa di S. Silvestro Papa, che fu realizzato dal maestro Alessandro De Mascio con la sovrintendenza di D. Nicola Padula, procuratore dei beni civici, nell'ottobre 1668[35]. \nAlla data 1669 lo stesso D. Fabio J. risulta negli elenchi relativi alla \u201cNova situatione de pagamenti fiscali\u201d in qualit\u00e0 di feudatario delle terre nel Contado di Molise, per i quali doveva il pagamento di tributi, come per Spronasino: Duc.4, rispetto a: - Carovilli e Castiglione: Duc. 34; - Civitavetere: Duc.5; - Castrovillari e Castiglione: Duc.13;-Pescolanciano: Duc.8; - Schena e Cocozole: Duc. 6; -Valle di Montemignano: Duc. 20.\nMentre nel Cedolario della provincia di Molise,da tato 1639-1695, la terra di Civitanova era tassata per ducati 12.1.15, quella di Speronasino ducati 3.2.12 (\u201cpro Criminalia e causa civili\u201d 4.1.1, \u201cpro Portulania\u201d ducati 3.3.3\u00bd)[36].Questa imposizione fu mantenuta fino al 15 novembre del 1695, quando la S.R. Camera decret\u00f2 un nuovo apprezzo che fu eseguito dal tavolario Antonio Galluccio[37] sul patrimonio feudale e burgensatico. In tale apprezzo si evidenzi\u00f2 il feudo della Castagna, confinante con Chiauci, Civitanova, Spronasino e Pietrabbondante.\nInoltre, in una pubblicazione dell'epoca[38], risultano alcuni feudi di casa d'Alessandro, annoverati nella provincia Contado di Molise, con i rispettivi fuochi: \u201cCaravilla e Castiglione F.47, Civitavecchia F.38, Civita Nova F.129, Castello de Giudici F.82, Pescolanciano F.31 -con Camera Riservata\u201d. All'epoca, comunque, le rendite sulle terre di Civitanova erano cos\u00ec articolate: 1.500 ducati per erbaggi sulla Montagna, 250 per gli erbaggi sui feudi di Scandiglieri-Forconi-Monticelli-Selvapiana.\nSi evince da quella situazione fiscale lo stretto collegamento tra il feudo di Civitanova e quello \"rustico\" di Sprondasino, ove trovasi il \"casino del Duca\". Quest'ultima propriet\u00e0 comprendeva anche le terre di Frasso e Serracanina e risultava in \u201cparte boscoso e parte coltivatorio, che confina col fiume Trigno, il vallone del fossato, il feudo della Castagna, l'acqua della Coperchiala, ed il fiume fonte d'Agnone\u201d(Verrino)[39].\nIII Duca Giovanni Giuseppe (1656-1715)\nNel 1704, a seguito di \u201cgravi danni\u201d subiti nei fondi di Castelluccio per opera di alcuni Civitanovesi (vi fu processo presso il tribunale di Lucera) il noto duca-poeta Gio.Giuseppe (V barone di Civitanova e III duca di Pescolanciano), autore di trattati equestri e moralizzanti[40], ordin\u00f2 l'incisione di tutti gli alberi esistenti nel feudo di Civitanova. Tale operazione serv\u00ec a dimostrare il proprio possesso su questi boschi e terreni (Scandiglieri, Forconi, Monticello, Selvapiana, Spelonca, Castelluccio, Pescovenafro) per \u201cusi civici\u201d, gi\u00e0 contesi dal comune di Civitanova in una prima lite presso l'abolito S.R. Consiglio (2 marzo 1704, sui fondi di Spelonca, Montagna, Scandiglieri, Forconi, Monticelli, Selvapiana, Pescovenafro), onde far valere i propri diritti dominicali. Detta lite fu sollevata da quel gruppetto di Civitanovesi che avevano ricevuto querela dal d'Alessandro, causa i danni subiti di cui sopra nella tenuta di Castelluccio. Consapevoli di un'immediata sentenza e pena da parte del tribunale di Lucera, per il tramite di dodici deputati comunali eletti, vollero comunque introdurre \u201cla lite per gli Usi Civici\u201d, onde distogliere l'attenzione del barone nel prosieguo della richiesta del risarcimento del danno subito. Ma al riguardo, non tutti i cittadini di Civitanova furono d'accordo nell'intentare disputa sugli \u201cusi civici\u201d. Documenti datati 1695,1696,1697 e 1704 testimoniarono l'esistenza di affittanze anche degli erbaggi per il pascolo sui feudi rustici di Scandiglieri e Sprondasino. Nella circostanza, a favore del duca d'Alessandro \u201cintervennero tutt'i cittadini di Pescolangiano\u201d per disapprovare la lite mossa, in quanto ritennero che da questa disputa, \u201cvana protesta\u201d, si aspettavano \u201cdanno e non utile pel commune\u201d[41]. Nella delibera del 1707 si richiese all'Universit\u00e0 la prova del \u201cpossesso del \"jus\" di pascere, acquire, lignare et pernottare\u201d. Difatti, il 28 gennaio 1705 vi era stato primo decreto di riconoscimento del possesso ducale sulle terre contese[42], cui fece seguito quello del 18 giugno 1707[43], mentre l'Universit\u00e0 ribadiva l'esistenza degli \u201cusi civici\u201d sulle terre di Castelluccia, Casale, Forconi, Monticelli, Spelonca[44]. Il duca chiam\u00f2 in causa, in sua difesa, le risultanze degli apprezzi seicenteschi del Marino e del Majone circa le vendite delle erbe e ghiande da parte del barone, senza alcun obbligo di \u201cusi civici\u201d. La lite continu\u00f2 solo per i fondi di Montagna e Spelonca, mentre per gli altri quattro feudi il comune rinunci\u00f2, gi\u00e0 dal 1707, alla controversia e rimasero in possesso del duca (gi\u00e0 confermato con decreto dal Sacro Regio Consiglio su le prove ducali), come aveva segnalato anche il Galluccio nel suo apprezzo. In data 8 marzo 1708, il duca fece istanza con delle testimonianze presso la Regia Camera \u201cper dimostrare che la Montagna di detto Comune era feudale\u201d [45]. Ci\u00f2 fu confermato dalla relazione di Giuseppe N. Fiore, razionale del Regio Cedolario. Le liti, comunque, permasero sul feudo della Montagna, Spelonca e sugli \u201cusi civici\u201d.\n\u00c8 da evidenziare che Civitanova fu, tra i feudi posseduti, quello ove la contesa su diritti e propriet\u00e0 di territori fu pi\u00f9 viva e accesa. Furono, difatti, numerose le liti tra feudatario e Universit\u00e0 dal XVII secolo fino al XIX secolo[46] come testimoniato da una cronistoria dettagliata di un'opera di cause, conservata presso la biblioteca di Campobasso. \nLe contese sul legittimo possesso dei beni feudali continuarono anche con il Duca Ettore Fabio (1694-1741). Tra l'altro, nel 1720, la popolazione di Civitanova, approvando la delibera di proseguire le due liti contro il duca (per la \u201cSpelonca e Montagna\u201d e per gli \u201cusi civici\u201d), ottenne il regio permesso per disporre la numerazione delle liti tra l'Universit\u00e0 suddetta e il feudatario d'Alessandro. Il 6 febbraio 1720 fu stipulato presso lo stesso notaio G. Maddalena in Napoli la transazione secolare, risalente all'avo Gio.Gerolamo, sul feudo rustico di Rocca della Meta. Successivamente, il 9 marzo 1720 il duca diede in fitto, con strumento del notaio Viani di Civitanova, il taglio dell'erbaggio del casale di Civitanova per 164 ducati[47].\nIl duca Ettore concluse anche con il sig. Giovanni Matteo Iapace di Campobasso, procuratore del fratello Francesco Iapace, il contratto di affitto di \u201c(...) erbaggi d'una montagna feudale sita nella Terra di Civitanova\u201d. I terreni in questione comprendevano tutto il territorio della Montagna sino al tratturo, con confini ben delineati per una durata di tempo di tre anni (\u201ctre intere stagioni\u201d: 1735,1736,1737). Il ricavato del fitto ammontava, come per i precedenti contratti conclusi con il sig. Franco d'Alena di Agnone, a circa 435 ducati annui, con un anticipo di met\u00e0 della somma. L'affitto partiva dalla chiusura della \u201cfida\u201d degli animali, ad eccezione degli animali appartenenti ai cittadini di Civitanova, con la possibilit\u00e0 tra l'altro di tagliare legna di \u201c(...) alberi non fruttiferi\u201d per i pastori e di abbeverare le masserie.\nV Duca Nicola Maria I (1726-1764)\nNel 1749 detto duca d'Alessandro risult\u00f2 iscritto nell'Onciario di Civitanova del Sannio, come soggetto d'imposta \"ante litteram\", perch\u00e9 intestatario di un fabbricato in quel borgo e di beni feudali[48]. Difatti, in virt\u00f9 della baronia sul sunnominato paese, con popolazione giunta a 1.748 fuochi (1780), il casato vi possedeva un ampio palazzo nobile (composto da circa 17 stanze), ove saltuariamente risiedevano i d'Alessandro, titolari anche di un casale denominato \"la Staccia\", una taverna, un mulino ad acqua, case di caccia. La residenza d'Alessandro sorgeva in prossimit\u00e0 della chiesa di S. Silvestro Papa, nel centro storico del paese, probabilmente gi\u00e0 dimora dei precedenti feudatari. Il 7 aprile 1748 D. Nicola Junior firm\u00f2 transazione a chiusura della lite con l'Universit\u00e0 durata quattro anni, con la quale fu fissata la restituzione delle aree demaniali e degli erbaggi e la cessione del fondo, detto \u201cSpelonca\u201d, a favore del comune di Civitanova per mezzo del notar Domenico Antonio Mezzano di Frosolone. Alla stessa data esiste altro istrumento tra il detto duca e la medesima Universit\u00e0 per la cessione a quest'ultima dei terreni della Montagna e del Tratturo per ducati 1.500[49]. Il prezzo fu pattuito in base alle varie rendite e a questa data i soli erbaggi della Montagna rendevano 500 ducati annui. L'Universit\u00e0, invece, si impegn\u00f2 a ripagare i ducati 130 come da transazione del 1569, su una rendita dei beni demaniali conteggiata per 1.342 ducati. Inoltre l'Universit\u00e0 \u201cintese di abbandonare e rinunciare a tal lite\u201d per usi civici sopra i \u201cfeudi rustici e separati\u201d, onde \u201cmetter fine a tutte le liti\u201d[50]. I suddetti due istrumenti ottennero il Regio assenso.\nVI Duca Pasquale Maria (1756-1816)\nIl 19 dicembre 1770, il VI duca di Pescolanciano, D. Pasquale Maria, noto alle cronache come l'illustre \u201cceramologo\u201d[51] venne citato come intestatario nella registrazione dell'attuario Gennaro Albano, su istanza fiscale con certificatoria della Regia Camera, con la quale venne fissata l'iscrizione nei libri del Regio Cedolario dei feudi di Pescolanciano, Civitanova, Carovilli, Castiglione, Civitavecchia, Speronasino, Castel del Giudice, Roccacinquemiglia. Si spos\u00f2 con Maria G. Spinelli dei principi di Cariati e in seconde nozze con Giuseppa (o Anna Maria) Francolanza, dalla quale non ebbe prole. Mor\u00ec quest'ultima il 31 gennaio 1814 a Civitanova (da ci\u00f2 si evince che la famiglia risiedeva a Civitanova nel palazzo baronale dal 1805, epoca del terremoto che distrusse il castello di Pescolanciano). In questo periodo, era ancora funzionante alla data del 1780 il monastero dei \u201cConventuali\u201d, con \u201c8 cappelle, 2 benefici, 2 badie ed una prepositura\u201d[52].\nIl patrimonio terriero del casato fu gestito con la massima oculatezza. Risultano numerosi contratti d'affitto dei terreni feudali, stipulati con le popolazioni locali, pur di evitare il degrado e l'abbandono degli stessi (nel 1765 il feudo di Casale fu affittato a cento civitanovesi[53] per nove anni, anche Scandiglieri, nel 1786 i terreni di Fossati e Grotti furono affittati, il 13 aprile 1793 vi fu affittanza di terreni di Selvapiana a 143 civitanovesi per il tramite del notaio Moccia, altra affittanza il 22 aprile 1802 per notar Pascasio di Bagnoli, l'istrumento del 22 marzo 1817 per notaio Moccia e del 9 febbraio 1821). Negli istrumenti di affitto il d'Alessandro pretese il \u201cpatto di non poter recidere neppure un ramo di albero, sotto pena di ducati sei\u201d. Per il bosco di Selvapiana ogni 29 settembre vi era ordine di chiuderlo \u201cn\u00e9 potrebbe accedervi chicchesia, per non disturbare il duca, o coloro che se le comprerebbero, nella raccolta delle ghiande\u201d[54]. Il duca supplic\u00f2 il sovrano, per mezzo della Regia Camera, di permettere simili iniziative quali il taglio di quattro boschi (Morriconi, Spronasino, Frasso, Selvapiana)[55], \u201criducendone una parte a coltura\u201d; detta supplica fu accolta nel 1783. Il 19 febbraio 1784 con Regal Dispaccio il duca fu autorizzato al taglio e dissodamento dei boschi anzidetti.\nNel 1790 Don Pasquale riusc\u00ec, poi, a ottenere dal vescovo Gioacchino Paglione le reliquie del Martire S. Felice per il feudo di Civitanova (altra fonte storica parrocchiale riferisce dell'arrivo delle reliquie del Santo a Civitanova il 9 giugno 1779), che vennero inizialmente sistemate nella cappellina del palazzo baronale e venerate dalla popolazione, giunta a 2.179 abitanti nel 1797. Si verific\u00f2 in questo tempo che in alcuni suoi feudi il duca Pasquale si trov\u00f2 coinvolto in disordini o rivolte popolari al tempo della rivoluzione francese. Se ne trova cenno in una lettera del duca inviata allo zar di Russia, suo ospite, nella quale riport\u00f2 l'incendio di un intero suo feudo con \u201c...la rovina della popolazione residente\u201d a causa delle diffuse idee giacobine. Ci\u00f2 doveva riferirsi a un'azione repressiva compiuta da truppe francesi e milizie giacobine contro l'abitato di Civitanova, dove furono incendiate numerose case.\nDifatti, si tratt\u00f2 della spedizione del 10 maggio 1799, organizzata dai giacobini del sacerdote don Antonio di Majo, mossasi da Baranello contro la cittadinanza di Civitanova, colpevole per aver abbattuto l'albero della libert\u00e0. Costoro furono, per\u00f2, arrestati dai congiurati, capeggiati da Evangelista Santilli, rischiando la fucilazione, evitata grazie all'intervento dell'arciprete Viani. Segu\u00ec il 20 maggio l'occupazione del paese da parte delle truppe filo-francesi, comandate da Andrea Valiante di Jelsi. I francesi bruciarono 214 case (danno quantificato all'epoca pari a 31.000 ducati), oltre a fare soprusi e brutalit\u00e0 sui cittadini[56]. Per tale danno subito dalla popolazione, per mano dell'occupante straniero, il duca Pasquale d'Alessandro, in data 7 settembre 1799, autorizz\u00f2, per sostenere la ricostruzione del borgo danneggiato, il taglio di 80 abeti e 16 cerri \u201cche si devono alle qui sotto notate della nostra terra di Civitanova, i quali nella passata stagione hanno sofferto la disgrazia di essere stati saccheggiati da Frangesi e sediziosi\u201d[57]. Lo stesso sovrano, re Ferdinando IV, su intercessione del duca d'Alessandro, aiut\u00f2 Civitanova, concedendo con decreto del dicembre 1799 ai suoi cittadini l'esenzione da ogni tassazione reale per sei mesi, onde far fronte alle perdite subite, nonch\u00e9 quale segno di riconoscimento della loro fedelt\u00e0 monarchica. Con la prima restaurazione, che sconfisse la temuta \u201canarchia\u201d, la situazione del feudo torn\u00f2 alla normalit\u00e0, tanto che nel documento \u201cMensuale delle rendite dello Stato di Pescolangiano\u201d[58] il duca d'Alessandro percepiva rendita, a gennaio del 1803, sulla terra di Civitanova pari a ducati 96.2.25, comprensiva di quella di un mulino attivo sul territorio, come per gli anni passati.\nDa quel periodo in poi, seguirono una serie di cause giudiziarie contro le propriet\u00e0 ducali e la gestione delle rispettive rendite. Inoltre, contro di lui infier\u00ec un'ulteriore avversit\u00e0. Nella notte (alle 2:15) di S. Anna del 26 luglio 1805 il citato terribile terremoto sconvolse il Molise e regioni attigue. Nella circostanza il duca Pasquale, con i familiari, si trovava a Pescolanciano. Dallo spaventoso sisma egli, unitamente alla famiglia, ne usc\u00ec indenne; il castello tuttavia sub\u00ec danni dal lato nord-ovest per cui fu necessario traslocare nel palazzo nobile non danneggiato di Civitanova, che divenne la nuova dimora ducale in Molise per vari anni fino alla data di alienazione del cespite. Il 2 agosto 1806, con l'entrata della legge sull'abolizione della feudalit\u00e0, l'Universit\u00e0 di Civitanova torn\u00f2 a sollevare causa per il preteso possesso degli \u201cusi civici\u201d delle gi\u00e0 contestate terre. Il duca si difese con le prove degli apprezzi seicenteschi del Marino e Majone, circa le rendite ducali su erbaggi e ghiande nonch\u00e9 con gli accordi transattivi del 1748 e infine con gli strumenti di affitto dei fondi contesi negli anni pre e post 1806. Fu nominata una commissione feudale l'11 novembre 1807, seppur in data 18 giugno 1807, sotto re Murat, il duca aveva ottenuto un terzo decreto a suo favore per lite possessoria contro il comune sulle terre di Castelluccio, Pescovenafro, Morriconi, Scalzavacca (contro la turbativa del duca verso i cittadini nel \u201cpossesso di legnare, pascere, acquare e pernottare sui territori denominati Scandiglieri, Spelonca, Forconi, Monticelli e Selvapiana\u201d)[59]. Tuttavia sul diritto \u201cpascendi, acquandi et pernoctandi\u201d, preteso dall'Universit\u00e0, fu deliberato di raccogliere una sommaria informazione su prove tangibili. Nel mentre, fu aumentata la guardiania preposta a catturare e ingiungere ammende a coloro che abusavano di queste terre feudali per i loro pascoli e per fare legna.\nIl 27 giugno 1810 vi fu sentenza della Commissione feudale tra l'Universit\u00e0 di Civitanova e il duca Pasquale con cui si stabil\u00ec che sul demanio feudale, la Selva di S. Opolo, competeva ai cittadini l'uso civico mentre il pagamento del terraggio non maggiore della decima spettava ai possessori dei terreni da 10 anni. Inoltre, vennero riconosciute demaniali e di propriet\u00e0 del comune, le terre di Casale, Selva di S. Maria, Selva del Fasto, Selva della Vetacchiora,Vallone e il bosco delle Strette, gi\u00e0 feudali. Nel 1811, sotto la regnanza francese che intese colpire gli abusi feudali, il commissario del re, Biase Zurlo, verific\u00f2 la presenza di demani ex feudali con uso di diritti civici nel contado del Molise. Il comune di Civitanova dichiar\u00f2 che nel casale di Scandiglieri (Scandigliano), ex feudale, \u201ci cittadini non vi hanno rappresentato alcun dritto\u201d, tanto da essere emessa ordinanza del 23 dicembre 1811 di terra \u201cchiusa a qualunque uso civico\u201d. Nel mentre, in detto anno la frazione civitanovese di Chiauci divenne comune autonomo, mentre il comune di Civitanova, che nel 1799 aveva fatto parte del dipartimento del Sangro e cantone di Agnone, pass\u00f2 al Distretto d'Isernia, sotto l'amministrazione di Frosolone[60].\nDon Pasquale fu l'ultimo titolare della baronia civitanovese, agli effetti della normativa reale, dopo la citata legge sull'abolizione della feudalit\u00e0 del 1806. Risulta, difatti, ultimo intestatario nel \u201cCedolario di Molise\u201d del feudo baronale di Civitanova, che alla data del 1 maggio 1816 contava 2.714 cittadini, nonch\u00e9 disponeva di 120 animali (pecore,capre)[61] e l'Universit\u00e0 disponeva di 6.897 tomoli con imponibile pari a 1.342 ducati. Lo stesso nobile ceramologo si trov\u00f2 in uno stato di demenza, \u201cche produsse prima la dissipazione del suo ricchissimo patrimonio e poi la interdizione dello stesso nel 1813, come apparisce dalla sentenza del Tribunale\u201d [62].\nVII Duca Nicola Maria II (1784-1848)\nNicola Maria II nacque il 13 luglio 1784 in Civitanova del Sannio (il 18 luglio fu battezzato dal Vescovo di Trivento, Gioacchino Paglione), ove il medesimo padre soggiornava.\nCon le sorelle si trov\u00f2 nuovamente coinvolto nella secolare controversia tra la famiglia d'Alessandro e il comune di Civitanova sul legale possesso delle terre Scandiglieri, Forconi, Monticelli, Selvapiana. La causa fu mossa dal Comune, con atto di citazione del 17 dicembre 1818, per l'indebito possesso con obbligo \u201cdi rilascio\" dei citati fondi da parte del duca, innanzi al tribunale di Campobasso. Nell'appello fu riconosciuta solo Selvapiana di legittimo possesso ducale, mentre si incaricarono dei periti (architetti Visconti, Bonito, Minervini) per individuare l'esatta confinazione del demanio comunale rispetto alle terre citate e a quelle degli ex feudi di Pescovenafro e Castelluccio, Sprondasino, Frasso, Serracanina, Scalzavacca, Morriconi. Forconi e Scandiglieri risultarono essere contrade dell'ex feudo di Castelluccio, mentre Pescovenafro comprendeva Monticelli, Selvapiana e S. Donato. Nel 1811 l'intendente Biase Zurlo aveva, tra l'altro, ordinato la ripartizione del territorio della Spelonca tra i comuni di Civitanova e Bagnoli. Nonostante ci\u00f2, a quella data si dimostr\u00f2, a difesa del duca, il non bisogno della popolazione di Civitanova, che era ridotta a 120 fuochi (circa 600 abitanti), possedenti circa 130 animali, tra i quali \u201ctutt'i contadini dopo di aver terminata la semina nel mese di novembre emigravano recandosi in Puglia, donde tornavano a primavera\u201d[63]. Pertanto, il 10 febbraio 1819 il tribunale civile richiese al comune di Civitanova prove con titoli e testimoni sul dritto di possesso dei fondi suddetti (dei 28 testimoni,18 erano civitanovesi, sostenitori dei diritti di possesso sulla recisione di legna o pascolo, contro i 24 del duca), mentre il duca certific\u00f2 i suoi beni burgensatici, adducendo le solite prove degli apprezzi e dei contratti di fitto di seminativi, erbaggi e ghiande, nonch\u00e9 delle autorizzazioni a dissodare i terreni del 1783 (nel 1817 le terre di Selvapiana affittate ai civitanovesi con i consueti obblighi di non recidere alberi o rami o raccogliere ghiande). Il duca Nicola II, in questo periodo, era particolarmente impegnato nelle iniziative di risanamento dei numerosi debiti, contratti dal padre e pendenti sul casato a tal punto da obbligarlo in una prima importante alienazione di tutti i palazzi agnatizi su Napoli (via Nardones, via S. Lucia, Mergellina) oltre ai numerosi immobili presenti negli ex feudi (dalle residenze baronali ai mulini). Queste vendite furono realizzate intorno al 1820[64]. La sentenza del 13 luglio 1822 riconobbe e autorizz\u00f2 l'azione di rivendica a beneficio del comune, condannando il duca Nicola II al rimborso delle spese giudiziarie e dei frutti del prorogato possesso. Alla sentenza fece appello il duca con atto di opposizione del 18 aprile 1832, adducendo notevoli prove testimoniali del possesso feudale dei territori citati, contrariamente a quelle del comune ritenute fasulle. Il 13 dicembre 1833 la Gran Corte, esaminati gli atti e consultati i periti nominati (Minervini, Bonito, Visconti), annull\u00f2 la sentenza del 1822-23 contro D. Nicola II, riconoscendo al duca la propriet\u00e0 di Selvapiana e richiedendo perizia per i fondi di Scandiglieri, Forconi, Monticelli (loro collocazione catastale, confini con il demanio). Fu dimostrato, con la perizia di tre architetti, che detti fondi non erano nel demanio di Civitanova, ma Scandiglieri e Forconi erano nel feudo rustico di Castelluccio e Monticelli e Selvapiana in quello di Pescovenafro[65]. D'altra parte, il duca us\u00f2 a difesa la sentenza del 1707 contro la quale l'Universit\u00e0 non si attiv\u00f2 per circa 130 anni, portando prove sul possesso degli \u201cusi\u201d[66], n\u00e9 si attiv\u00f2 per provare i confini demaniali. Contro questa decisione il comune fece, per\u00f2, ricorso per annullamento tramite la Suprema Corte di Giustizia, dimostrando che nel fondo Forconi esistevano sei \u201cmasserie o fabbrica\u201d e terreni con rendite a favore del comune, nonch\u00e9 in casale Scandiglieri (distinto da Castelluccio), oltre all'esistenza di una rendita per erbaggi, goduta dal 1627. Venne rigettata la \u201crivendica\u201d del comune per Scandiglieri e il 20 febbraio 1835 il duca ottenne l'esecuzione della disposizione della Gran Corte Civile, confermata dalla Suprema Corte. Il 15 gennaio 1836 la Gran Corte rigett\u00f2, pure, la \u201crivendica\u201d per Monticelli, Scandiglieri, Forconi[67]. Il comune produsse, ancora, ricorso per annullamento. In data 24 dicembre 1838 l'Intendente della Provincia emise ordinanza di presentazione del duca a comparire all'udienza del Consiglio d'Intendenza per altra lite sollevata dai civitanovesi sul legittimo possesso di \u201clegnare, pascolare, acquare e pernottare\u201d nel demanio aperto ex feudale. Inoltre, con ordinanza emessa il 20 marzo 1839 si incaric\u00f2 il sig. Marco Di Capua, presidente del Consiglio Distrettuale d'Isernia, di verificare gli \u201cusi civici\u201d contesi e contestati dal duca per mancanza di titoli e documenti della controparte. La popolazione di Civitanova, intanto, faceva uso dei diritti nelle propriet\u00e0 feudali per consuetudine e presunti \u201cusi civici\u201d. Per tale motivo fu incrementato il numero dei guardiani di casa d'Alessandro sulle terre contese (cio\u00e8 i fondi rustici e separati da Civitanova), i quali verbalizzarono i civitanovesi sorpresi alla raccolta di legna o a far pascolare animali \u201csenza licenza del duca\u201d. Ne seguirono cause nel 1829, 1830 e 1835 contro questi trasgressori. Per conto del duca, alla data del 2 febbraio 1841, l'avv. Antonio Fabiani present\u00f2 memoriale difensivo nella disputa alla Gran Corte de' Conti, rigettando la pretesa degli \u201cusi civici\u201d del comune, adducendo che i feudi \u201creclamati erano rustici e separati dal territorio di Civitanova\u201d.\nD. Nicola, in tutta la sua vita, fu ispirato dal medesimo sentimento religioso e di mecenatismo che contraddistinse i suoi predecessori. Nel 1823, dopo la probabile vendita del palazzo baronale, don\u00f2 alla chiesa arcipretale di Civitanova del Sannio le reliquie di S. Felice, contenute in una preziosa teca d'argento gi\u00e0 custodita nella cappella del suddetto palazzo, felicitando la popolazione arrivata a 8.098 fuochi (1835).\nVIII Duca Giovanni Maria (1824-1910)\n\u00c8 noto il suo impegno nel riordinare la casina di caccia di Sprondasino, a met\u00e0 Ottocento. Detta propriet\u00e0, nota come \u201ccasina del Duca\u201d \u00e8 situata in localit\u00e0 Sprondasino di Civitanova del Sannio. Intorno a questa residenza si estendeva un ampio appezzamento su cui il duca, per il suo interesse per l'agricoltura, aveva fatto coltivare diverse specie di piante di frutta e ortaggi con vigneti. Questa signorile dimora fortificata da quattro garitte ad angolo, aveva un tempietto per il rituale religioso, all'interno del quale sopra l'altare fu posto il dipinto del pittore De Curtis, \u201cla Vergine del SS. del Conforto\u201d[68]. La casina era dotata di depositi vari, una cantina ove veniva fatta la molitura delle olive con torchi a mano (trappeti) e dispense. Il piano terreno ospitava ambienti di rappresentanza, mentre al primo piano trovavasi l'alloggio padronale con una fornita biblioteca scientifica. Nel 1848 il comune di Civitanova riprese la causa non chiusa del 1819 per i fondi di Castelluccio, Casale, Scandiglieri, Forconi, Monticelli, Selvapiana, con ordinanza di riconoscimento del possesso dei diritti civici in data 7 agosto 1850. Il duca Giovanni Maria d'Alessandro fece, quindi, ricorso portando in sua difesa i vari decreti sette-ottocenteschi di riconoscimento del possesso su detti feudi rustici, con natura patrimoniale e non demaniale (non soggetti a \u201cusi civici\u201d). Tra l'altro, detti terreni non erano mai stati riconosciuti \u201cdemaniali feudali\u201d da un'autorit\u00e0 giudiziaria e comunque, qualora fosse avvenuto, dovevano essere divisi in base al principio del \u201cpossesso attuale\u201d. Il comune si serv\u00ec di varie testimonianze dei suoi cittadini nel tempo circa la conferma degli \u201cusi civici\u201d (pascolare, pernottare, acquare, legnare) sulle terre contese, ritenute \u201cfondi aperti\u201d. L'azione di rivendica o reintegra del comune di Civitanova ottenne sentenza di rigetto dalla Gran Corte Civile di Napoli per insufficienza di prove e perch\u00e9 su tali terre esisteva \u201ca favore del Duca un possesso continuo, non interrotto, pacifico di oltre 200 anni\u201d[69]. Le due ordinanze del 1851 e 1852 emesse dall'Intendente, con perizia sui confini-estensione-valore, riconobbero il possesso ducale. Tra il 1859 e il 1862 il duca Giovanni, quindi, incaric\u00f2 il geometra Antonio d'Alisera e Fortunato Di Iorio, nel far redigere la \u201cplatea\u201d di questi beni feudali civitanovesi rimasti. L'intera platea[70] fu suddivisa nelle seguenti tre sezioni:\n1. Sezione Prima: composta da 19 tavole; 2. Sezione Seconda: composta da 10 tavole;\n3. Sezione Terza: composta da 12 tavole.\nIl documento riporta, in modo descrittivo, le caratteristiche morfologiche degli ex feudi della casa ducale: Selvapiana, Pescovenafro, Morriconi, Scalzavacca, e Frasso con le relative dipendenze.\n4. Sezione Quarta: su Morriconi.\nLa pianta topografica della \u201csezione prima\u201d si riferisce agli ex feudi di Castelluccio, Casale, Scandiglieri e Pescovenafro. \u00c8 divisa in 19 sezioni e ha una superficie complessiva di tomola 3.080 misura 12 e un quarto:\nLa pianta topografica della \u201csezione seconda\u201d, denominata Frasso, si divide in sei sezioni:\nLa pianta topografica della sezione terza, denominata Scalzavacca, si divide in dieci sezioni:\n1. Sezione prima:Scalzavacca, estensione totale tomola 1759.2.1.\u00bc (meno tomola 382.2.1 venduti a Paolella e Amicone).\" Restano al duca\u201d tomola 13.76 33. \u00bc.\n2. Sezione seconda:Costelevelli, Pianastraccia e Galli, misura tomola 118.2.2. \u00be.\n3. Sezione terza: Ara le fate e Iacciotto, misura tomola 120.3.3.\n4. Sezione quarta: Iacciotto e Tratturello, misura tomola 142.1.3. \u00be.\n5. Sezione quinta:Chianaro, misura tomola 123.3.2.2.\n6. Sezione sesta: Lucini, misura tomola 261.0.3.\n7. Sezione settima:Fonzieri e Valleporcile, misura tomola 258.0.1.\n8. Sezione ottava:Facciovecchio, misura tomola 205.1.0. \u00be.\n9. Sezione nona:Infalezzo,Valle Ischiara,Solagna di Ciano, misura tomola 1.271.3.1.\u00bd meno tomola 250.2.\u00bc venduti ad Amiconi e Paoletti, insieme alla sezione decima.\n10. Sezione decima:Macchialonga e Macchialapietra, misura tomola 257.3.11.\u00bd venduti ad Amicone e Paoletti.\nLa pianta topografica della \u201csezione quarta\u201d,denominata Morriconi, si divide in dodici sezioni. Complessivamente misura tomola 2.418.31.\u00be.\n1.Sezione prima: Frusceta, Macchia Spinata, misura tomoli 170.0.1. \u00bc.\n2.Sezione seconda: Macchia Spinata ed Immersa di Masso, misura tomoli 90.3.1.\n3.Sezione terza: Capaione e Fontenova, misura tomoli 186.3.0.\n4.Sezione quarta:Piana Mandroni e Valle Morcone, misura tomoli 296.0.3.\n5.Sezione quinta: Casariniello e Valle Morcone, misura tomoli 137.3.0.\n6.Sezione sesta: Collepiccioni, Colle Dignognola, Quescia d'Agostino, Collepagliara e Pianodivalli, misura tomoli 324.3.1. \u00bd.\n7.Sezione settima: Collecampanile, Tratturo,Lagolamangia, Laterni, misura tomoli 287.3.1.\n8.Sezione ottava: Terravecchia, misura tomoli 207.2.0. \u00bc.\n9.Sezione nona:Sanbartolomeo, misura tomoli 302.2.3. \u00bc.\n10.Sezione decima: Macchia, misura tomoli 168.1.0. \u00bd.\nTale giudicato fu, per\u00f2, messo in discussione nel nascente Regno d'Italia, mai accettato dal borbonico duca Giovanni M. d'Alessandro, in quanto il prefetto del Molise, nel Consiglio di Prefettura del 27 aprile 1864, impugn\u00f2 le precedenti ordinanze, suscitando la reazione del duca con il ricorso del 24 gennaio 1870[71]. Nello stesso anno,il 4 febbraio 1864, giunse Real decreto sulla delibera del consiglio comunale (datata 26 dicembre 1863) circa l'aggiunta al nome di Civitanova la specifica \u201cDel Sannio\u201d, per distinguerla da Civitanova nelle Marche[72].\nIl duca d'Alessandro, nonostante le incombenti preoccupazioni economiche, volle partecipare al patrocinio dei festeggiamenti del primo centenario della solenne festivit\u00e0 di S. Felice Martire (30 agosto 1879), per i quali l'arciprete Emilio Battista si impegn\u00f2 a far erigere un nuovo organo, a far realizzare nuovi arredi sacri e vestiario di S. Felice, restaurare l'antica e artistica soffitta della chiesa di S. Silvestro Papa.Tale parrocchia fu ampliata nell'occasione, con la costruzione di due \u201cnavette\u201d laterali, dando al sito religioso una struttura a \u201ccroce latina\u201d. Fu anche realizzato il \u201ccappellone\u201d, che ospit\u00f2 l'altare e l'urna di S. Felice Martire, nonch\u00e9 fu acquisita, con emissione di obbligazioni, casa limitrofa da privati per uso di canonica[73].\nNel 1883 Don Giovanni si pronunzi\u00f2 anche favorevolmente alla costruzione della strada 101 (provinciale istonia), che si doveva congiungere alla Trignina, nonch\u00e9 all'edificazione del ponte Sprondasino sul Trigno. Sul finire del XIX secolo, oltre ai tristi dispiaceri per lutti familiari, amaramente, il duca d'Alessandro, ormai anziano, assapor\u00f2 la triste realt\u00e0 dell'emigrazione di tanti suoi cittadini e lavoranti di Civitanova verso l'estero, che port\u00f2 gli abitanti al numero di soli 3.133 fuochi nel 1901. Questa forte emigrazione determin\u00f2 la riduzione della classe elettorale locale, cos\u00ec da far trasferire il rispettivo collegio elettorale da Isernia a Campobasso, dal 1882 al 1891[74]. Il menzionato duca di Pescolanciano, a fine \u2018800, si trov\u00f2 oberato da debiti, in parte ereditati (ducati 34.499,48) dalle vicissitudini familiari ma anche acquisiti (specie per la costruzione del grande palazzo Pescolanciano al corso Vittorio Emanuele in Napoli), gravanti sul restante patrimonio territoriale ex-feudale e immobiliare. Su questi oneri incisero le diverse ipoteche, come nel caso del debito verso gli eredi Melogli d'Isernia (11 maggio 1890, importo ammontante a lire 11.160) per il quale fu posta ipoteca anche sui fondi rustici di Sprondasino e Scalzavacca (boscoso e seminativo corrispondenti a ettari 415,29). Sul debito verso gli Scocchera di Vastogirardi (dal 1868 per una somma pari a lire 18.200) fu messa ipoteca sui beni in Civitanova, la cui rendita patrimoniale era contabilizzata nel \u201cdocumento sui fondi e rendite\u201d per un ammontare pari a lire 58.459,59[75]. Nella procedura fallimentare del duca Giovanni M., aperta dal Credito Fondiario del banco di Napoli, il 10 ottobre 1891, per credito insoluto (mutuo di lire 177.000 per la costruzione del citato palazzo napoletano) furono vendute con asta pubblica alcune propriet\u00e0 fondiarie in Civitanova e cio\u00e8:\n1. la tenuta denominata Sferracavallo, di ettari 243,81,188, stimata 120.000 lire; 2. la tenuta denominata Sprondasino, di ettari 119,146,125, stimata 60.000 lire; 3. la tenuta di Monticello, di ettari 270,141,231[76].\nIl di lui primogenito D. Nicola Maria III (1857-1894) acquis\u00ec in giovane et\u00e0, in occasione dell'importante matrimonio con la giovane consorte Gaetani dell'Aquila d'Aragona, su volont\u00e0 paterna, il predicato in uso nel casato di \u201cmarchese d Civitanova\u201d, che fu acquisito dalla Consulta Araldica del Regno d'Italia. Tale predicato rimase in uso presso i successivi discendenti di detto ramo estintosi nel 1961 nella figura del terzo marchese D. Mario d'Alessandro (1883-1963), noto alle cronache come il \u201cmarchese delle carrozze\u201d. Le ridotte propriet\u00e0 terriere civitanovesi, salvate alle confische o alle vendite ipotecarie, finirono nell'eredit\u00e0 del duca Giovanni M., divisa, principalmente, tra gli eredi del detto \u201cramo Civitanova\u201d e i discendenti di Don Fabio nel corso di una lunga transazione durata quasi per tutto il corso del Novecento.\n----[1] Cfr. N. CALDARONE, \"La Civitas Nova del Sannio\", Cortona 2004.\n[2] Nel \u201c\"Catalogus Baronum\"\u201d (1167), redatto poi dal Borrello, si rinviene il citato Oderisio di Rigo Nigro, quale signore di Civitate Nova, Roccetta, Spelunca (feudo dal quale ricavava 2 cavalieri per l'esercito impegnato nelle Crociate), Claucia (Chiauci), Casali Castilionis (altri 2 cavalieri), oltre alle terre di Rigo Nigro (Rionero Sannitico), Montis Nigris (Montenero Valcocchiara), Fara, Civita Vecchia (altri 2 cavalieri). Quindi, furono conteggiati un totale di 8 uomini armati al servizio di Oderisio per le necessit\u00e0 militari del regno (A. FERRARI, \"Feudi prenormanni dei Borrello tra Abruzzo e Molise\",Roma 2007, p.139).\n[3] \"Ibid.,\"p.150.\n[4] G. MASELLI, \"Tra I Pentri e I Caraceni,\" Agnone 1936,Vol.I,p.44.\n[5] \"Ibid.,\" p.50. I francescani restarono a Civitanova fino al 1842.\n[6] G. PIEDIMONTE, \"La Provincia di Campobasso,\"Aversa 1905, p.23.\n[7] G. MASELLI, \"Tra I Pentri..\" cit\".,\"p.46.\n[8] \"Ibid.,\" p.50.\n[9] \"Ibid.,\" p.50.\n[10] T. PEDIO, \"Napoli e la Spagna nella prima met\u00e0 del 500\",Bari1972, p.279.\n[11] \"Ibid\"., p.256.\n[12] G. MASELLI, \"Tra I Pentri..\"cit\".,\"p.44.\n[13]T. PEDIO, \"Napoli e la Spagna..\"cit\".\",p.279.\n[14]Archivio di Stato di Napoli, \"Quinternione\" 71,fol.195.\n[15] G. MASELLI, \"Come sorse la Parrocchia di Pescolanciano.Appunti storici dalle origini all'eversione del Feudalesimo\", Isola del Liri 1938,p.48.\n[16]G. PIEDIMONTE, \"La Provincia di Campobasso\u2026\"cit.,p.95.\n[17]Archivio Centro Studi d'Alessandro, \"Relazione degli Architetti Visconti,Bonito e Amerini nella causa tra il Duca di Pescolanciano contro il Comune di Civitanova\", 1834, p.2.\n[18] \"Ibid\"., p.50. In detto apprezzo si stim\u00f2 \u201cil territorio di Civitanova \u2026sole miglia dodici di circonferenza\u201d, nonch\u00e9 confinante con Civitavecchia,Frosolone,Chiauci ed altri feudi rustici.\n[19] G. MASELLI, \"Tra i Pentri \u2026\"cit\".\",p.46.\n[20] G. MASELLI, \"Come sorse la Parrocchia...\"cit\".\", p.48.\n[21] Arch. Centro Studi d'Alessandro, \"Controversie legali tra il duca di Pescolanciano ed il Comune di Civitanova\", 1840-1870, p.26.\n[22] Arch. Centro Studi d'Alessandro,\"Relazione\u2026.\"cit. p.39.\n[23] Arch. Centro Studi d'Alessandro, \"Controversie..\"cit.\",\" p.26.\n[24] \u201cL'erbe, ghiande di tutti li feudi; come sono Scalzavacca, Morricone, Pescovenafro, Castelluccio, Selvapiana, coste di S.Donato, Spronasino, Frasso ed altri feudi rustici, importa netto l'anno, inclusavi la Masseria\u2026ducati 400,00, Taverna e fiume di Spronasino\u2026ducati 024,00, totale rendita di fondi rustici..ducati 424,00\u201d. \"Ibid.\" p.44.\n[25]Arch. di Stato di Napoli, \"Quinternione\" 140,fol.259-267.\n[26] Arch. Centro Studi d'Alessandro, \"Controversie...\"cit\".,\" p.2.\n[27] G. MASELLI, \"Tra I Pentri..\"cit.,p.49.\n[28] Circa l'entrate dei feudi rustici dall'apprezzo del Majone: \u201cDall'affitto del feudo ditto di Castelluccia, per mancamento de' terrazzoni, si affitta a' forestieri pel pascolo ducati 05,00; Dal feudo detto Pescovenafro e Morriconi, territorio aratorio per il passato, ora si affitta per erbaggio a gente de'Vignali e Saliceti ducati 120,00; il feudo detto Scalzavacca territorio boscoso si affitta per erbaggio, a gente d'Agnone 0,80,00;A'carbonieri per fare carboni in detto bosco 010,00; ghiande di detti feudi da fertile ad infertile le tira per affitto ogni anno 0,50,00;Dall'affitto del territorio seminatorio di Pescovenafro tomoli 30 di grano l'anno ducati 030,00; sommano in tutto l'entrate di feudi rustici ducati 335,00\u201d. \"Ibid.\"p.45.\n[29]G. MASELLI, \"Tra I Pentri..\"cit\".\"p.46\".\"Questi riferisce che Nicola Majone fece relazione sulla terra di Civitanova il 29 aprile 1627 nel Tavolario. (Cfr. ACSd \"Cedolario Provincia Contado di Molise\", Tomo IV). Le terre citate furono: Castelluccio, Spelonca, Pescovenafro, Morricone, Scalzavacca. L'apprezzo riferiva delle \u201centrade de'feudi rustici quail l'affitto di quelli citati.Il Tribunale del Regio Sacro Consiglio aggiudic\u00f2 l'acquisto a Gio.Gerolamo che ebbe il regio assenso del duca d'Alcal\u00e0, allora vicer\u00e9 di Napoli. (Cfr.\"Quinternione\" 178, fol. 51 Vol. 200 \"dei Privilegi della Cancelleria del Consiglio\" \"Collaterale\" fol. 88 dell'Archivio di Stato di Napoli). \" \"\n[30] Arch.di Stato di Napoli, \"Quinternione\" 178\",\" fol.51.\n[31] Biblioteca Apostolica Vaticana, \"Raccolta Patetta Daugnon\" (Famiglie Genealogiche),\"d'Alessandro\",R.G.Miscell.II.320 (int.2),fine \u2018800,Sch.n\u00ba 67 f.63. A sua volta la notizia era tratta dal Vol.200 dei \"Privilegi della Cancelleria del Collaterale Consiglio\", fol.88 a tergo.\n[32] \"Ibidem\",o Vol.209 dei \"Privilegi..\"fol.155.\n[33]Arch. Centro Studi d'Alessandro, \"Relazione...\"cit\".\",p.2.L'atto stipulato presso il notaio Fulvio Jannaccone di Torella, convalidato con Regio Assenso, fiss\u00f2 i confini delle aree demaniali, tra cui porzione della Montagna, nonch\u00e9 il canone di ducati 1.500 in virt\u00f9 di obbliganze e lettere di cambio, per l'erbaggio dei pascoli e la legna, l'uso delle acque.\n[34] Cfr. \"Atti della causa con il comune di Civitanova\" ,1822, pp1.15.\n[35] Arch. Centro Studi d'Alessandro, \"Appunti di storia della famiglia di D.Fabio d'Alessandro\", Pescolanciano anni 1920-30.\n[36] Arch. Centro Studi d'Alessandro, \"Pandetta, De' nomi di' Baroni nelle Prov. di Contado di Molise\", 1767, f.139; \"Cedolario di Contado di Molise\", 1639-1695, f.256. In un documento d'archivio viene cos\u00ec riportato \u201c\"Utriusque juris doctor Fabius de Alexandro tenetur pro Civitanova in ducatis 12.1.15.Speronasino in ducatis 3.2.12.E per virt\u00f9 di lettere della Regia Camera de 15 novem.1695 pro iurisdictione secundarum causarum civilium, criminalium et mixtarum dictae terrae Civitaenovae\u201d.\" \n[37] Arch. Centro Studi d'Alessandro, \"Relazione, ...\"cit.\",\"p.54.\n[38] B. ALDIMARI, \"Citt\u00e0,terre e castella della provincia terra di lavoro\",Napoli 1670, pp. 96,99.\n[39] Arch. Centro Studi d'Alessandro,\"Relazione, ...\"cit\".\",p.65.\n[40] Per un approfondimento cfr. E. d'ALESSANDRO\", Il duca Giuseppe d'Alessandro e l'Arte del Cavalcare \"in \"Cavalli e Cavalieri nella storia,nella letteratura e nell'architettura del Molise\", a cura di N. MASTRONARDI, Campobasso 2002.\n[41] Arch. Centro Studi d'Alessandro,\"Controversie, ...cit.\",p.41.\n[42] \"Ibidem,\" p.10. \u201c\"Illustris dux manuteneautur in possessione dictorum territoriorum feudalium\"\u201d.Il tribunale di Lucera proib\u00ec ai civitanovesi l'uso delle terre.\n[43] \u201c\"Et insuper provisum, et decretum est quod respect juris pascenditogli praetensi a dicta Universitate Civitanovae super territoriis enunciatis in dicatoglita comparitione praesentata per dictam Universitatem ejusque cives et homines manuteneantur in possession juris pascendi, aquandi, et pernoctandi in illis locis ubi praedicta Universitas reperitur in possession, de qua capiatur Summaria information per Regiam Audientiam Provincialem, audita dicta Universitate et praedicto Illustri Duce Barone, qua informatione capta, respect illorum locorum de quibus constituerit, de possession favore dictae Universitatis moderetur, prout praesenti decreto moderari mandatur bannum factum per dictam Regiam Audientiam Provincialem ad instantiam praedicti Illustris Ducis Pescolangiani\"\u201d. Arch. Centro Studi d'Alessandro, \"Controversie, ...\"cit\".\",p.21.\n[44] Arch. Centro Studi d'Alessandro,\"Controversie\u2026.\"cit\".\",p.4.\n[45] \"Relazione...\"cit\".\", p.87. Processo presso la Cancelleria del Tribunale Civile di Molise \u201c\"Pro illustri Domino Hyeronimo d'Alexandro Ducae Pescolangiani cum Universitate Civitanovae\"\u201d.\n[46] Per una cronistoria dettagliata un'opera di cause si conserva presso la biblioteca di Campobasso.\n[47] Arch. Centro Studi d'Alessandro, \"Controversie..\"cit\".,\"p.7.\n[48] Bollettino parrocchiale, \"Le Voci di Civitanova\", Civitanova S. 1993,p.18.\n[49] \"Ibid.\" p.7. Di questa somma l'Universit\u00e0 promise di pagarli 150 ducati l'anno\".\"\n[50] Arch. Centro Studi d'Alessandro, \"Controversie...\"cit\".\",p.40. Furono confermati i seguenti feudi ducali (p.46): \u201cfeudo di Spronasino, dal quale ne ritrae in ogni anno il frutto dell'erbe di est\u00e0 e d'inverno, quello delle ghiande, la fida delle legna dall'Universit\u00e0 di Bagnoli\u2026il feudo di Morriconi dal quale ritrae ogni anno il frutto dell'erbe di est\u00e0 e d'inverno,terratico de'seminatori, e le ghiande\u2026il feudo di Scalzavacca, dal quale ritrae frutto dell'erbe di est\u00e0 e d'inverno,terratico su'seminatori e le ghiande\u201d.\n[51] Per un approfondimento, E. d'ALESSANDRO, \"Le ceramiche d'arte del duca d'Alessandro\", in rivista ALTRI ITINERARI,anno VII n.16,Isernia prim.2010,p.50; E.d'ALESSANDRO,\"Simbologia esoterica nella ceramica del duca Pasquale d'Alessandro\" in \"La Ceramica di Pescolanciano\", a cura di Ivano Buonincontri, Napoli 2006,pp75-82.\n[52] G. PIEDIMONTE\", La Provincia di Campobasso..\"cit\".\" p.95.\n[53] Circa il patto di fitto fu stabilito il divieto per i cittadini di \u201crecidere, n\u00e9 incidere o intaccare alcuno degli alberi\u2026n\u00e9 toccarne il menomo ramo, sotto di ducati sei, che per nutrire i bovi necessari per la coltura de' terreni, potevano servirsi delle sole fronde dalla croce degli alberi in basso; e che in tempo delle ghiande, dovessero tenerli n\u00e9 luoghi dove non ve n'erano, da designarsi da'Guardiani\u201d. \"Ibid.,\" p.47.\n[54] \"Ibid.\", p.13.\n[55] \"Ibid.\", p.12. In merito fu riportato \u201cessendo questi divenuti inaccessibili, per le piante selvagge di cui erano ingombrati, lo che gl'impediva di venderne le ghiande\u201d.L'avvocato fiscale di Lucera ispezion\u00f2 i boschi e conferm\u00f2 lo stato della vegetazione per la quale fu accordato il permesso al duca.\n[56] A. Di Iorio, \"Il Patrimonio dei d'Alessandro della Casa Ducale di Pescolanciano\",Roma 2011,p.21.\n[57] \"Ibid.\" p.21.\n[58] \"Ibid.\" pp.12,13,33.\n[59] Arch. Centro Studi d'Alessandro, \"Controversie\u2026cit.\" \u201c\"Capiatur summaria informatio super possessorio, et quisnam sit manutenendus in possessione territorium nuncupatorum Monticello, casale delli Scandiglieri e Forconi, dux cum effectu manuteneatur in possessione\"\u201d.\n[60] G. MASCIOTTA, \"Il Molise dalle origini ai nostri giorni\", Vol.III,rist.ediz.1952,Palladino,Campobasso 1984,p.171.\n[61] \"Relazione, \u2026\".cit. ,pp.72-74.\n[62] Arch. Centro Studi d'Alessandro,\"Controversie...\"cit\".\",p.65.\n[63] \"Ibid.\", p.35.\n[64] A oggi non si \u00e8 rintracciata la corposa documentazione di alienazione, forse giacente presso l'Archivio di Stato di Isernia, fondo duchi d'Alessandro.Esistono solo note appuntate che riferiscono dell'evento.\n[65] Arch.Centro Studi d'Alessandro,\"Per lo Duca di Pescolanciano contra il Comune di Civitanova-nella corte Suprema di Giustizia,\"1837, p.2.\n[66] La difesa del duca addusse altre prove, quali l'autorizzazione al disboscamento del 1783 di terre in Civitanova o quella della divisione dei Demani nel 1812 del Commissario Zurlo, mai contestata dall'Universit\u00e0. Arch. Centro Studi d'Alessandro, \"Controversie\u2026cit,\"pp.21-23.\n[67]Archivio Centro Studi d'Alessandro, \"Controversie\u2026cit.\"p.3. La requisitoria difensiva del duca Nicola II, cos\u00ec, concludeva: \u201cColoro che sperarono trarre ad irreparabil rovina la disgraziata famiglia d'Alessandro, han gi\u00e0 troppo raggiunto il loro scopo con le mortali angustie,e la molesta penuria, che ti frutta un giudizio di presso a venti anni; e l'assoluta impossibilit\u00e0 di riscuotere estagli e terraggi da coloro, ai quali sinistre insinuazioni andavano persuadendo, che da fittajuoli diverrebbero proprietari\u201d. Arch.Centro Studi d'Alessandro,\"Per lo Duca di Pescolanciano contra..\"cit.,p.71.\n[68] Il quadro telato fu portato a fine \u2018800 a Pescolanciano e poi a Napoli, tenuto dal figlio Fabio, che lasci\u00f2 scritto una breve memoria dietro la cornice: \u201cNiun maggior dolore che ricordarsi del tempo felice!Vergine SS.del Conforto, copia da un quadretto con cornice d'argento.Stampa fatta a devozione del principe di Sepino nostro parente.Questo quadro, dipinto dal De Curtis di Civitanova per ordine del duca Giovanni, mio padre, fu nel 1850(?credo) posto sull'altare della cappella di Sprondasino fabbricata insieme alla casina dallo stesso duca(?).Dopo l'epropriazione di tutti i beni, detto quadro fu portato a Pescolanciano. In memoria il conte Fabio scrisse,1941\u201d.Da Fabio(1863-1954) pass\u00f2 al figlio D.Ettore(1892-1975), ed al di lui figlio D.Giovanni(1921-2010).\n[69] Archivio Centro Studi d'Alessandro, \"Controversie\u2026\"cit., p.26.\n[70] A. Di Iorio, \"Il Patrimonio dei d'Alessandro...\"cit. , p.36.La Platea fu conservata da D.Fabio(1863-1954),poi dal figlio D.Ettore(1892-1975) e la di lui figlia Donna Jolanda(1924- ).\n[71] Archivio Centro Studi d'Alessandro, \"Controversie\u2026\"cit., p.31.\n[72] G. MASCIOTTA, \"Il Molise..\".cit.,p.169.\n[73] Bollettino parrocchiale, \"Le Voci di Civitanova..\"cit.,p.8. Il bollettino contiene anche un saggio di E. d'ALESSANDRO, \"Notizie inedite sulle reliquie di San Felice\",p.16.\n[74] G. MASCIOTTA, \"Il Molise..\".cit.,p.171.\n[75] A. Di Iorio, \"Il Patrimonio dei d'Alessandro...\"cit.,pp.48,49,51. L'imponibile fondiario sul comune di Civitanova, a tale epoca, ammontava a ducati 6.353,24.\n[76] \"Ibid.\" p.59.\nMonumenti e luoghi d'interesse.\nChiesa di San Silvestro Papa.\nFu costruita nell'XI secolo, e fu consacrata dal vescovo di Trivento Alfonso Mariconda nel 1569, nell'anno del restauro rinascimentale. \nIn epoca barocca vennero fatte ulteriori aggiunte artistiche, e la chiesa si presenta con un impianto rettangolare a tre navate. La facciata \u00e8 preceduta da una scalinata a entrate laterali. Il portale enorme occupa met\u00e0 della facciata, raggiungendo il finestrone centrale, inglobato in una cornice del XVII secolo. Il campanile \u00e8 a torre. L'interno ha soffitto a cassettoni di legno, datato 1668.\nMonastero di San Benedetto De Jumento Albo.\nSi trova in localit\u00e0 Santa Brigida. Si tratta di un tempio di et\u00e0 paleocristiana, tra i primi costruiti in Molise, assieme ai monasteri di Sant'Eustachio di Pietrabbondante, San Pietro di Tasso di Carovilli e di Santa Colomba di Frosolone.\nRisale all'XI secolo, e rimase in attivit\u00e0 fino al 1456, quando fu danneggiato da un terremoto. Da allora a causa dei gravi danni, fu abbandonato. Fu retto, a partire dal 1020 dell'abate Atenolfo dell'8abbazia di Montecassino. \nIl monastero fu \"scoperto\" nel 2005 da archeologici, che ne chiesero l'immediato restauro. Il monastero oggi \u00e8 perfettamente accessibile in un'area archeologica. Rimangono le mura perimetrali della pianta rettangolare con abside posteriore, parzialmente integra. Il campanile turrito, prima diroccato, \u00e8 stato ricostruito seguendo lo schema originario, usando la tecnica di anastilosi.\nL'interno mostra ancora le pietre antiche dell'altare, le logge laterali e del presbiterio. La chiesa era a navata unica."}
{"id": "31735", "revid": "2000555", "url": "https://it.wikipedia.org/wiki?curid=31735", "title": "Colli a Volturno", "text": "Colli a Volturno (\"Cu\u00f2gli\u00eb\" in molisano) \u00e8 un comune italiano di abitanti della provincia di Isernia in Molise. Il territorio comunale si estende nella Valle del Volturno al confine con il parco nazionale d'Abruzzo, Lazio e Molise.\nGeografia fisica.\nTerritorio.\nColli a Volturno (detto anche semplicemente Colli), sorge su tre colline boscose, a un'altitudine di circa 400\u00a0m\u00a0s.l.m. (max. , min. 236 s.l.m.)\nIl territorio comunale confina con i comuni di Fornelli, Rocchetta a Volturno, Montaquila, Scapoli, Cerro al Volturno, Macchia d'Isernia, Filignano e Monteroduni.\nIl territorio collese, come si evince dal nome, \u00e8 prevalentemente collinoso intervallato da ampi spazi pianeggianti.\nLe principali alture sono:\nLa collina dove si sviluppa il centro abitato \u00e8 interamente esposta a sud, ricca di terreni coltivati a uliveti, vigneti, alberi da frutto e grandi querce ed \u00e8 solcata da numerose stradine che conducono alle frazioni di Santa Giusta e Casali.\nLa zona circostante il fiume Volturno \u00e8 prevalentemente coltivata ad ortaggi data la irriguit\u00e0 dei terreni. A ovest del centro abitato si trovano le frazioni di Cerreto a monte e di Pescorosso a valle dalle quali si gode di una vista panoramica sul massiccio del Matese.\nA 2\u00a0km a nord-est del paese vi \u00e8 la frazione Valloni, la pi\u00f9 popolosa e conta circa 130 abitanti per lo pi\u00f9 dediti all'agricoltura.\nClima.\nIl clima \u00e8 mite, la temperatura media annuale \u00e8 di 18,2\u00a0\u00b0C, la piovosit\u00e0 media \u00e8 di 862\u00a0mm.\nLe estati sono calde e temperate, gli inverni sono freddi ma non particolarmente rigidi, sporadiche le nevicate, eccezionalmente copiose quelle del febbraio 1956, del gennaio 1985 e del febbraio 2012.\nIn autunno sono abbondanti le precipitazioni, nel mese di agosto, il pi\u00f9 caldo dell'anno, la temperatura media \u00e8 di 22,4\u00a0\u00b0C; nell'agosto del 2017 un'eccezionale ondata di caldo ha portato la colonnina di mercurio a toccare i 43\u00a0\u00b0C. Gennaio \u00e8 il mese pi\u00f9 freddo, con una temperatura media di 5,4\u00a0\u00b0C. Il mese pi\u00f9 secco \u00e8 luglio con una media di 32\u00a0mm di pioggia. Il mese di novembre \u00e8 quello con maggiori precipitazioni, avendo una media di 118\u00a0mm. Non sono infrequenti raffiche di vento anche di particolare intensit\u00e0.\nLe temperature variano di circa 17\u00a0\u00b0C nel corso dell'anno.\nStoria.\nAntichit\u00e0.\nIl territorio fu abitato fin dai tempi pi\u00f9 remoti ed antichi dai Sanniti, le cui prime tracce risalgono al VII secolo a.C..\nMedioevo.\nLa costruzione del \"castrum\" medievale si deve all'iniziativa dei monaci benedettini del monastero di San Vincenzo al Volturno sul finire del X secolo. Nel mese di luglio del 972, infatti, l'abate Paolo II sottoscrisse un contratto di livello con un gruppo di coloni che fondarono gli insediamenti di \"Collis Sancti Angeli\" (l'attuale Colli a Volturno), \"Bantra\" (l'attuale Fornelli) e \"Vadu Traspadini\" o \"Vadum Porcinum\" (oggi scomparso), concedendo un territorio compreso tra i fiumi Volturno e Vantra. I contadini, tra le quindici e le venti persone (tre \"Alamanni\" e il resto proveniente da Penne, in Abruzzo) insediate a Colli e a Fornelli, erano obbligati a dissodare e a coltivare le terre toccate in sorte, costruendovi un castello dove risiedere stabilmente con i loro beni e gli animali. Dovevano annualmente al monastero per ogni casa un moggio di grano e uno di orzo, per ogni vigna una \"tractoria\" di vino e due moggi di \"vinum mundum\", mentre su undici maiali erano tenuti a cedere un \"porco\".\nIl primitivo insediamento di \"Collis Sancti Angeli\" era un semplice \"castrum cum ecclesia\", maggiormente adatto alla difesa passiva. Successivamente l'impianto fortilizio iniziale assunse le moderne fattezze. Dell'antica cinta muraria, che poggiava direttamente sulla roccia, rimango tre delle quattro porte e una torre angioina, che \u00e8 stata inglobata da costruzioni pi\u00f9 recenti. La chiesa, dedicata oggi a Santa Maria Assunta, occupava ed occupa la parte pi\u00f9 elevata del castello, sia per scopi prettamente difensivi sia per rimarcare la centralit\u00e0 della religione nella societ\u00e0 dell'epoca.\nNei pressi dell'attuale centro abitato di Colli a Volturno, vi \u00e8 un rilievo denominato \"Colle Sant'Angelo\". Negli anni Novanta del Novecento vi furono condotti alcuni scavi archeologici dalla \"British School at Rome\", diretti da Richard Hodges. Sulla sua sommit\u00e0 furono rinvenuti una chiesetta altomedievale e una necropoli adiacente, datati tra l'VIII e il IX secolo. Questo edificio, a sua volta, poggiava su una struttura ben pi\u00f9 antica, risalente al V secolo d.C. Presenta una pianta basilicale, che venne successivamente rimaneggiata nell'alto medioevo. Infatti, la navata centrale viene divisa in larghezza per rialzare la met\u00e0 settentrionale, creando, forse, un presbiterio accessibile da entrambe le navatelle. Probabilmente, l'insediamento monastico del X secolo eredit\u00f2 il toponimo di un villaggio preesistente, locato sulle pendici di quel colle, inglobandone anche gli abitanti, come avvenne con altri \"castra\" sparsi nell'attuale bacino territoriale di Colli a Volturno.\nDal nome del \"castrum\" si pu\u00f2 desumere l'importanza economica e militare attribuita dai monaci di San Vincenzo al Volturno al neonato insediamento. Infatti, venne dedicato a Sant'Angelo, ovvero a San Michele Arcangelo, il pi\u00f9 importante degli angeli, che l'iconografia longobarda identific\u00f2 quale santo protettore delle rocche e dei guerrieri. Ci\u00f2 a dimostrazione del rilevante ruolo strategico che il castello assunse nella \"Terra Sancti Vincentii\".\nNel 981, Landolfo Greco, conte di Isernia, occup\u00f2 \"Collis Sancti Angeli\", \"Bantra\" e la colonia di \"Vadum Porcinum\". L'imperatore Ottone II restitu\u00ec ai benedettini i beni sottratti con un diploma del 10 ottobre 98, atto ufficializzato definitivamente con un successivo documento imperiale del 5 dicembre dello stesso anno.\nUn secondo contratto di livello, che sarebbe durato ventinove anni, venne stipulato nel 988 dall\u2019abate Roffredo con i coloni gi\u00e0 stanziati nel territorio di \"Collis Sancti Angeli\". Il nuovo atto notarile stabiliva i confini del \"tenimentum\" collese, adesso scisso da quello della vicina \"Bantra\" e definito nell'accordo del 972. Era previsto un canone annuo in natura da versare ai benedettini durante i ventinove anni di validit\u00e0 del contratto, che consisteva nella retta concordata nel primo patto livellario con un'integrazione: i coloni doveva consegnare all'abbazia di San Vincenzo al Volturno un porco su undici maiali adulti e un altro su venti animali in giovane et\u00e0. Era confermato l'obbligo di coltivare e di abitare le terre concesse precedentemente e si consent\u00ec la loro vendita con diritto di prelazione da parte del monastero. Infine, si accorpava al \"tenimentum\" di \"Collis Sancti Angeli\" il territorio di \"Olivella\", un insediamento fondato nel 972, che inglobava Monte San Paolo, le pendici est del Monte Falconara, tra il rio Chiaro e il rio San Pietro, e Colle San Vito.\nTra il 1036 e il 1037, il conte Borrello II, ricco e potente feudatario abruzzese, si impossess\u00f2 illegalmente, con una serie di rapide sortite, di numerosi \"castra\" del monastero volturnense, compreso \"Collis Sancti Angeli\" o \"Li Colli\", come si inizi\u00f2 a chiamare all'epoca. L'abate Giovanni V riusc\u00ec a incontrare a Spoleto, nel 1059, il neoeletto papa Niccol\u00f2 II, il quale, durante una sua visita all'abbazia molisana, restitu\u00ec le terre usurpare ai legittimi proprietari, ponendo fine ai soprusi dei Borrelli e del loro alleato, Pandolfo IV, principe di Capua.\nNel 1319, Nicola da Frattura, abate di San Vincenzo al Volturno, sospese il clero di Colli per aver dato ospitalit\u00e0 ad un gruppo di viandanti eretici.\nFino al 1320 fu parte integrante del Giustizierato d'Abruzzo e dell'Abruzzo Citeriore.\nIl terremoto del 9 settembre 1349 arrec\u00f2 numerosi danni al castello di Colli.\nColli fu tra i paesi molisani colpiti dal sisma del 5 dicembre 1456.\nNel 1479, il re Ferdinando d'Aragona vendette il feudo di Colli a Camillo Pandone, conte di Venafro.\nEt\u00e0 moderna.\nColli pass\u00f2 poi ai baroni Rizzo, patrizi del Sedile di Nido, imparentati coi Pandone, che lo conserveranno sino al 1570 e che lo alieneranno ai nobili Greco di Isernia: essi lo avranno fino al 1648. Infine il feudo pervenne ai nobili Carmignano, patrizi del Sedile di Montagna (Napoli), che lo manterranno sino all'eversione della feudalit\u00e0 nel Regno di Napoli (1806).\nOttocento.\nColli fu colpita dal terremoto del 26 luglio 1805.\nL'8 agosto 1806 venne promulgata da Giuseppe Bonaparte, re di Napoli, la legge n. 132 (\"Sulla divisione ed amministrazione delle province del Regno\") per il riordino del regno dopo la soppressione del sistema feudale avvenuta nel medesimo anno. Venne cos\u00ec istituita la provincia di Terra di Lavoro, con capoluogo Caserta, dove fu incluso anche il comune di Colli, collocato nel distretto di Piedimonte d'Alife.\nDopo l'unit\u00e0 d'Italia, con un decreto luogotenenziale istitutivo del 17 febbraio 1861, siglato da Eugenio di Savoia Carignano, luogotenente generale del re nelle province napoletane, che approvava un atto garibaldino del 25 ottobre 1860 relativo alla costituzione del distretto beneventano, l'alta valle del Volturno, compreso il municipio di Colli, venne scorporata dalla provincia della Terra di Lavoro per essere accorpata alla provincia di Molise con capoluogo Campobasso, creando successivamente il dipartimento statistico (non regionale) Abruzzi e Molise nel 1864.\nCon il regio decreto del 26 luglio 1863, n. 1425, in conformit\u00e0 del voto del consiglio comunale del 26 agosto 1862, il municipio venne autorizzato ad assumere il nome di \"Colli a Volturno\" per distinguersi dai comuni di Colli di Monte Bove (L'Aquila), Colli del Tronto (Ascoli) e Colli sul Velino (Rieti).\nNovecento.\nNel 1905, agli albori del XX secolo, Colli a Volturno dovette far fronte ad un'epidemia di malaria, cos\u00ec vasta da spingere le autorit\u00e0 provinciali campobassane a mettere in quarantena le localit\u00e0 maggiormente colpite dalla malattia, secondo quanto stabil\u00ec anche un regio decreto del 29 giugno 1905, n. 446.\nIn virt\u00f9 della sua posizione strategica, a pochi chilometri dalla linea Gustav, Colli ebbe un ruolo fondamentale nelle vicende della seconda guerra mondiale e della Resistenza nell'alta valle del Volturno. Il 7 ottobre 1943, i soldati catturarono 13 civili nell\u2019abitato, conducendoli in un casolare ubicato in localit\u00e0 Ponte Rotto, nei pressi della centralina dell\u2019Ente Autonomo Volturno, dove si trovavano gi\u00e0 altri 40 uomini prelevati da paesi vicini. Un diciassettenne, Edoardo Rasile, originario di Maddaloni, fu riconosciuto da uno dei soldati della squadra quale prigioniero fuggito. Per tale motivo, venne percosso pesantemente con una spranga di ferro e costretto ai lavori forzati e il giorno seguente fu ucciso con un colpo di pistola. Il paese fu sede dell'Ottava Armata Americana che combatteva i tedeschi arroccati sulle Mainarde e fu visitato dal generale statunitense Dwight Eisenhower e dal re d'Italia Vittorio Emanuele III.\nIl 26 marzo 1944, in corso Regina Elena, avvenne lo storico incontro tra il generale francese Charles De Gaulle e il generale Umberto Utili; la stretta di mano tra i due sanc\u00ec il passaggio del settore nord della linea Gustav dal Corpo di Spedizione Francese al Corpo Italiano di Liberazione, che aveva il suo quartier generale nel centro storico di Colli.\nCon la modifica dell'articolo 131 della costituzione italiana, imposta dalla legge costituzionale del 27 dicembre 1963, n. 3, Colli a Volturno divenne un comune della neonata regione Molise, separatasi dall'Abruzzo.\nIl 3 marzo 1970, con un decreto legislativo del 2 febbraio 1970, n. 20, si costitu\u00ec la provincia di Isernia, inglobando i comuni limitrofi e quelli della Valle del Volturno, compreso Colli a Volturno.\nNel 1984 fu duramente colpito dal terremoto dell'Italia centro-meridionale con epicentro alle pendici dei Monti della Meta.\nSimboli.\nLo stemma, approvato con D.P.R. del 3 novembre 1962, riporta in argento su campo azzurro le lettere C ed L intervallate da una stella, la scritta in capo e tre monti in punta.\nLa descrizione del gonfalone \u00e8 la seguente:\nMonumenti e luoghi d'interesse.\nArchitetture religiose.\nChiesa di Santa Maria Assunta.\nLa chiesa di Santa Maria Assunta o \"chiesa Madre\", \u00e8 ubicata nel centro storico di Colli, in posizione preminente ed \u00e8 la struttura pi\u00f9 elevata di tutto il paese nonch\u00e9 la pi\u00f9 antica, perch\u00e9 risalente circa all'inizio dell'XI secolo. La chiesa \u00e8 a due navate e abside tronca. Vi si accede mediante una rampa di scale con accesso laterale. La facciata, a capanna, presenta un ingresso delimitato da conci monolitici di calcare compatto su cui si imposta una semplice cornice aggettante; sulla parte superiore si aprono due piccole finestre di forma rettangolare che ripetono lo schema architettonico del portale. Sulla destra della facciata si erge la torre campanaria a pianta quadrata del 1720, come testimoniato da un'incisione che ne ricorda la costruzione:\n L'interno si articola in due navate, entrambe intonacate e affrescate. Particolarmente interessante \u00e8 una tela raffigurante \"Le Anime del Purgatorio\" del XVII secolo, l'affresco di epoca medievale dei santi Cosma e Damiano e San Lorenzo e la statua lignea dell'Immacolata concezione datata al XVIII secolo. Gravemente danneggiata dal terremoto del 1984 fu restaurata e riaperta al culto la notte di Natale del 1996.\nChiesa di San Leonardo.\nLa chiesa dedicata a San Leonardo, protettore dei carcerati e patrono di Colli, \u00e8 la chiesa principale del paese. L'edificio \u00e8 a navata unica con abside tronca. Spicca il portale d'ingresso, realizzato in pietra rossa locale. All'interno si conservano gli affreschi realizzati da Pietro Brunetto nella cupola (\"La Gloria di Dio nel Paradiso\"), all'interno del coro, a destra e sinistra dell'abside (\"La notte\" e \"L'adorazione dei Magi\") e risalenti al XIII secolo.\nAll'esterno, incastonata sulla facciata, vi \u00e8 la rappresentazione del \"Labirinto di Gerusalemme\", che presenta uno pseudo-labirinto che ha origine da una croce.\nUna delle postazioni pi\u00f9 importanti della Cristianit\u00e0 per i pellegrini occidentali che si recavano a Gerusalemme nel XII secolo era l'abbazia di San Leonardo in Lama Volara a Siponto. Provando a collegare con una linea ideale la chiesa collese con il monastero sipontino si scopre che rispetta in maniera perfetta l'allineamento ovest-est.\nSempre sulla facciata \u00e8 presente una corona ferrea del 1\u00ba Reggimento Bersaglieri sormontata da una lapide commemorativa risalente al 1919 in onore dei caduti collesi della Prima guerra mondiale.\nIl 3 luglio 1999 la chiesa fu danneggiata da un incendio e in seguito a restauro fu riaperta l'anno successivo.\nChiesa di Sant'Antonio da Padova.\nLa chiesa di Sant'Antonio da Padova risale al XIX secolo ed \u00e8 ubicata nell'estremit\u00e0 ovest del centro storico di Colli, nel quartiere omonimo. L'edificio \u00e8 a navata unica e abside tronca. In facciata \u00e8 posto l'ingresso all'edificio di culto, costituito da un semplice portale in calcare compatto sormontato da un timpano: ai lati del portale si aprono due finestre rettangolari che ripetono lo schema architettonico del portale. Sopra il portale d'ingresso ed in asse \u00e8 collocata una finestra ottagonale. Sulla sommit\u00e0 della facciata, sui due lati estremi, svettano le celle campanarie. L'interno \u00e8 interamente intonacato e affrescato. All'esterno, sul lato sinistro, vi \u00e8 un'edicola votiva.\nNel 1907 si conclusero gli ultimi restauri per i quali occorse la somma di 9.000\u00a3 la quale fu donata dai collesi emigrati nelle Americhe.\nSociet\u00e0.\nEvoluzione demografica.\nAl 1\u00ba gennaio 2021 i residenti sono 1312 (14\u00ba comune sui 52 della provincia e 47\u00ba sui 136 della regione per numero di abitanti).\nI maschi sono 656 e le femmine 656. Le famiglie sono 576.\nLa popolazione nella fascia d'et\u00e0 0-14 anni \u00e8 di 170 persone, dai 15 ai 64 anni \u00e8 di 873 mentre gli over 65 sono 302 per un'et\u00e0 media di 44,8 anni.\nIl numero massimo di residenti raggiunto da Colli riguarda il censimento del 4 novembre 1951 quando si contavano 2080 abitanti.\nIn testa alla classifica dei dieci cognomi pi\u00f9 diffusi c'\u00e8 \"D'Alessio\" con 50 famiglie. Seguono \"Incollingo\" (31), \"Amodei\" (23), \"Di Sandro\" (19), \"Ranieri\" (18), \"Angelone\" (15), \"Siravo\" (14), \"Leva\" (12), \"Visco\" e \"Lombardi\" (9).\nEtnie e minoranze straniere.\nGli stranieri residenti a Colli a Volturno al 31 dicembre 2019 sono 40 e rappresentano il 2,9% della popolazione residente. I maggiori gruppi in paese sono:\nLingue e dialetti.\nFino all'unit\u00e0 d'Italia, Colli, come altri paesi del circondario, faceva parte della provincia di Terra di Lavoro; per questo motivo il dialetto collese, pur essendo un dialetto molisano, si avvicina molto al dialetto campano e laziale meridionale in molti suoi elementi linguistici: \"ng\u00f2ppa\" = sopra, \"i\u00e0mm' \"= andiamo, \"n'sciun\"'= nessuno, \"c\u00ec\u00e8nt' \"= cento, \"vi\u00e8nt' \"= vento, ecc. Qui, come negli altri paesi sulla riva destra del fiume Volturno (Montaquila, Roccaravindola, Pozzilli), l'articolo \"-il\" diventa \"-gl\": \"gl cu\u00e0n\"= il cane, \"gl sp\u00f2s\"= lo sposo, \"gl m's\u00e0l\"= la tovaglia ecc. Il dialetto \u00e8 parlato prevalentemente dagli anziani, ma anche dai giovani nel linguaggio formale, anche se molte parole di estrazione dialettale sono andate scomparendo nel corso degli anni.\nReligione.\nLa maggioranza della popolazione professa la religione cristiana di rito cattolico.\nLa parrocchia collese, dedicata all'Assunzione della Beata Vergine Maria e appartenente alla Abbazia territoriale di Montecassino, pass\u00f2 il 21 marzo 1977 a quella di Isernia-Venafro, della quale fa parte tuttora.\nIl santo patrono del paese \u00e8 san Leonardo abate mentre i compatroni sono sant'Antonio da Padova, sant'Antonino e sant'Emidio.\nLa reliquia di Sant'Antonio Abate.\nAll'interno della chiesa di San Leonardo, dal 13 gennaio 2019, \u00e8 conservata una reliquia di sant'Antonio Abate, in particolare un frammento osseo risalente al 1830 donato dalla famiglia Raddi alla comunit\u00e0 collese a devozione del santo eremita.\nCultura.\nScuole.\nColli a Volturno \u00e8 sede dell'Istituto comprensivo statale che raggruppa scuole dell'infanzia, scuole primarie e scuole secondarie di primo grado.\nMedia.\nNegli anni ottanta in paese era presente una radio privata denominata \"TRC - Tele Radio Colli\".\nCucina.\nTra i prodotti tipici collesi sono da ricordare la tradizionale frittata di Pasqua collese, riconosciuta come prodotto tipico del comune di Colli, le \"Sagne\" o le \"Tacconelle con i fagioli (Taccun\u00e8ll e fasciu\u00f2l)\", la \"polenta Terdeglione (P'lenta T'rd'glion)\" la \"zuppa di ortiche\" (\"Zuppa d'ard\u00ecca\"), la \"trota fario\", abbondante nelle acque del Volturno, gli \"Abbu\u00f2ti\" (\"Abbu\u00f2t\"), ovvero involtini a base di interiora di agnello o capretto in budello, le \"pallotte cacio e uova\" (\"gl C\u00e1c' e ova\"), preparazione a base di uova e formaggio con un soffritto di coratella, la pizza con farina di granturco (\"Pizza d'rantinj\"), la \"pecora alla Casalese\", il \"Fiadone\" (\"gl sciad\u00f2n\"), una specie di raviolo rustico cotto in forno e fatto con uova e pecorino che pu\u00f2 essere sia dolce che salato, i \"Torcinelli\" (\"gl T'rcini\u00e8gl\"), ciambella dolce fritta ricoperta di zucchero, la \"Cicerchiata\", ovvero un dolce a base di pasta di farina, uova ed olio d'oliva, \"Gl Sci\u00f9sc\" e il \"sanguinaccio dolce\", crema prodotta con il sangue di maiale utilizzato appena dopo l'uccisione, il mosto cotto, le noci, i pinoli, l'uva passa, il cacao e la buccia d'arancia.\nEconomia.\nSul confine con il comune di Rocchetta sorge la centrale Enel destinata alla produzione di energia idroelettrica.\nInfrastrutture e trasporti.\nStrade.\nIl paese \u00e8 percorso dalla strada statale 158 della Valle del Volturno, che collega la Campania all'Abruzzo, e dalla ex strada statale 627 della Vandra, che la collega a Sora.\nAmministrazione.\nL'attuale sindaco di Colli a Volturno \u00e8 Emilio Incollingo, guida la lista civica \"Equilibrio e Moderazione\" ed \u00e8 in carica dal 6 giugno 2016, rieletto per un secondo mandato il 5 ottobre 2021."}
{"id": "31736", "revid": "125637608", "url": "https://it.wikipedia.org/wiki?curid=31736", "title": "Conca Casale", "text": "Conca Casale \u00e8 un comune italiano di abitanti della provincia di Isernia in Molise.\nGeografia fisica.\nTerritorio.\n\u00c8 situato in una conca alle pendici del Monte Santa Croce (1026 m s.l.m.) e circondato da altri monti. Si trova a 11\u00a0km da Venafro e gode di un clima gradevole e fresco.\nSociet\u00e0.\nIl paese sta subendo un drastico calo demografico inarrestabile ormai da decenni cos\u00ec come avviene per molti altri piccoli paesi di montagna. Ci\u00f2 ha comportato una diminuzione dei servizi a favore della popolazione che si rivolge al vicino comune di Venafro. In estate molti emigrati ritornano nel loro paese natio in occasione soprattutto della festa del santo patrono Sant'Antonio di Padova. Nel cuore dell'estate si tiene inoltre la sagra dei legumi tipici della conca in cui sorge il borgo. Importante prodotto enogastronomico \u00e8 la Signora di Conca Casale.\nSport.\nLo sport principale del paese \u00e8 il calcio. La squadra locale \u00e8 l\"'S.S.Conca Casale\" che milita nel campionato di Prima Categoria, girone A molisano."}
{"id": "31737", "revid": "1985516", "url": "https://it.wikipedia.org/wiki?curid=31737", "title": "Filignano", "text": "Filignano (\"Fel\u00ebnn\u00e0n\u00eb\" in molisano) \u00e8 un comune italiano di abitanti della provincia di Isernia in Molise. Si trova a 11\u00a0km da Venafro e 27\u00a0km da Isernia.\nGeografia fisica.\nIl territorio di Filignano costituisce, per chi giunge da Napoli o da Roma, la naturale porta d'accesso al Parco nazionale d'Abruzzo, Lazio e Molise.\nI suoi 12 borghi sono disseminati lungo tre valli principali che si susseguono dalla conca di Filignano (460\u00a0m\u00a0s.l.m.) fino ai primi contrafforti del Monte Marrone (1805\u00a0m\u00a0s.l.m.).\nLa provinciale che attraversa il comune si snoda tra i terrazzamenti di un antico paesaggio rurale penetrando in un ambiente via via pi\u00f9 selvaggio.\nOltrepassato il pianoro di Selvone, infatti, la strada si incunea nella gola del Rio Chiaro, per poi aprirsi allo scenario delle Mainarde, autentica perla naturale dell'Appennino.\nUna fitta rete di sentieri penetra attraverso i boschi, accompagnata da muriccioli in pietra ed edicole votive.\nTracce di fortificazioni medievali si ergono quasi inghiottite dal bosco.\nTerritorio.\nFlora.\nIl territorio \u00e8 ricoperto da una vegetazione lussureggiante che, specie in maggio, si presenta di un verde intenso. La sua biodiversit\u00e0 \u00e8 accentuata in autunno quando il bosco si colora del rosso degli aceri montani e dei ciliegi, del giallo degli aceri campestri, e del porpora dei peri selvatici.\nNella bella stagione prati e boschi sono percorsi da. farfalle e fioriture: primule, violette, soldanelle, nigritelle e narcisi.\nFauna.\nLa fauna presente sul territorio \u00e8 quella degli ambienti forestali delle Mainarde e pi\u00f9 in generale del Parco.\nTra i grandi mammiferi vi \u00e8 il cinghiale che scorrazza in branchi numerosi; il capriolo si muove discretamente nel sottobosco. I cervi, in costante espansione nel territorio delle Mainarde, pascolano nelle radure pi\u00f9 tranquille mentre il gatto selvatico dimora negli anfratti pi\u00f9 remoti. Dei grandi predatori \u00e8 presente il lupo. L'avifauna \u00e8 composta da fringillidi, picchio verde, codibugnoli, falco lanario, nibbio bruno, cince, allocco, gufo.\nStoria.\nFilignano ha origini che si perdono nel medioevo. Di certo il \"Chronicon Vulturnense\", un'antica cronaca dei monaci di San Vincenzo al Volturno (XII secolo), lo cita, trattando di un istrumento del luglio del 962, col nome di Fundiliano, nome tramutato poi, nel corso dei secoli, in quello di Fondemano.\nEsso fece parte dei possedimenti della potentissima abbazia di San Vincenzo come, peraltro, dimostrano i resti di fortificazioni risalenti a quel periodo. Cerasuolo, una delle sue attuali frazioni, trova parimenti origine nel 962, anno in cui l'abate di San Vincenzo lo dava \"a livello\" per metterlo a coltura.\nVarie vicende feudali portarono Filignano prima alla famiglia Montaquila poi ai duchi di Miranda che lo conservarono fino all'eversione della feudalit\u00e0.\nI feudatari di Filignano promossero la colonizzazione di questo territorio fin dal XVI secolo, e molti degli attuali borghi traggono il nome dai primi coloni.\nFilignano appartenne alla Terra di Lavoro. Nel 1807, essendo frazione di Pozzilli, venne compreso nel Distretto di Piedimonte e nel Governo (poi Circondario, poi Mandamento) di Venafro. Nel 1840 fu dichiarato Comune autonomo e nel 1861 aggregato alla Provincia di Molise, nel Circondario d'Isernia, restando alla dipendenza mandamentale di Venafro, aggregata pur essa al Molise.\nUnit\u00e0 d'Italia.\nA seguito dell'Unit\u00e0 d'Italia anche a Filignano fu attivo il brigantaggio postunitario, l'area divenne teatro di grassazioni ed eccidi, perpetrati dalla banda Fuoco, di conflitti a fuoco con la Guardia Nazionale e di esecuzioni sommarie ordinate dagli ufficiali dell'esercito che conducevano la repressione; alcune bande dei briganti rimasero attive nell'area anche dopo la soppressione della legge Pica.\nIl 22 agosto 1866 carabinieri, Guardia Nazionale e funzionari di Pubblica sicurezza grazie a una delazione, distrussero vicino Filignano la banda di Francesco di Meo collegata a quella di Domenico Fuoco, per l'azione il delegato di P.S. Antonio Cerimele ricevette una medaglia di argento.\nPochi mesi dopo, il 22 novembre, una pattuglia della guardia Nazionale di Filignano si scontr\u00f2 con le bande riunite di Domenico Fuoco e \"Cannone\" forti di circa 60 uomini, i briganti proseguendo nella scorreria, raggiunsero Casal Cassinese ove uccisero un ufficiale e un sergente del locale distaccamento di fanteria, e venendo quindi attaccati dal drappello di Filignano rinforzato da alcuni carabinieri, da un delegato P.S. e da soldati del 39\u00ba fanteria, che costrinsero la banda a disperdersi. A seguito degli scontri coi briganti 18 persone tra carabinieri, militi della Guardia Nazionale di Filignano e civili, tra cui un sacerdote, furono premiati dal Ministero dell'Interno con la menzione onorevole (poi medaglia di bronzo al valore civile).\nNel 1882 il comune si accrebbe per l'aggregazione della frazione di Cerasuolo che fino a quel momento aveva fatto parte del comune di Rocchetta; cominciavano, intanto, le forti emorragie migratorie verso le Americhe, prima, e il centro Europa, poi.\nSeconda guerra mondiale.\nTra l'autunno del 1943 e la primavera del 1944, Filignano trovandosi sulla \"Linea Gustav\", che i Tedeschi, in ritirata verso Cassino, avevano presidiato per resistere all'avanzata delle forze alleate: sub\u00ec il fuoco, la distruzione e i lutti del fronte bellico.\nNell'autunno del 1943, durante la campagna d'Italia, l'esercito tedesco era attestato su una linea difensiva naturale che andava da Minturno ad Ortona seguendo il corso dei fiumi Garigliano, Volturno e Sangro, attraversando in pieno il territorio molisano.\nI tedeschi avevano dato il nome di linea Gustav a tale linea di fortificazione naturale che si appoggiava ad una serie di quote presenti nel territorio: Montecassino, Monte Sammucro, Monte Pantano, Monte Marrone.\nFu proprio Monte Pantano, una di queste quote, ad essere investita da violenti e sanguinosi combattimenti per la sua conquista.\nA Filignano era schierata, tra il novembre 1943 e gennaio 1944, la 305\u00aa e la 44\u00aa divisione di fanteria tedesca, fronteggiata dalla 34\u00aa e la 45\u00aa divisione di fanteria americana e la 2\u00aa divisione di fanteria marocchina.\nMonte Pantano fu investita da violenti e sanguinosi combattimenti per la sua conquista. Filignano e le sue frazioni di Lagoni, Mastrogiovanni e Cerasuolo pagarono un grande tributo con la morte di molti civili ed estese distruzioni.\nLa battaglia di monte Pantano si svolse dal 29 novembre al 9 dicembre del 1943 e vide protagonisti la 34\u00aa divisione americana \"Red Bull\" e la 30\u00aa divisione tedesca \"B Alkan\" che subirono notevoli perdite.\nOnorificenze.\nMedaglia di bronzo al merito civile a ricordo delle sofferenze patite dalla popolazione di un territorio che sub\u00ec devastazioni e angherie di ogni genere durante la seconda guerra mondiale.\nMonumenti e luoghi d'interesse.\nArchitetture religiose.\nLe edicole votive.\nIl territorio di Filignano \u00e8 caratterizzato dalla presenza di numerosissime edicole votive. Se ne contano diverse decine, disseminate dalla devozione popolare lungo le antiche vie vicinali che percorrono le campagne da un borgo all'altro. Spesso sono impreziosite da raffinate maioliche di scuola napoletana.\nLe chiese.\nTre sono le chiese principali presenti nel Comune di Filignano.\nLa chiesa parrocchiale di Cerasuolo intitolata a san Pasquale Baylon (protettore delle donne), imponente nelle dimensioni, fu voluta dall'ultimo feudatario di Cerasuolo, il duca Pasquale Marotta, deceduto nel 1884. La costruzione dell'edificio fu iniziata alla fine del XIX secolo, ma ultimata solo trent'anni dopo. Parzialmente distrutta dal secondo conflitto mondiale, fu completamente restaurata grazie alla sollecitudine dell'allora abate di Montecassino, Gregorio Diamare.\nLa chiesa madre di Filignano, intitolata all'Immacolata concezione, fu edificata per volont\u00e0 della Duchessa di Miranda, con atto notarile del 1757.\nLa Chiesa SS. Crocifisso in Selvone (dal lat. Magna Silva, grande selva) \u00e8 visibile dalla st. p. Atinense. Si erge nel punto pi\u00f9 alto del centro storico, e la sua costruzione risale allo stesso periodo nel quale fu edificata la chiesa di Filignano (XVIII sec.).\nMusei.\nNella frazione di Cerasuolo \u00e8 presente un museo storico-militare dedicato agli eventi della II guerra mondiale: Museo Combat Road\nArchitetture civili.\nLe costruzioni dei borghi di Filignano appaiono il risultato di successive aggregazioni. I fabbricati comprendevano spesso anche le stalle, le cantine e i fondaci utilizzati per varie occorrenze.\nIl materiale da costruzione \u00e8 sempre quello rinvenibile in loco: la pietra calcarea.\nI muri a secco.\nI muriccioli in pietra a secco connotano in modo evidente il paesaggio di Filignano. Le \"macere\", costruite fin dal Medioevo da molte generazioni di uomini con i sassi estratti nell'opera di dissodamento dei campi, terrazzavano intere montagne recuperando i pendii alla coltivazione. Essi svolgono, tra l'altro, un'importante funzione di protezione idrogeologica.\nLe Pagliare.\nPerdute tra i boschi di Filignano vi sono decine di queste antiche manifatture in pietra chiamate dal popolo locale \"pagliar\" simili ai Th\u00f2los o ricoveri pastorali\nSono capanne di pietra montata a secco, di forma tronco conica culminanti in volte mirabilmente intessute. La tecnica costruttiva \u00e8 antichissima.\nSport.\nGolf.\nIl \"Varvarusa Golf Club\" gestisce un percorso di 9 buche che rappresenta un punto di riferimento per il golf in Molise.\nMountain bike.\nLa \"A.S.D. Iap'ca Iap'ca Filignano\" \u00e8 la societ\u00e0 ciclistica del paese, che organizza tutti gli anni una gara di mountain bike denominata \"Mainarde Bike Race\" il cui percorso si snoda in un paesaggio incontaminato che lambisce il settore Mainarde del Parco nazionale d'Abruzzo, Lazio e Molise."}
{"id": "31739", "revid": "1516566", "url": "https://it.wikipedia.org/wiki?curid=31739", "title": "Fornelli", "text": "Fornelli (\"Furni\u00e8ll\u00e8\" in molisano) \u00e8 un comune italiano di abitanti della provincia di Isernia nel Molise.\nFa parte dell'associazione dei borghi pi\u00f9 belli d'Italia e delle citt\u00e0 dell'olio e ospita svariate attivit\u00e0 commerciali e imprese edilizie, elettriciste e di idraulica.\nGeografia fisica.\nGiace in parte su una collina lambita dal torrente Vandra (affluente del Volturno), che ne segna il confine comunale a est, e in parte sul monte Cervaro, ove supera i 1000 metri. All'estremo nord del territorio comunale raggiune i m d'altitudine con il monte La Ciucchetta, alle pendici del quale si trovano varie sorgenti (del Lago, Schiavone e Pescorosso) che alimentano il citato torrente.\nOrigini del nome.\nIl nome gli deriva forse da un forno per la produzione di laterizi cotti presente nell'antichit\u00e0 nel paese e al servizio della badia di San Vincenzo. Fornelli, infatti, \u00e8 caratterizzato da un terreno ricco di argilla.\nLa popolazione \u00e8 originaria della diocesi di Valva e Sulmona (Abruzzo): \nSi pensa che queste popolazioni abbiano portato a Fornelli il culto di san Domenico di Sora, il cui eremo di Villalago (AQ) \u00e8 m\u00e8ta, ogni anno, di un pellegrinaggio.\nStoria.\nFornelli \u00e8 citato, per la prima volta, in una sentenza del 10 ottobre 981 d.C. \u00c8 quindi evidente che sia stato edificato prima, secondo alcuni nel IX secolo come dipendenza della vicina badia di San Vincenzo al Volturno. Molto probabilmente, in origine sorgeva presso il fiume Vandra prendendo da questo il nome in un luogo leggermente diverso da quello attuale. Non ci \u00e8 dato sapere quando e perch\u00e9 abbia cambiato ubicazione e nome.\nIl piccolo centro molisano era una baronia, mentre i feudatari della vicina Acquaviva avevano il titolo marchionale; era dotato di mulino e frantoio (oggi \u00e8 citt\u00e0 dell'olio, riconoscimento di portata nazionale); nel corso del tempo \u00e8 passato sotto molti feudatari, dal 1433 al 1525 la famiglia Pandone. Nel 1656 pat\u00ec la peste.\nHa subito danni a causa di numerosi terremoti:\nNel giugno 1814, per volont\u00e0 dei cittadini, fu comprato l'orologio del campanile, al fine di suonare le ore e i quarti d'ora. L'orologio, danneggiato irrimediabilmente nel terremoto del 1984, \u00e8 stato negli anni 2000 sostituito da un orologio computerizzato con le stesse funzioni di quello precedente acquistato grazie al contributo di alcuni fornellesi emigrati ormai da anni negli Stati Uniti.\nPrincipali famiglie fornellesi dell'800 erano i Laurelli, che avevano acquistato il feudo dai Carmignano nel 1832, e i Pannoni; nei primi del Novecento si affiancarono ad esse i Di Fiore e i De Iorio. Nel 1910 nacque \"Il Giornaletto\" che usc\u00ec, due volte al mese, per due anni e che era diretto soprattutto contro i Laurelli. Annunziata Lombardi, madre della politica italoamericana Nancy Pelosi, nacque a Fornelli nel 1909.\nDopo l'armistizio dell'8 settembre 1943, durante una razzia dei tedeschi, un soldato tedesco fu ucciso da un cittadino fornellese che non volle lasciarsi derubare. Questo fatto avvi\u00f2 una rappresaglia che port\u00f2 all'impiccagione dell'antifascista, gi\u00e0 sindaco dimessosi in seguito al delitto Matteotti, Giuseppe Laurelli assieme a Giuseppe Castaldi, Vincenzo Castaldi, Celestino Lancellotta, Domenico Lancellotta e Michele Petrarca. Accadeva il 4 ottobre 1943, in frazione Castello, ove oggi sorge il monumento ai martiri di Fornelli. Anche altri cittadini erano stati catturati per l'impiccagione ma riuscirono a fuggire durante uno spostamento a bordo di una camionetta tedesca.\nL'episodio del 4 ottobre 1943 viene ricordato ogni anno con una fiaccolata nella tarda sera del 3 ottobre. Attorno al martirio si intendeva girare un film con regia americana e comparse locali. Del progetto, per\u00f2, non si \u00e8 avuta pi\u00f9 notizia\nFornelli \u00e8 per questo episodio tra le citt\u00e0 decorate al Valor Militare per la Guerra di Liberazione.\nSimboli.\nLo stemma e il gonfalone del comune di Fornelli sono stati concessi con decreto del presidente della Repubblica del 16 gennaio 1973.\nOnorificenze.\nFornelli \u00e8 tra le citt\u00e0 decorate al valor militare per la guerra di liberazione, insignita il 16 dicembre 1971 della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale.\nMonumenti e luoghi d'Interesse.\nArchitetture religiose.\nSono presenti due chiese principali:\nTre le cappelle nelle borgate: Madonna delle Grazie, Madonna Assunta, Madonna Addolorata.\n\u00c8 inoltre particolarmente pregiata la piccola cappella privata della famiglia Laurelli, situata nel centro storico del paese.\nCastello e mura.\nIl castello si trova all'ingresso principale di Fornelli, piazza Umberto I, che mostra ancora le caratteristiche di borgo cinto da mura; questa \u00e8 dotata di torri circolari di vedetta, la base a scarpa. Il castello \u00e8 stato ristrutturato nel XVII-XVIII secolo, e si presenta piuttosto come un palazzetto fortificato, conserva due grandi torri laterali di vedetta, e un portale monumentale di accesso al borgo; si sviluppa su due livelli, il pianterreno adibito alle fornaci e il superiore per la residenza del signore. Nel 1744 vi dimor\u00f2 il re di Napoli Carlo III di Borbone.\nInfrastrutture e trasporti.\nIl territorio comunale \u00e8 servito unicamente da infrastrutture stradali, delle quali le principali sono:\nSport.\nCalcio.\nLa squadra di calcio del paese \u00e8 l'A.S.D. U.S. Fornelli che milita nel girone A molisano di 2\u00aa Categoria. Nella stagione 2009/2010 ha militato nel girone molisano di Promozione. Dalla stagione 2010/2011 alla stagione 2014/2015 ha militato nell'Eccellenza Molise. Nelle stagioni 2012/2013 e 2013/2014 \u00e8 riuscita a raggiungere la finale di coppa Italia regionale, non riuscendo a portare a casa la coppa in entrambi i casi. I colori sociali sono il verde ed il bianco."}
{"id": "31741", "revid": "287204", "url": "https://it.wikipedia.org/wiki?curid=31741", "title": "Longano", "text": " \nLongano (\"Lung\u00e0n\u00eb\" in molisano) \u00e8 un comune italiano di abitanti della provincia di Isernia in Molise.\nGeografia fisica.\nLongano sorge a circa 700 metri sul livello del mare, sulle pendici del Matese, su di un colle situato sulla riva destra del torrente Lorda, un affluente del Volturno.\nStoria.\nLe prime notizie storiche della citt\u00e0 risalgono al Medioevo, precisamente all'anno 1269. Dopo una serie di passaggi di propriet\u00e0 tra i vari nobili del luogo, il paese nel XIX secolo fece parte del Contado del Molise. In questo periodo la citt\u00e0, come gran parte dell'italia meridionale, ha subito il fenomeno del brigantaggio; originario della zona era un celebre brigante, Salvatore Fiocca.\nIl paese dal 1928 fu accorpato al comune di Isernia per poi diventare comune a s\u00e9 nel 1934.\nInfrastrutture e trasporti.\nIl paese \u00e8 collegato con Isernia dalla strada provinciale \"SP 19 Longano-Isernia\", con Castelpizzuto dalla strada provinciale \"SP 75 Volturno Pentrica\". Inoltre ci sono dei collegamenti con i centri di Monteroduni, Roccamandolfi e Gallo Matese.\nLongano ha una stazione ferroviaria a 7\u00a0km dal centro del paese, in comune con Sant'Agapito."}
{"id": "31742", "revid": "125857744", "url": "https://it.wikipedia.org/wiki?curid=31742", "title": "Macchia d'Isernia", "text": "Macchia d'Isernia \u00e8 un comune italiano di abitanti della provincia di Isernia in Molise.\nStoria.\nIl nome ricorda le origini del paese nel X secolo, anche se delle citazioni parlano di una \"Maccla Saracina\" esistente all'epoca dei Sanniti. Maccla riguarda l'area boschiva nei pressi di Isernia, mentre \"Saracina\" da \"serra\" significa la roccia sopra cui sorge il borgo medievale. Probabilmente all'epoca romana, siccome si trovava a pochi passi da \"Aesernia\", doveva avere qualche casa colonica, e delle taverne di ristoro dei viandanti, come suggerisce il nome della localit\u00e0 Taverne. Una testimonianza del bassorilievo di Calidio Erotico, oggi conservato a Parigi, parla di un oste del posto, che aveva fatto scolpire la lapide per offrire prestazioni amorose insieme all'alloggio per il ristoro.\nNel Medioevo, la prima citazione risale al 1269, quando il feudo fu dato da Carlo I d'Angi\u00f2 al conte Amerigo de Sus. Nel 1343 Roberto d'Angi\u00f2 assegn\u00f2 Macchia ad Andrea da Isernia, figlio di Landolfo, ultimo della prole del grande feudatario. Successivamente il paese pass\u00f2 alla famiglia Sabran di Agnone. Dal 1464 al 1519 fu dei Pignatelli di Monteroduni, poi dei Frezza, nel XVII secolo dei De Maria. Alla morte del feudatario Giovanbattista, nel 1630 Macchia fu venduta a Cesare Garcia di Castel di Sangro per 24.000 ducati. Infine la sede patrizia del castello pass\u00f2 ai D'Alena, da cui il nome, che ebbero il feudo sino al 1806. Nel 1848 divenne comune autonomo, distaccandosi da Isernia, nel 1861 ebbe l'aggiunta della precisazione \"Macchia di Isernia\". Nel 1881 fu iscritta al collegio di Campobasso, e dal 1970 fa parte della provincia di Isernia.\nSport.\nLa squadra di calcio del \"Macchia\" ha vinto i campionati di 3 categoria, 2 categoria, 1 categoria, promozione, per poi disputare il campionato Eccellenza Molise terminato in 7 posizione. L'anno successivo riusc\u00ec a vincere il campionato di Eccellenza Molise. Nella stagione 2016-2017 ha vinto la Coppa Italia Dilettanti Molise battendo in finale il \"Vastogirardi\" per 2-0. Sempre nella stagione 2016-2017 centra la storica promozione in Serie D.\nAttualmente la societ\u00e0 si \u00e8 sciolta, chiudendo i battenti.\nAmministrazione.\nAltre informazioni amministrative.\nMacchia d'Isernia fa parte della Comunit\u00e0 Montana Centro Pentria."}
{"id": "31745", "revid": "1516566", "url": "https://it.wikipedia.org/wiki?curid=31745", "title": "Montaquila", "text": "Montaquila \u00e8 un comune italiano di abitanti della provincia di Isernia in Molise. L'abitato sorge su un colle che domina la valle del Volturno. Dista 13 chilometri da Venafro e 15 da Isernia.\nStoria.\nIl nucleo abitato a forma di cerchio su un colle, in epoca aragonese (XV sec.) fu dotato di nuove mura con torri circolari e un castello. La chiesa principale era Santa Maria Assunta.\nIl terremoto del 1805 danneggi\u00f2 la chiesa che dovette essere abbattuta nel 1850, dopo restauri mal posti. Fu ricostruita nel 1888.\nSimboli.\nLo stemma e il gonfalone del comune di Montaquila sono stati concessi con decreto del presidente della Repubblica del 19 settembre 1994.\nIl gonfalone municipale \u00e8 un drappo di azzurro, riccamente ornato di ricami d'argento e caricato dallo stemma sopra descritto con l'iscrizione centrata in argento, recante la denominazione del Comune.\nMonumenti e luoghi d'interesse.\nBorgo medievale di Roccaravindola.\nIl borgo medievale risale al X secolo. Il castello fu costruito nel 1074 circa dal conte Ugone di Venafro, che ebbe il feudo dall'abate Desiderio di Montecassino. Il feudo fu poi dei D'Angi\u00f2 famiglie, tra i quali i Pandone (XV secolo), e i Caracciolo. Il borgo, in fase di decadenza dagli anni '60 per lo spopolamento, \u00e8 arroccato su un colle roccioso. In cima vi \u00e8 il castello, di cui si conservano parti di mura e due torri circolari. Si accedeva mediante una piattaforma distrutta, di cui rimane la Porta Vecchia di accesso, ad arco a tutto sesto. Le case sono legate fra loro, in un complesso fortificato che riveste tutta la cresta del colle. Verso l'esterno, quasi a strapiombo verso il burrone, vi \u00e8 la piccola chiesa, molto semplice.\nParrocchiale di Santa Maria.\nLa chiesa medievale fu ricostruita nel 1663 e poi nel 1888. La forma attuale \u00e8 neoclassica per quanto riguarda la facciata con architrave a Tempio greco. Il resto dell'esterno \u00e8 in pietra grezza. Interno a navata unica con cimeli dell'epoca barocca tra i quali i monili in oro.\nTorri circolari.\nSi conservano tre torri della cinta muraria. Una delle torri, maggiormente conservata, \u00e8 suddivisa in due livelli da una cornice. Possiede una finestra e merlature sulla sommit\u00e0.\nUna seconda torre \u00e8 diventata una cappella privata della famiglia Rossi.\nGeografia antropica.\nLa popolazione di Montaquila \u00e8 distribuita principalmente nel capoluogo comunale e nella frazione di Roccaravindola, posta ai margini orientali della piana di Venafro. I suoi abitanti si chiamano \"ravindolesi\" o \"roccasci\u00e1ni\". Questa frazione \u00e8 in espansione negli ultimi decenni e la popolazione \u00e8 di circa 1200 abitanti, risultando il nucleo abitato pi\u00f9 grande del comune.\nNel suo territorio \u00e8 presente l'omonima stazione ferroviaria.\nSport.\nMontaquila ha una squadra di calcio, l\u2019\"ASD Polisportiva Roccaravindola 1973\" che gioca in prima categoria e il \"Roccaravindola Calcio a 5\", che gioca nel campionato regionale di serie C1.\nInoltre dal 2014 si gioca il Torneo delle Contrade di calcio a 5 Montaquila. Manifestazione disputata generalmente nei mesi di luglio e agosto. Alla competizione partecipano i vari rioni di Montaquila e della frazione Masserie la Corte."}
{"id": "31746", "revid": "554814", "url": "https://it.wikipedia.org/wiki?curid=31746", "title": "Montenero Val Cocchiara", "text": "Montenero Val Cocchiara (\"Mundunur\u00eb\" in dialetto locale) \u00e8 un comune italiano di abitanti della provincia di Isernia in Molise. Fino al XV secolo \u00e8 stato parte integrante del Giustizierato d'Abruzzo e dell'Abruzzo Citeriore. \u00c8 un centro agricolo dell'alto bacino del Sangro, confinante con l'Abruzzo, situato in un paesaggio arido, quasi carsico, su un importante colle che si affaccia sulla vallata detta il Pantano della Zittola.\nMontenero Val Cocchiara \u00e8 citato, per la prima volta, in documenti del secolo XI, epoca in cui risulta feudo dell'abbazia di San Vincenzo al Volturno. Fu successivamente del Borrello (secolo XII-XIII), poi dei Collalto, dei Contelmo (sec XV) e, nel periodo aragonese, dei di Sangro. Attraverso varie infeudazioni pervenne ai Doria. Il paese ha assunto l'attuale nome nel 1880.\nStoria.\nIl paese in origine si chiamava \"Mons Niger\" e viene citato nel Chronicon Volturnense nel 975 come appartenenza dell'abbazia di San Vincenzo al Volturno. Successivamente nel 1039 fu sottratto all'abbazia dai feroci conti Borrello insieme a Malacocchiara che era nelle sue vicinanze a circa 3 miglia, oggi di difficile individuazione , comunque doveva trovarsi nella valle del Pantano sulle pendici del monte Corvale. Sono in corso ricerche per la sua individuazione. Nel 1045 fu restituito ai monaci e nessuna notizia se ne ha fino al 12 marzo 1166, quando un certo \"Jonathas de Mala Cuclaria\" \u00e8 presente a Belmonte del Sannio per la sottoscrizione di una donazione fatta con il consenso di \"Oderisius filius Borrelli\". La prima notizia concreta sulla esistenza di una chiesa e della relativa parrocchia (che una volta si chiamava \"plebs\") si ricava da una pergamena che Papa Lucio III invi\u00f2 nel 1182 a Rainaldo, vescovo di Isernia, dove per la prima volta appare il nome attuale del paese: \"in Monte Nigro plebem S. Mariae\". Si tratta certamente dell'attuale S. Maria di Loreto, trasformata ripetutamente nel tempo. Ci si arriva facilmente se si entra nel paese dalla parte di sopra, come probabilmente si faceva una volta seguendo la strada che passa davanti alla cappella rurale della Madonna Incoronata. Superato un arco che era una delle porte del nucleo pi\u00f9 antico, si ha l'impressione di essere il protagonista di una scenografica apparizione per ipotetici spettatori che aspettano in basso in un accogliente sagrato tutto in pietra. Una serie di articolati piani inclinati, parapetti e gradonate che recano segni decorativi del XVIII secolo, con sedili in pietra e volute barocche, fanno da contorno alla facciata della chiesa di S. Maria di Loreto. Oltre ad un bel portale del 1782, ha un poderoso campanile che sembra fatto apposta per controllare l'ingresso al suggestivo loggiato che volge a mezzogiorno, sovrastando tutto il paese. Di una incomprensibile epigrafe, ormai completamente abrasa, si legge solo la data, 1570, che potrebbe far riferimento a qualche trasformazione apportata alla chiesa in quel periodo. Assolutamente chiaro, invece, un piccolo stemma italo-sabaudo con la sottostante epigrafe. Ricorda che dopo l'unit\u00e0 d'Italia il campanile fu ricostruito sui ruderi di uno pi\u00f9 antico: \"Questa torre / redimita di sacri bronzi / pi\u00f9 solida ed elegante / su le rovine di vecchia e rozza mole / il Municipio edificava / quando / su i rottami di troni infranti / innalzava imperiture / la sua libert\u00e0, unit\u00e0 ed indipendenza / la gran Patria italiana / MDCCCLXIII\". I troni infranti sono evidentemente quelli borbonici, ma proprio durante tale dominazione in questa chiesa furono realizzate le opere pi\u00f9 belle. L'interno ha perso, alla fine del XIX secolo, l'originario soffitto. Forse la chiesa era in cattivo stato gi\u00e0 dal 1805 per effetto di quel terremoto che non risparmi\u00f2 questa parte del territorio molisano. Gli altari sono molto belli e conservano pregevoli lavori di intarsio marmoreo che attestano uno sforzo economico della comunit\u00e0 locale per avvalersi di buoni marmorari di Napoli e, forse, di Pescocostanzo. Il parroco della chiesa ha avuto la cura di sistemare a lato di ognuno di essi sintetiche notizie storico-artistiche, che aiutano anche il pi\u00f9 sprovveduto dei visitatori a capire qualcosa di pi\u00f9 sulle singole iconografie. Notevolissimo l'altare maggiore del 1754, tra i pi\u00f9 belli della provincia, non solo per le ricche decorazioni del paliotto, le plastiche volute capo-altare e le testine di angelo che sovrastano il tabernacolo con la porta dorata realizzata nel laboratorio del napoletano Scipione, ma anche per la notevole balaustra che conserva intatto il piano inclinato del davanzale ricco di intarsi floreali dai colori fantastici.\nSul pilastro del presbiterio vi \u00e8 un quadro seicentesco con Maria, S. Giovanni ed una pia donna davanti alla Croce, dalla quale il Cristo \u00e8 stato gi\u00e0 deposto. Vi sono rappresentati tutti i simboli della passione: i dadi, la borsa con le 30 monete, la scala, la lancia che serv\u00ec a forare il costato di Cristo, la canna con la spugna di aceto, i chiodi, la colonna della flagellazione, la tenaglia, la lanterna della cattura, la corona di spine ed il gallo del tradimento di S. Pietro. Una volta questo quadro era sistemato nell'altare di fondo della navata di sinistra che, realizzato nel 1620 in marmi intarsiati che ricordano i paliotti napoletani di Pescocostanzo, ora ospita un bel crocifisso del XVIII secolo. Gli altri altari di questa navata sono della fine del XVII secolo. Il pi\u00f9 originale per il disegno \u00e8 il primo da sinistra, che ha due belle colonne di pietra intarsiate. Ben lavorati sono i capitelli che reggono un timpano spezzato, all'interno del quale si apre la solita Janua Coeli. Particolare \u00e8 il quadro, pi\u00f9 o meno coevo, in cui S. Domenico (con il giglio ed il libro della Regola del suo Ordine) \u00e8 rappresentato in una icona che viene tenuta dalla Madonna Regina, S. Caterina d'Alessandria e S. Maria Maddalena. Pi\u00f9 avanti \u00e8 l'altare della Madonna di Loreto (con i santi Giuseppe, Bernardino da Siena, Carlo e Camillo) che \u00e8 rappresentata per mano di un artista locale vissuto ugualmente a cavallo del XVII-XVIII secolo. Segue l'altare con la Madonna delle Grazie, che dona il latte dal suo seno, con i santi Giuseppe, Giovanni Battista e Donato. L'altra navata accoglie l'altare del 1758 dedicato all'Addolorata con ai lati S. Giovanni Evangelista che regge il calice con il vino avvelenato che si trasforma in serpentello ed un raro S. Francesco Caracciolo. Appresso vi \u00e8 l'altare seicentesco di S. Nicola ed in fondo i busti del domenicano S. Vincenzo Ferreri, rappresentato come al solito con le ali, e di S. Rocco che mostra le sue ferite. Scendendo per via Marracino, superato un bel palazzo dal portale barocco difeso da una saettera sottostante la finestra laterale, si arriva alla curiosa piccola casa dello scalpellino-muratore. E', ovviamente, tutta in pietra, ricca di decorazioni e scritte di ogni genere. Una rappresentazione caricaturale a rilievo dovrebbe essere una sorta di autoritratto che Vincenzo Mannarelli si fece nel 1735, come dice la sottostante scritta: AD MDCCXXXV M. VINCENZO MANNARELLI MURATORE SCARPELLINO. Cinque volte, qua e l\u00e0, \u00e8 ripetuta l'immagine dell'aquila bicipide. Singolare il portale decorato con motivi floreali ed una strana figurazione di un paggio in abiti settecenteschi da una parte ed una dama che sembra tenere in mano una conocchia dall'altra.\nLa parte alta di Montenero Val Cocchiara sembra saper resistere alle violenze urbanistiche che caratterizzano molti paesi circostanti. Anzi, girando per i vari borghi come quello pittoresco del Colle (dove forse era l'antico castello), dai portali, loggette e balconi settecenteschi, si ha l'impressione che una gran quantit\u00e0 di persone, anche straniere, abbiano deciso di fare di Montenero una specie di rifugio tranquillo, conservando ed esaltando le sue caratteristiche ambientali.\nAndando via da Montenero non si pu\u00f2 fare a meno di vedere il Pantano della Zittola, famoso per le centinaia di cavalli che vi sono allevati allo stato brado e per gli allegri raduni equestri che spesso si tengono nel periodo estivo.\nLe guerre del XX secolo.\nNella Piazza Municipio si trova l'omaggio ai caduti monteneresi della prima guerra mondiale.\nNel mese di novembre del 1943, durante la seconda guerra mondiale, fu occupata dai Tedeschi che con i collegamenti da Monte Curvale e da Monte Marrone ne fecero un ponte di comunicazione tra Montecassino e l'alto Sangro. Durante tutto il periodo di occupazione la maggior parte degli abitanti del paese dovettero abbandonare le proprie case e rifugiarsi sulle montagne limitrofe per non essere deportate in Germania.\nMonumenti e luoghi d'interesse.\nChiesa di Santa Maria di Loreto.\nLa chiesa fu costruita in epoca medievale e rimodellata in epoca rinascimentale. Esempio \u00e8 la facciata e il portale con cornice classicheggiante. Il campanile \u00e8 una torre singolare con due archi sulla facciata principale e posteriore per le campane. Il tetto \u00e8 abbellito da cuspide.\nAnche l'interno \u00e8 rinascimentale con stucchi bianchi.\nPalazzo ducale.\nIl palazzo pass\u00f2 nelle mani aragonesi (XV secolo) dopo l'abbandono degli Angioini costruttori. Fino al XVIII secolo fu dei Carafa, dei Sangro e dei Caracciolo.\nSi tratta di una struttura a forma rettangolare, residenza signorile oggi, con tracce medievali nell'arco che sovrasta la via di accesso, e nelle piccole logge poste sopra l'arco stesso.\nUn secondo loggiato \u00e8 visibile con arcate a tutto sesto.\nSociet\u00e0.\nEvoluzione demografica.\nDopo il 1900 cominci\u00f2 il calo della popolazione del paese. Molti monteneresi sono emigrati negli Stati Uniti e una minoranza ha scelto altri paesi dell'America, ad esempio l'Argentina, dove gi\u00e0 c'era una comunit\u00e0 di molisani.\nStazione ferroviaria.\nLa Stazione di Montenero Valcocchiara apparteneva alla linea Sulmona - Isernia. \u00c8 stata aperta dal 1897 fino al 2002. Aveva un binario e veniva gestita dalle Ferrovie dello Stato.\nIl Pantano.\nIl Pantano della Zittola fa parte di un sistema di aree umide dell'alto Molise importante per la sosta e lo svernamento dell'avifauna.\nViene formato dalle grandi piogge e sorgenti sotterranee che inondano 440 ettari di palude a partire dal mese di ottobre fino a maggio, ed \u00e8 destinato dai cittadini monteneresi alla produzione di foraggio, al pascolo bovino ed equino. Il Cavallo Pentro \u00e8 una razza equina originaria di questa zona.\nCultura.\nArte.\nLa capsula del tempo di Montenero.\n\u00c8 un progetto di arte concettuale durato due anni, dal 2004 al 2005. La capsula del tempo \u00e8 una cassaforte dove vengono collezionati documenti (come fotografie, fatti, certificati di nascita, articoli ecc) ed oggetti (come utensili, chiavi, libri ed opere d'arte) che messi insieme daranno alle prossime generazioni l'idea di come era la vita quando questa capsula fu messa in opera.\nDialetto montenerese.\nIl patrimonio linguistico montenerese \u00e8 stato raccolto dal prof. Giovanni Mannarelli nel libro \"Come parlavamo, come parliamo, dove stiamo andando,\" finito nell'anno 1996. Il libro include un piccolo dizionario del dialetto, proverbi, massime, detti e poesie.\nUna caratteristica del dialetto montenerese \u00e8 la \"Metafon\u00e9si\", che consiste nel mutamento del timbro di una vocale per assimilazione a distanza a un'altra in una stessa parola.\nSport.\nCalcio.\nLa principale squadra di calcio della citt\u00e0 \u00e8 l\"'A.C. Montenero Calcio\" che milita nel girone A molisano di Seconda Categoria."}
{"id": "31747", "revid": "941725", "url": "https://it.wikipedia.org/wiki?curid=31747", "title": "Roccamandolfi", "text": "Roccamandolfi \u00e8 un comune italiano di abitanti della provincia di Isernia in Molise.\nGeografia fisica.\nTerritorio.\nRoccamandolfi si trova nell'estremo sud-est della provincia di Isernia, confina con la provincia di Campobasso e con tre comuni della provincia di Caserta: San Gregorio Matese a Sud-Est, Letino a Sud e Gallo Matese a Ovest-Sud Ovest. Nel suo territorio si trova il monte pi\u00f9 alto (2050 m.s.l.s.m.) del Massiccio del Matese: Monte Miletto\nClima.\nAttualmente Roccamandolfi non conosce pi\u00f9 il freddo rigido che provocava nevicate eccezionali fino a qualche decennio fa, al contrario il clima estivo raggiunge e supera ormai i 35\u00a0\u00b0C ogni anno.\nIl clima per\u00f2 \u00e8 secco e l'aria si mantiene pi\u00f9 fresca che nei paesi limitrofi anche in piena estate.\nOrigini del nome.\nL'etimologia di Roccamandolfi \u00e8 di origine longobarda, ovvero Rocca di Maginulfo, appartenente alla famiglia reale, che ricopriva la carica di Castaldo d'Aquino al termine del IX secolo. Per corruzione linguistica in seguito il toponimo divenne Roccamandolfi.\nStoria.\nDal medioevo al 1700.\nSotto i Longobardi il luogo era parte della Contea di Bojano; con i Normanni il borgo venne aggregato alla Contea di Molise.\nCastellano di Roccamandolfi fu il conte Carlo Pannone (poi diventato Pandone).\nNella ricca storia feudale del maniero ricordiamo che:\nPassati questi accadimenti, sia il castello che il villaggio perdettero ogni rilevanza strategica: cominci\u00f2 cos\u00ec la compravendita del feudo da parte dei vari nobili della citt\u00e0 di Napoli.\nCarlo I d'Angi\u00f2 concesse Roccamandolfi a Tommaso d'Evoli (1269), a Berengario di Tarascona (feudatario di Castelpizzuto) nel 1272, e quando questi decedette a Fulcone di Roccafolia (1278). I Roccafoglia lo detennero sino al 1391 (con una breve parentesi degli Artois). I Gaetani ne divennero feudatari nel corso della prima met\u00e0 del Quattrocento, sino al 1456, quando Giacomo Gaetani lo alien\u00f2 ai Cennamo, indi pass\u00f2 ai Perez.\nI Perez possedettero Roccamandolfi sino all'anno 1543, quando Francesco Perez la alien\u00f2 al barone Giovanni Luigi Rizzo, patrizio napoletano, che la conserv\u00f2 sino al 1549. Questa famiglia possedeva anche nello stesso periodo (1541) il sopra citato feudo di Castelpizzuto (con Adriana, consorte di Ottavio Galeota).\nNel 1549 il feudo di Roccamandolfi venne venduto all'asta. Nuovo proprietario fu un altro patrizio napoletano, Giambattista d'Afflitto dei conti di Trivento. Roccamandolfi cambi\u00f2 velocemente propriet\u00e0, con l'alienazione alla potente famiglia napoletana di Sigismondo Pignatelli nel 1586. I Pignatelli, successivamente duchi di Roccamandolfi, conservarono il feudo fino 1806 con l'eversione della feudalit\u00e0.\nDal 1700 ai giorni nostri.\nNel 1780 la duchessa Anna Pignatelli ottenne dal Papa Pio VI il corpo di San Liberato Martire da venerare presso la Chiesa di San Giacomo Maggiore (21 marzo 1780).\nRoccamandolfi \u00e8 famoso per essere stato, tra i molisani, la patria di molti uomini dediti al brigantaggio postunitario. Ci\u00f2 che \u00e8 meno noto \u00e8 che a Roccamandolfi era nato gi\u00e0 nel 1799 un tipo di brigantaggio legato alla politica pi\u00f9 che all'esasperazione e alla rivolta. Emblematico \u00e8 in questo senso il brigantaggio di Sabatino Lombardi detto \"il Maligno\" che da latitante, per sfuggire alla condanna per alcuni omicidi (di cui peraltro solo uno era stato da lui commesso certamente), divenne una delle forze dei sanfedisti filoborbonici e antigiacobini. La prova certa \u00e8 che le forze occupanti francesi fecero numerose incursioni nei monti del paese alla ricerca di un ribelle proprio in quel periodo.\nDurante la prima e seconda guerra mondiale, Roccamandolfi sub\u00ec la stessa sorte di molti altri centri italiani, bombardamenti, incursioni di soldati stranieri ed altro.\nNel 1962 la RAI ha registrato un servizio giornalistico sulla Roccamandolfi degli anni sessanta.\nLa comunit\u00e0 cittadina, come tutta quella molisana, \u00e8 stata duramente colpita dalla pi\u00f9 grave sciagura mineraria mai verificatasi negli Stati Uniti d'America, a Monongah, nella Virginia Occidentale, il 6 dicembre 1907: diverse delle 959 vittime della catastrofe erano emigranti provenienti da Roccamandolfi.\nMonumenti e luoghi d'interesse.\nSantuario di San Liberato.\nA Roccamandolfi \u00e8 presente un santuario che custodisce le reliquie di San Liberato Martire da oltre 200 anni. \u00c8 un santo molto venerato in tutta la citt\u00e0 e nei paesi limitrofi, e molti pellegrini, durante i giorni dedicati a lui, si recano sul posto come segno di devozione.\nChiesa dei Santi Martiri.\nUn'altra chiesa presente a Roccamandolfi \u00e8 quella dei Santi Martiri, detta semplicemente \"Dei Santi\" in cui tra le altre, sono presenti le statue di San Sebastiano, sant'Anna e san Donato. A quest'ultimo, fin dai tempi antichi considerato il protettore degli epilettici (l'epilessia in dialetto molisano si chiama \"il mal di San Donato\") era dedicata una fiera di bestiame e una grande festa. Oggi, dietro l'altare della piccola chiesa resta ancora lo strumento col quale gli abitanti del paese e dei borghi limitrofi venivano a pesare i propri figli, offrendo, per la loro benedizione da parte del Santo, un quantitativo di grano pari al peso dei bambini in questione.\nChiesa di S. Giacomo il Maggiore.\nIl Santuario di San Liberato \u00e8 un tempietto ricavato nell'abside della Chiesa di San Giacomo Maggiore, ma attualmente l'intero edificio sacro \u00e8 considerato sia \"Santuario di San Liberato\" che \"Chiesa di San Giacomo il Maggiore\", in cui sono conservate, quindi, anche alcune reliquie del Santo Apostolo.\nCastello Longobardo-Normanno.\nSulla sommit\u00e0 del colle su cui \u00e8 costruito il paese sono presenti i ruderi di un castello normanno costruito su una preesistente fortezza longobarda. Il castello \u00e8 stato oggetto di studi approfonditi anche in tempi recenti (2006).\nCroce Viaria.\nAll'entrata del borgo, in quella che era anticamente l'unico ingresso del paese \u00e8 presente un'interessante croce viaria, la quale, insieme alla devozione per S. Giacomo il Maggiore, fanno pensare che Roccamandolfi sia stata una delle mete, o delle tappe per i pellegrini che si recavano a Santiago di Compostela. Probabilmente fu eretta nel secolo XIV per volere dei sovrani angioini al termine di una vittoriosa \"caccia\" a un gruppo di eretici asserragliati tra le rovine del castello normanno.\nParco Trainara.\nNella zona bassa del centro abitato \u00e8 presente un piccolo parco, fino a qualche anno fa intitolato ai roccolani emigrati in tutto il mondo. Questo parco consiste in una piazzetta antistante un'antica fontana da cui sgorgano le acqua del Matese, da un mosaico pavimentale che rappresenta lo stemma comunale e da un baldacchino di cemento che indica il luogo dove \u00e8 possibile raccogliere l'acqua. Di fronte al parco, a testimonianza dell'abbondanza di acqua della zona si trova il Lavatoio Pubblico (Fontana Grotte, in roccolano La Rotte), un abbeveratoio del '700 che reca a lato una lapide ora quasi illeggibile in cui sono indicati il sindaco che volle l'opera e la data di costruzione della stessa, e un'altra fontana ben conservata.\nTre Croci.\nIn localit\u00e0 Tre Croci, ovvero poco prima di giungere al castello attraverso la strada Roccamandolfi-Longano, in un appezzamento di terra sul ciglio della strada \u00e8 installato un altare campestre sul quale si celebra la Messa con cui si accolgono i pellegrini di Pietravairano che arrivano il primo venerd\u00ec di giugno attraversando il Matese per venerare San Liberato martire.\nPiazza Marconi.\nLa Piazza Marconi \u00e8 un modesto spazio del borgo. La sua importanza storica consiste nel fatto che per anni ha rappresentato il luogo d'incontro serale della popolazione del paese. Siccome si trova alla fine delle scale d'accesso agli uffici municipali e alla chiesa principale, era il luogo in cui furono esposti i corpi dei famosi briganti di Roccamandolfi, una volta arrestati e giustiziati (vedi la storia-leggenda di Sabatino Maligno).\nPonte Tibetano.\nNei pressi del Castello \u00e8 stato installato da qualche anno un ponte metallico sospeso in aria per scopi principalmente turistici. Si tratta di una passerella sospesa a 14 metri di altezza dal letto del fiume sottostante, lunga 47 metri.\nPonte di San Bernardino e Macchialonga.\nAll'entrata del paese, dopo la localit\u00e0 \"Macchie\" ci si imbatte nel ponte di San Bernardino, principale accesso al centro abitato e sede di un'altra grande fontana. Non lontano da questa fonte, si pu\u00f2 salire verso il primo luogo dove secondo la tradizione il corpo di San Liberato venne poggiato in terra e dove le sacre spoglie divennero tanto pesanti da non poter essere pi\u00f9 trasportate verso Napoli.\nSociet\u00e0.\nDialetto roccolano.\nLa variet\u00e0 di dialetto meridionale parlata a Roccamandolfi \u00e8 il roccolano, parlato dai mille abitanti del paese e dalle migliaia di roccolani sparsi per il mondo (dal Canada all'Australia).\nQuesto dialetto, pur essendo chiaramente molisano \u00e8 basato anche su sviluppi fonetici diversi da altri dialetti della zona, ad esempio il dittongamento metafonetico di \"\u014f\" breve latina in \"u\u00e9\" (bu\u00e9ne buono). \nPur non essendoci stati mai studi di questa variet\u00e0 linguistica il dialetto di Roccamandolfi pu\u00f2 vantare numerose testimonianze scritte, seppur non antichissime, e innumerevoli fonti orali.\nFenomeni notevoli:\nTradizioni e folclore.\nLa pesatura.\n1) Come testimoniato nel 1962 da un documentario RAI curato dal giornalista Giuseppe Lisi, nel paese di Roccamandolfi fino agli anni sessanta si praticava la \"pesatura del corpo in cambio della grazia\", usanza di origine orientale che ricorda alcune tradizioni medio-orientali ma anche la pesatura del cuore dei morti da parte del Dio Anubi nella cultura egizia antica. Nella piccola Chiesa dei Santi, in cui si venera ancora oggi, tra gli altri, San Donato Vescovo d'Arezzo, si pesava un bambino o chiunque richiedeva la guarigione al Santo e in cambio di questa gli si offriva una quantit\u00e0 di grano o di cereali pari al peso della persona che aveva bisogno dell'intervento miracoloso. La pratica serviva pi\u00f9 spesso per cercare di curare le malattie che un tempo era impossibile \"tenere a bada\" in alcun modo, tra cui ricordiamo l'epilessia. La ricerca affannosa del popolo per curare questi disturbi ha fatto s\u00ec che i tutti i mali incurabili e dalle origini poco chiare vengano dette in dialetto (roccolano ma anche nel resto del Molise): \"l\u0259 mal\u0259 d\u0259 Sand\u0259 D\u0259n\u00e0t\u0259\" ossia il male di San Donato.\nFesta di San Liberato.\nUna festa importante per il paese, bench\u00e9 sempre meno sentita dalle nuove generazioni, \u00e8 la festa di San Liberato in cui vengono venerate le spoglie del Martire presenti nel santuario. Si svolge la prima domenica di giugno. Un tempo i pellegrini di tutto il Matese campano e molisano si recavano in visita dal santo per i quindici giorni prima e i quindici giorni dopo tale data. Oggi gli stessi si recano in pellegrinaggio a Roccamandolfi solo dal venerd\u00ec precedente secondo un calendario prestabilito:\na) il primo venerd\u00ec di giugno la compagnia di pellegrini pi\u00f9 devoti (quelli di Pietravairano (CE) viene accolta in alta montagna dal parroco del paese e i fedeli roccolani in processione. In seguito, dopo la celebrazione in localit\u00e0 Tre Croci, di una santa messa su un altare campestre consacrato, vengono accolti nelle \"case del pellegrino\" per una notte. La devozione dei pellegrini di Pietravairano d\u00e0 luogo a una manifestazione religiosa molto commovente e suggestiva: appena i pellegrini arrivano sulla soglia del santuario, si gettano in ginocchio e procedono verso l'altare maggiore pregando e cantando al ritmo di una campana che scandisce il tempo. Alla mezzanotte del sabato seguente, i pellegrini tornano a Pietravairano partendo proprio dall'altare maggiore ma percorrendo la navata in ginocchio e all'indietro.\nb) il sabato, prima e dopo la partenza della compagnia di Pietravairano, ci si intrattiene in piazza Marconi per ascoltare i tradizionali concerti bandistici. Poi, la mattina seguente arrivano in paese compagnie di altri paesi limitrofi, tra cui, Pratella, Prata Sannita, Spinete e Busso. Un'aliquota di pellegrini bussesi entra in paese tradizionalmente a cavallo.\nc) il mattino della domenica il paese \u00e8 svegliato da un colpo di fuoco d'artificio e dal vociare delle prime persone giunte alla fiera di San Liberato, il quale era un tempo estesa lungo tutto il paese ma che oggi conta qualche decina di bancarelle. Alle 12:00 un altro colpo avvisa la popolazione che \u00e8 l'ora di radunarsi sul Colle Santiello per osservare (o piuttosto per udire) il suggestivo rimbombo tra i monti matesini dei fuochi d'artificio diurni. Gli stessi, alla fine delle processioni, delle messe e dei concerti saranno ripetuti a mezzanotte, nella bella cornice formata dai monti antistanti il borgo.\nGiornata del pastore.\nVerso la met\u00e0 di luglio, a Campitello di Rocca (situato sui monti del Matese che sovrastano Roccamandolfi), si svolgeva sin dalla fine degli anni '70 la Giornata del pastore, dove molte persone provenienti da ogni parte dei circondari limitrofi si riunivano per gustare i prodotti tipici del luogo. La manifestazione, divenuta sempre pi\u00f9 grande, all'inizio degli anni Duemila contava la presenza di migliaia di persone, decine di stand d'ogni tipo, oltre a quelli enogastronomici e di prodotti d'artigianato locale; poi improvvisamente, non essendo stata pi\u00f9 pubblicizzata e finanziata da nessun ente pubblico, si interruppe. Per un paio d'anni la popolazione affezionata alla festa ha continuato a riunirsi la penultima domenica di luglio per festeggiare la non pi\u00f9 esistente sagra, finch\u00e9 dei comitati locali l'hanno riorganizzata completamente dando alla manifestazione il carattere agro-pastorale e pedagogico che aveva agli inizi. Attualmente \u00e8 detta \"Festa del Pastore\".\nFesta di S. Giacomo il Maggiore.\nIL 25 luglio si festeggia San Giacomo il Maggiore. Negli ultimi anni alle manifestazioni religiose (processione e santa Messa) sono state abbinate anche la \"Gnoccata\" o sagra degli gnocchi e una manifestazione di interregionale di costumi e balli della tradizione folkloristica centro-meridionale.\nFesta di San Donato.\nCome in molti altri centri del Molise e del centro-sud Italia, a Roccamandolfi si venera San Donato d'Arezzo. Il 6 agosto a Roccamandolfi si tengono processioni, sante Messe in onore del Santo e delle manifestazioni musicali."}
{"id": "31748", "revid": "1516566", "url": "https://it.wikipedia.org/wiki?curid=31748", "title": "Pesche (Italia)", "text": "Pesche (\"P\u00e8sch\u00eb\" in molisano; \"L' P\u00e8schia\" in dialetto pescolano) \u00e8 un comune italiano di abitanti della provincia di Isernia nel Molise.\nStoria.\nEt\u00e0 classica.\nLa storia del territorio \u00e8 legata alla storia di Isernia. Con la rinascita della citt\u00e0 sotto Nerone e Traiano, un discreto stato di benessere, nonch\u00e9 la presenza di una sorgente calda naturale, ha determinato la nascita di bagni termali di dimensioni ridotte, legate al bacino d'utenza della zona, nel luogo dove sorge il Santuario di Santa Maria del Bagno, titolo acquisito grazie alla suddetta costruzione termale.\nMedioevo.\nCon la fine dell'autorit\u00e0 imperiale in Occidente (476), e la progressiva decadenza delle citt\u00e0, ma anche con l'arrivo di nuovi popoli che governeranno la penisola italiana \u2014 Eruli, Goti, Longobardi \u2014 \u00e8 avvenuto un abbandono dei centri abitati, favorito anche da alcune scorrerie saracene del IX secolo. \u00c8 proprio in questo periodo che, nei pressi dei bagni termali, si concentra un abitato di pochi focolari, che si sposteranno sul declivio del monte San Marco circa l'anno Mille. Qui era gi\u00e0 presente un monastero benedettino, probabilmente edificato su una piccola fortificazione sannita, utilizzata come vedetta.\nLa popolazione, costituita da 25 fuochi, andava via via crescendo, tanto che fu edificata una fortificazione a foggia di castello recinto, una costruzione costituita da un muro di cinta esterno e chiuso, con tre accessi e almeno nove torri, all'interno del quale muro vi sono tuttora numerose abitazioni. Il borgo \u00e8 tuttora discretamente conservato, sebbene molte zone siano inaccessibili e tuttavia quasi tutte abbandonate.\nImportante per Pesche \u00e8 stata la presenza benedettina, che ha incentivato la costruzione di numerosi luoghi di culto e la costituzione di uno stile di vita pio, tanto che, con un eteronimo, gli abitanti erano detti \"monacali\". Le costruzioni religiose pi\u00f9 importanti sono state la chiesa di Sant'Angelo, quella di Santa Maria dell'Ospedale (nelle adiacenze vi sorgeva un ospizio) e il convento di Santa Croce. \u00c8 interessante notare come la chiesa parrocchiale del tempo, cio\u00e8 la chiesa di Sant'Angelo, non si trovasse all'interno delle mura di cinta, ma pi\u00f9 a valle. Tuttavia, il centro abitato si andava sviluppando oltre le mura stesse, poich\u00e9 era cambiata la situazione politica e, soprattutto, perch\u00e9 Pesche era un importante possedimento del monastero di Montecassino, tanto da aver ottenuto, nel tempo, anche delle protezioni papali.\nEt\u00e0 moderna.\nNel 1456 un violento terremoto distrusse gran parte del paese, spingendo i monaci rimasti a ritornare a Montecassino. La memoria popolare ricorda anche la diffusione di una peste, forse una febbre contagiosa, che rese i tempi della ricostruzione molto lenti.\nNel 1593 fu riedificata una chiesa che venne dedicata a San Benedetto e a Santa Scolastica, sulle cui fondamenta sorge l'attuale chiesa parrocchiale, che venne poi gravemente danneggiata da un ulteriore terremoto, avvenuto nel XVIII secolo.\nIl passaggio tra il Seicento e il Settecento \u00e8 segnato dalla transazione dalle pertinenze di Montecassino alla Diocesi di Isernia, che, sotto il vescovo Biagio Terzi, in cambio dovette cedere il Monastero di San Vincenzo al Volturno e dieci parrocchie. Per questo motivo, gi\u00e0 nel 1699 il parroco don Silvestro De Benedictis, con molti testimoni e un notaio, inizi\u00f2 la compilazione degli inventari di tutti i beni ecclesiastici, materiali, liturgici, terrieri e beneficiari, i quali inventari ancora si conservano negli archivi parrocchiali. Nello stesso anno si registra la nascita di colui che diventer\u00e0, circa 30 anni pi\u00f9 tardi, arciprete della parrocchia, don Silvestro Biondi, che, a spese dei fedeli e proprie, diede nuovo lustro alla chiesa parrocchiale, costru\u00ec la piazza adiacente alla stessa chiesa, una fonte con una vasca, e svariate altre opere pubbliche. Il suo nome \u00e8 scolpito sugli altari, sui manufatti lignei, sulla scalinata, sull'iscrizione posta sul portale, sul portale stesso. Nel 1770 Papa Clemente XIV insigniva l'arciprete Biondi del titolo di protonotario apostolico soprannumerario, titolo che mantenne fino alla morte, avvenuta verso la met\u00e0 degli anni Ottanta del Settecento.\nTra il 1806 e il 1808, sedente sul trono di Napoli Giuseppe Bonaparte, ci fu l'eversione della feudalit\u00e0. Tuttavia, i signori che avevano la propriet\u00e0 del castrum mantennero i benefici e le rendite per altri ottant'anni.\nIl Novecento.\nDurante la Prima guerra mondiale anche Pesche diede il proprio contributo di vite umane. Il ricordo dei compaesani caduti \u00e8 stato eternato da un monumento ancora presente, di bella fattura, costruito nell'aprile del 1920: il primo di tutto il Molise.\nNegli anni Cinquanta furono piantati molti alberi in montagna, che ora costituiscono la pineta, per ovviare all'instabilit\u00e0 delle rocce, essendo sedimentarie e il terreno argilloso. Dagli anni Ottanta si registra un ampliamento del paese nella parte bassa, in cui molti hanno iniziato ad abitare abbandonando il centro storico.\nSimboli.\nLo stemma e il gonfalone del comune di Pesche sono stati concessi con decreto del presidente della Repubblica del 9 ottobre 1973.\nMonumenti e luoghi d'interesse.\nChiesa parrocchiale della Madonna Del Rosario.\nCostruita su precedenti edifici religiosi, risalenti a prima del XV secolo, fu eretta a parrocchia nel 1593, e portata alla forma odierna dall'arciprete Silvestro Biondi tra il 1727 e il 1759, con la spesa di 4645 ducati d'oro e di 864 per la fusione delle campane. Dal 1758 al 1761 fu costruita la gradinata esterna, mentre nel 1759 fu sistemato il pregevole armadio ligneo in sagrestia. Nel 1760 fu completata la navata principale, lunga 22 metri, larga 8 e alta 12. La navata laterale, invece, ha una lunghezza di 19 metri per una larghezza di 6 e un'altezza di 8. Nel 1762 venne acquistato l'altare maggiore per 632 ducati, il tutto offerto \"piis sumpitbus\", cio\u00e8 con le offerte dei fedeli. Questo altare, nel 1840,fu restaurato, essendo stato danneggiato dal terremoto del 1805, per volere di Don Troiano Clemente, a proprie spese.\nLa navata centrale presenta anche un coro in legno con sette stalli, un pulpito, una balaustra marmorea e un fonte battesimale del 1761. La navata laterale, invece, ha cinque altari laterali, di cui quattro di fattura simile, del 1749, dedicati a San Giuseppe, Sant'Antonio di Padova, San Michele Arcangelo e alla Madonna Addolorata. Un ultimo altare, donato dai pescolani emigrati a Buenos Aires, fu costruito nel 1927 e ospita il simulacro di San Nicola di Bari. A destra del presbiterio \u00e8 presente una cappella dedicata al Sacro Cuore di Ges\u00f9, con un altare costruito nel 1916 e recante l'iscrizione \"HOC ALTARE MUNIFICENTIA ARCHIP. ZEPHYRINI PETRECCA IAM DEFUNCTI OEC. CURATUS MANLIUS IESULAURO F. F. ANNO 1916\".\nSantuario di Santa Maria del Bagno.\nNella parte bassa del paese si trova un piccolo tempio dedicato alla Vergine del Bagno, avente questo titolo poich\u00e9 in antichit\u00e0, in quel luogo, sorgevano dei bagni romani, con due vasche per le immersioni, alimentati con una sorgente di acqua sulfurea. Inizialmente la chiesa era una piccola cappella, in cui si celebrava Messa poche volte all'anno. Con la costruzione del cimitero attiguo, nel 1882, divenne cappella cimiteriale. Con un decreto di Papa Giovanni XXIII, nel 1963, la chiesa venne elevata al rango di santuario, e il pomeriggio del 26 maggio la tavola raffigurante la Vergine col Bambino fu incoronata per mano del vescovo d'Isernia e Venafro Mons. Achille Palmerini. Negli anni Settanta sub\u00ec un pesante adeguamento liturgico, che cancell\u00f2 interamente ogni traccia della chiesa antica, ad eccezione del soffitto a cassettoni. L'altare maggiore fu spostato nella piccola chiesa di San Giovanni Battista.\nCultura.\nIstruzione.\nScuole.\nIn localit\u00e0 Fonte Lappone \u00e8 situato il Dipartimento di Bioscienze e Territorio dell'Universit\u00e0 del Molise, sede dei corsi di laurea triennale in Informatica e Scienze Biologiche, nonch\u00e9 i corsi di laurea magistrale in Biologia e Sicurezza dei Sistemi Software.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, che pur non essendo diffuse come nel passato non sono del tutto scomparse, e si distinguono per la lavorazione del legno e del ferro, per la realizzazione di mobili e di altri oggetti.\nMolto diffuso \u00e8 il ricamo, come il tombolo o l'uncinetto.\nSport.\nCalcio.\nLa squadra di calcio del paese \u00e8 l'A.S.D. Pesche. I suoi colori sociali sono il bianco e il rosso."}
{"id": "31749", "revid": "125857779", "url": "https://it.wikipedia.org/wiki?curid=31749", "title": "Monteroduni", "text": "Monteroduni \u00e8 un comune italiano di abitanti della provincia di Isernia nel Molise. Situato su un colle a circa 460 metri spicca per il suo Castello Pignatelli. Nel corso degli ultimi decenni si \u00e8 sviluppato nella valle sottostante. \u00c8 situato a met\u00e0 strada tra Isernia e Venafro e a pochi chilometri dal nucleo industriale di Pozzilli-Venafro.\nOrigini del nome.\nIl nome del paese deriva dall'antico nome del Volturno, Olotronus.\nStoria.\nMonteroduni \u00e8 un paese di origine antichissime, sicuramente coinvolto nelle guerre sannitiche a causa della sua posizione di passaggio. Reperti archeologici rinvenuti nelle vicinanze mostrano la presenza di un villaggio italico denominato Campo Sacco, oppure in latino \"Rotae\", presso l'attuale contrada Paradiso. \nFu saccheggiato dai vandali nel 456, durante la marcia contro Isernia. \nNel VI secolo fu conquistata dai Longobardi, dove costruirono sopra un'altura la torre di controllo, che poi diventer\u00e0 il castello nel IX secolo circa. Nel 1193 il paese fu distrutto durante le varie guerre dei signori locali contro i Normanni, e poi contro gli Svevi. La gente viveva in condizioni precarie per mancanza di condutture per l'acqua. In mancanza di rete idrica, fino al Settecento la popolazione visse grazie alle cisterne di acqua piovana.\nNel XIII secolo a Monteroduni si stabilirono i principi Pignatelli presso il castello, originari della Campania. La famiglia detenne il potere fino al 1806, senza interruzione, adottando il sistema feudale.Dopo l'abolizione del feudalesimo, Monteroduni divenne municipio, anche se i primi lavori della nuova borghesia furono quelli di ricostruire il paese danneggiato dal forte terremoto del 1805. Nel 1934 fu costruito il primo vero acquedotto di citt\u00e0, e nel 1938 arriv\u00f2 l'illuminazione elettrica, perch\u00e9 fino ad allora dal 1883 si usava la lampada ad olio. Nel 1950 fu ripristinata la ferrovia Caianello - Campobasso, che gi\u00e0 esisteva dal 1894, attraversando Monteroduni, ma danneggiata nel corso della seconda guerra mondiale. Dal 1970 Monteroduni \u00e8 compresa nella provincia di Isernia, staccandosi da Campobasso.\nMonumenti e luoghi d'interesse.\nCastello dei Pignatelli.\nMonumento principale del paese, \u00e8 questo castello, risalente forse all'VIII secolo, quando i Longobardi eressero un piccolo fortino, con la cappella di San Michele, loro patrono, oggi parrocchiale del paese. Documenti che citano il feudo risalgono ad Enrico VI, quando Bertoldo di Kunsberg alla testa di soldati tedeschi e fiorentini, assal\u00ec il castello nel 1193, posseduto da Tancredi. Nella Cronaca di Riccardo da San Germano, il castello \u00e8 descritto come uno dei pi\u00f9 fortificati della zona del Matese. Dall'esame dell'impianto murario si pu\u00f2 ritenere che il nucleo pi\u00f9 antico della rocca corrisponda al complesso di costruzioni che sovrastano la cosiddetta \"porta falsa\", dove ancora si trovano segni di una torre quadrata, sicuramente di epoca anteriore alla dominazione angioina. La torre era collegata a delle case di legno, e alla cinta muraria del borgo, di cui sono visibili resti presso la cinta di recinzione del giardino interno.\nil castello fu modificato nel XIV secolo durante il governo degli Angi\u00f2, dotato di torri di controllo angolari, piccoli baluardi e feritoie, aggiunte dopo il 1503, quando Monteroduni pass\u00f2 a Ludovico d'Afflitto, i cui familiari lo tennero sino al 1668 quando pass\u00f2 ai Principi Pignatelli. Cessata la funzione difensiva, e stabilita la pianta quadrata del maniero con le torri angolari, il castello pass\u00f2 ai Pignatelli nel XVII secolo, che lo trasformarono in residenza gentilizia, costruirono nel Settecento il grande salone col soffitto ligneo dipinto da 190 tavole di querciolo, oggi riportato all'antico splendore dal restauro. L'esterno, bench\u00e9 di carattere medievale, \u00e8 frutto di un corposo rifacimento ottocentesco, in quel periodo in cui andava di moda il revival neogotico, di interesse i portali in breccia rossa del Matese, la cui esecuzione risale al XVIII secolo, forse vennero assunti i fratelli romani Geremia e Domenico Ferretti, i quali realizzarono anche il battistero di San Michele.\nLo scalone monumentale \u00e8 del XVI secolo, del 1752 \u00e8 la grande tavola lapidea con la pandetta dei pedaggi che si pagavano per passare la Lorda, murata nel 1890 all'ingresso del giardino, dopo il portale con il grande stemma dei Pignatelli. All'esterno, si ha una decorazione della sommit\u00e0 dei quattro lati da merlature pseudo quattrocentesche, cos\u00ec anche le quattro torri circolari, decorate anche da beccatelli allo stile aragonese. Il castello dal 1064 al 1268 fu dei Conti di Molise, poi sotto gli Angi\u00f2 sino al 1278 and\u00f2 ad Eustachio d'Ardicourt, nel 1281 fu feudo del Marchese d'Evoli, dei conti di Trivento, nel 1326 pass\u00f2 ai De Sus, nel 133 fu direttamente possedimento di re Roberto d'Angi\u00f2, e della regina Sancia, poi fu conteso dai d'Evoli e i Trinci, nel 1441 pass\u00f2 ai Gaetani e agli Afflitto, sino ai Pignatelli, quando nel primo Novecento lo cedettero al Comune, ch vi trasfer\u00ec gli uffici, rendendo tuttavia il castello fruibile al pubblico.\nChiesa madre di San Michele Arcangelo.\nRisalirebbe all'VIII-IX secolo, tuttavia l'aspetto attuale \u00e8 frutto di una ricostruzione totale dell'antica chiesa, completata nel 1882, dopo la distruzione del terremoto di Sant'Agata del 26 luglio 1805. Dall'archivio diocesano del 1703, si pu\u00f2 leggere la storia della chiesa, posta sul Piano Sant'Angelo in corrispondenza col castello, di cui era la cappella: ha l'aspetto neogotico e neoclassico, si accede da una scaletta di 6 gradini, la cupola sviluppata in altezza di 7 metri, in larghezza 3, 75, la chiesa era alta 7,50 metri prima della distruzione, larga 10 e lunga 33 metri, divisa in tre navate delimitate da 6 pilastri, con 9 altari, tra cui il capo altare di Sant'Angelo, sotto la cupola c'era il battistero con la vascadivisa in due parti, una per l'acqua e l'altra per il sacrario.\nIl campanile era alto 17 metri, dotato di 3 campane. Danneggiata dal sisma del 1805 verificatosi nel Matese, un nuovo terremoto verificatosi nel distretto di Isernia il 6 giugno 1882 distrusse completamente la chiesa, che venne rifatta daccapo, mentre la parrocchia veniva trasferita nella cappella di San Biagio. Il progetto fu presentato nel 1888, ma per mancanza di soldi, i lavori iniziarono nel 1895, con demolizione dei muri rimanenti, della torre campanaria, la costruzione delle fondamenta, senza spianare la collina leggermente rialzata sopra la piazza. Il campanile venne completato nel 1900, l'impianto basilicale a croce latina gi\u00e0 una decina di anni prima era pronto, e nel primo Novecento si aggiunsero altri interventi, come la fusione delle campane dalla Fonderia Marinelli di Agnone (1904), nel 1921 venne costruita la scala circolare in pietra lavorata, nel 1955 fu completato il pavimento in marmo, e ricavata una piccola cripta. L'interno si presenta a navata unica, scandito da paraste e cappelle, e l'altare separato da un grande arco trionfale ogivale, e due laterali, al centro una grande tela della Crocifissione.\nCultura.\nDal 1991, ogni estate viene organizzato un Festival Jazz, intitolato al chitarrista Eddie Lang, nome d'arte di Salvatore Massaro, i cui genitori emigrarono dal paese. L'Eddie Lang Jazz Festival richiama artisti di fama mondiale e pubblico da tutta Italia.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, che pur non essendo diffuse come nel passato non sono del tutto scomparse, e si distinguono per la lavorazione del legno, ad intaglio, a mosaico, o per la realizzazione di mobili e di altri oggetti.\nSport.\nCalcio.\nLa principale squadra di calcio della citt\u00e0 \u00e8 \"A.p.d. Monteroduni\" che milita nel girone A molisano di Seconda Categoria. \u00c8 nata nel 2011.\nCollegamenti esterni.\nhttp://www.monteroduni.eu/comune_di_monteroduni.html"}
{"id": "31750", "revid": "287204", "url": "https://it.wikipedia.org/wiki?curid=31750", "title": "Pescolanciano", "text": "Pescolanciano (\"Pesculangi\u00e0n\u00eb\" in molisano) \u00e8 un comune italiano di abitanti della provincia di Isernia, in Molise.\nPer la sua posizione geografica \u00e8 considerato la \"porta dell'Alto Molise\".\nGeografia fisica.\nTerritorio.\nGran parte del territorio di Pescolanciano e buona parte dell'abitato si estendono lungo il tratturo Castel di Sangro-Lucera che, fatta eccezione per il tratto che attraversa il paese, ha conservato intatte le sue caratteristiche di vasto sentiero erboso. L'ambiente montano \u00e8 costituito da terrazzamenti a lievi pendenze che vanno a formare morbide colline, conche pianeggianti e lunghe vallate, creando un paesaggio vario ed articolato ma morbido e ondulato. I campi aperti, a saltus, costituiscono la dominante paesistica di un territorio che \u00e8 come un immenso pascolo, interrotto, soprattutto ai confini, da vaste aree boschive e chiuso da dolci profili montuosi: siamo nel tipico ambiente appenninico dove la natura si conserva quasi inviolata. L'abitato sorge nel mezzo di due vallate solcate dal fiume Trigno ad est e dal torrente Savone ad ovest. Nella zona meridionale prevale il sistema collinare con la grande fustaia di faggio pura che si estende a ovest fino al maestoso massiccio di Monte Totila (1395 m s.l.m.), mentre a settentrione domina l\u2019altopiano, chiuso a nord-est dalla Riserva di Collemeluccio.\nClima.\nIl clima di Pescolanciano \u00e8 caratterizzato da inverni rigidi, con molte piogge e nevicate, ed estati miti con sporadici temporali pomeridiani. Molto frequente con cielo terso e calma di vento \u00e8 l'inversione termica che durante tutto l'anno determina temperature minime particolarmente basse considerando la quota. Sovente nelle notti d'estate la temperatura pu\u00f2 scendere sotto i +12\u00a0\u00b0C mentre in inverno non sono rare minime intorno ai -10\u00a0\u00b0C, con punte di -15\u00a0\u00b0C. Il 15 febbraio 2012 alla periferia del paese vennero misurati -25.3\u00a0\u00b0C.\nOrigini del nome.\nIl nome di Pescolanciano deriva da \u201cPesclum Lanzanum\u201d che indicava la roccia (\u201cPesclum\u201d) ed il suo feudatario normanno (\u201cLanz\u201d).\nStoria.\nIl castello.\nSembra che il castello sia sorto su un originario sito fortificato sannitico, seppur documenti certi d'archivio evidenziano una presenza fortilizia solo dall'epoca di Alboino, intorno al 573 d.C. Alcuni storici ritengono la sua costruzione essere posteriore e risalente all'epoca di Carlo Magno, circa l'810, o di Corrado il Salico, il 1024. Alcune testimonianze riferiscono che con la discesa di Federico II, il territorio di Pescolanciano era governato da un feudatario, Ruggero di Peschio-Langiano, che ricevette ordine dal re di rimuovere i Caldora di Carpinone, smantellando il loro castello, di assediare Isernia e quei feudi ostili a re Federico. Tale spedizione fu organizzata nel fortilizio allora esistente e da esso prese le mosse nel 1224.\nIl feudo.\nIl feudo, confinante col vicino borgo di Santa Maria dei Vignali, abbandonato dopo il terremoto del 1456, era attraversato da un importante nodo di comunicazione, che collegava le alte localit\u00e0 dell'Appennino centrale abruzzese con quelle costiere del \u201cTavoliere di Puglia\u201d. Detto percorso \u201ctratturale\u201d (Lucera-Castel di Sangro, Pescolanciano-Sprondasino, Sprondasino-Castel del Giudice), era utilizzato non solo dai numerosi pastori e dai loro animali, transumanti in direzione del mare o montagna a seconda delle stagioni climatiche, ma anche da comuni viandanti e da pellegrini diretti in Terra Santa. Questi tratturi divennero, pertanto, nel corso dei secoli (XIV-XVIII) itinerari strategici sia sotto l'aspetto economico, per le entrate fiscali (fida) garantite dall'attivit\u00e0 di transito della pastorizia, sia perch\u00e9 costituirono il diretto collegamento da Roma ai porti pugliesi, all'epoca dei pellegrinaggi e delle crociate.\nCi\u00f2 spiega la presenza lungo tali percorsi di torrioni, castelli, monasteri e chiese ove si celebravano svariati culti e veneravano Santi protettori; strutture queste che risultano essere state difese da raggruppamenti di cavalieri Templari, Teutonici e Gerosolimitani.\nIl castello di Pescolanciano \u00e8 arroccato su uno sperone di roccia ai piedi del monte Totila e sotto di esso si svilupp\u00f2 il borgo medioevale con le sue mura perimetrali con accessi all'abitato tuttora visibili. Il forte assolse a compiti di difesa e ospitalit\u00e0 sia sotto i feudatari Carafa che sotto gli Eboli, sin dal XIII secolo. Queste secolari funzioni del borgo e del suo maniero ricevettero \u201cnuovo impulso\u201d con l'avvento di nuovi feudatari. Il feudo di Vignali e Pescolanciano fu, tra il 1576-1579, alienato da Andrea d'Eboli o sua nipote Aurelia a Rita Baldassarre, moglie di Giovanni Francesco d'Alessandro, dell'illustre Casato napoletano del Sedil di Porto che conta tra i suoi ascendenti un Templare Guidone, crociato in Palestina nel 1187, valenti ambasciatori del Regno Angioino e Aragonese, nonch\u00e9 l'illustre giurisperito-umanista del XV secolo, Alessandro d'Alessandro, discepolo del Fidelfo ed autore dei \u201cDies Geniales\u201d.\nLa baronia di \u201cPescolangiano\u201d con i suoi feudi rustici limitrofi divenne ducato nel 1654 sotto il sesto barone Fabio Jr. (1628-1676) di Agapito(1595-1655). A questo personaggio si fanno risalire i primi lavori di abbellimento, ampliamento e di consolidamento della struttura fortilizia che fino ad allora doveva essere stata composta da una torre maschio ed una cilindrica, nonch\u00e9 da un corpo a \u201cbastione\u201d merlato a \u201cscarpa\u201d. Al citato personaggio e suo padre si attribuiscono una serie di interventi di modifica dell'originaria configurazione del castello. L'ingresso, in principio presso la torre maschio lato nord-est, dal quale le persone avevano accesso probabilmente utilizzando scala retrattile, venne chiuso e riaperto con ponte levatoio, finito nel 1691. Il cortile esterno, precedentemente a gradoni rocciosi, fu fatto spianare in questo periodo e vi furono edificate delle costruzioni dette \u201cpertinenze\u201d, tra cui la \u201cguardiola\u201d con il suo balcone seicentesco arabescato. Mentre fu costruita una chiesetta gentilizia al centro del fortilizio, i cui lavori di arricchimento con marmi intarsiati, decorazioni a stucco e dipinti vennero ultimati nel 1628.\nIl luogo sacro, per volere del duca Fabio Jr., ospita dal 1673 il \"corpo santo\" del martire Alessandro, pervenuto da Roma con l'autentica dell'autorit\u00e0 religiosa competente.\nIl feudo di Pescolanciano acquis\u00ec sotto i d'Alessandro un'importanza maggiore per l'accresciuta economia agricolo-pastorale e soprattutto per il suo ruolo di sede centrale delle varie circostanti terre acquisite ed amministrate dal Casato, quali Castiglione, Carovilli, Civitanova del Sannio, Sprondasino, Civitavetere.\nI cavalli saltatori.\nIntorno al 1645 fu avviata, ad opera del barone Giovanni(1574-1654), zio di Fabio, un'attivit\u00e0 di allevamento di cavalli \u201csaltatori\u201d, razza selezionata per soddisfare particolari richieste di illustri cavalieri del Regno di Napoli, segnando l'inizio di una tradizione ippica-cavalleresca proseguita fino al XIX secolo.\nQuesta attivit\u00e0 gestita dalla famiglia divenne poi anche materia di trattati poetici-letterari sotto il terzo duca Gio. Giuseppe d'Alessandro(1656-1715). Ad inizio del XVIII secolo detto personaggio abbandon\u00f2 la vita sociale e politica della citt\u00e0 di Napoli, ove risiedeva, per dedicarsi alla nutrita passione letterale ed a quella equestre. Dall'unione di tecnica ed arte poetica, colorata di assiomi esoterici, scatur\u00ec l'insigne trattato \u201cPietra di Paragone dei Cavalieri\u201d, edita in prima edizione nel 1711 da Don Parrino.\nQuest'opera, divisa in cinque libri, sulle regole di cavalcare, curare le infermit\u00e0 dei cavalli, espletare la professione di spada ed armi fu a detta del D'Afflitto nelle \u201cMemorie degli Scrittori del Regno di Napoli\u201d (1782), un trattato militare tanto \u201c(\u2026)che nelle contese di spada, e del merito di un cavallo, a Lui come ad oracolo si ricorrea\u201d. A questo personaggio accademico, legato alla corrente poetica del Marini, si attribuiscono i componimenti poetici successivi, quali \u201cSelva Poetica\u201d del 1713 ed \u201cArpa Morale\u201d del 1714.\nL'indole artistico-poetica del duca lo spinse a collezionare negli appartamenti di questa dimora molisana una ricca ed interessante pinacoteca di opere pittoriche (209 quadri risultano elencati nell'inventario del 1715, a soggetto religioso, nature morte, battaglie etc.) di famosi autori, quali il Caravaggio, il Brughel, Fracanzano, Pesce.\nIl castello divenne, quindi, riferimento culturale di vari personaggi accademici amici del d'Alessandro e continu\u00f2 ad esserlo con il figlio Ettore(1694-1741), che fece ristampare nel 1723 l'opera del padre \u201cPietra di Paragone\u201d, ampliata con ulteriori scritti e tavole illustrative tra le quali varie figure di fisionomie tratte dal libro di Giambattista della Porta. Il duca Ettore ospit\u00f2, durante l'esilio forzato in Pescolanciano per sfuggire all'ostile occupazione Asburgica (1707-1734), diversi intellettuali contrari ai nuovi governanti. Tra questi, il gentiluomo cosentino Pirro Schettini ed il poeta Galeazzo di Tarsia, le cui rime vennero recepite dal cavalier Basile dell'Accademia degli Oziosi.\nLa produzione di ceramiche.\nLa dimora fortilizia dei d'Alessandro riscosse ulteriore fama e riconoscimenti all'epoca dell'intraprendente iniziativa di produzione di raffinati manufatti in ceramica ad opera del sesto duca Pasquale Maria d'Alessandro(1756-1816).\nTra il 1780 ed il 1795 la piccola fabbrica di ceramiche, collocata nelle pertinenze del castello, sforn\u00f2 prodotti di varie tipologie e materiali (piatti, vasellame, teiere, zuppiere, nonch\u00e9 busti e soggetti neoclassici in biscuit), tanto da divenire concorrenziale alla regia fabbrica di Capodimonte in Napoli.\nMaestranze napoletane e venete vi prestarono servizio con proprie rispettive esperienze e professionalit\u00e0. Una tale audace attivit\u00e0 imprenditoriale, rivoluzionaria per la provincia molisana e per la secolare economia feudale del Casato, necessit\u00f2 di sostegni governativi che, per\u00f2 venendo a mancare, ne segnarono la fine.\nStoria recente.\nDopo un periodo di crisi economica e di impegni finanziari assolti dalla famiglia per restaurare il palazzo gentilizio incendiatosi in via Nardones in Napoli (1798) e il diroccato castello, sconquassato dal terremoto del 1805 con gravi danni e perdite di documenti ed oggetti dell'epoca, il sito culturale di Pescolanciano torn\u00f2 a \"nuova luce\" sotto la guida dell'ottavo duca Giovanni Maria d'Alessandro (1824-1910). Gentiluomo di camera di Sua Maest\u00e0 Ferdinando II, per la sua sentita passione archeologica fu scelto dalla Corte napoletana per dare ospitalit\u00e0, tra il 1846-1847, allo storico tedesco ed archeologo (poi premio Nobel nel 1902) Teodoro Mommsen, durante la visita agli scavi di Pietrabbondante.\nIl duca segu\u00ec con grande impegno ed interesse questi lavori di recupero di resti monumentali sannitici, tanto da esserne nominato Sovrintendente Regio. Questa passione per le \u201ccose antiche\u201d incoraggi\u00f2 Giovanni Maria nell'opera di completamento dei lavori di restauro del castello in Pescolanciano. Tali interventi si conclusero nel 1849 con sostanziali modifiche di alcune facciate ed ambienti interni tanto da trasformare l'antica struttura fortificata nell'attuale residenza palazziata.\nLa ben nota fedelt\u00e0 del duca Giovanni alla dinastia borbonica, port\u00f2 il Casato ad estraniarsi dalla vita politica-sociale del nascente Regno d'Italia, a tal punto da far passare inosservata alla nuova compagine accademica l'attivit\u00e0 poetica svolta dal di lui figlio Alessandro d'Alessandro(1862-1943).\nNumerosi furono, tra fine XIX e inizi del XX secolo, i compendi poetici dati alle stampe dal giovane d'Alessandro:\nIl nipote Mario (1883-1963), figlio di Nicola M.III, fu fin dall'infanzia provetto ed appassionato cavallerizzo e intraprese sin dalla giovane et\u00e0 una esclusiva collezione di carrozze e finimenti, che don\u00f2 nel 1962 al museo civico di Villa Pignatelli in Napoli in pieno accordo con il mecenatismo dei suoi antenati.\nNel rispetto di questa tradizione culturale e sociale \u00e8 stato fondato nel 1996 il Centro Studi d'Alessandro, con il fine di valorizzare il maniero di Pescolanciano nonch\u00e9 le aree monumentali regionali, cos\u00ec come la storia locale e quelle tradizioni socio-religiose molisane ormai in via di estinzione.\nMonumenti e luoghi d'interesse.\nArchitetture religiose.\nChiesa parrocchiale del Santissimo Salvatore.\nIl fronte principale \u00e8 preceduto da un ristretto sagrato che conserva, incassato nel muretto, il bassorilievo di un leone rampante di fattura proto rinascimentale. Su di esso si apre il portale quattrocentesco trabeato, finemente lavorato. Un altro portale di fattura tardo-barocca si apre nel fianco destro della chiesa parrocchiale, che sale fino a sopra, ricco di elementi decorativi: esso \u00e8 incorniciato da due colonne delle alte basi che sorreggono una trabeazione dall'ampio frontone e un'edicola di coronamento. La chiesa parrocchiale possiede verso ovest un campanile a quattro ordini, sormontato da cuspide piramidale.\nSociet\u00e0.\nReligione.\nChiesa valdese.\nLa storia della Chiesa valdese a Pescolanciano \u00e8 certamente legata alla storia della presenza valdese in Molise e all'opera in particolare di emigranti di ritorno dagli Stati Uniti d'America e di \u201cevangelisti\u201d attraverso i quali \u00e8 stato possibile rendere stabile la testimonianza evangelica a Pescolanciano. In particolare \u00e8 da ricordare l'azione di Pasquale Caldararo. Emigrato in Brasile e poi negli Stati Uniti, all'inizio del Novecento conosce l'evangelo da suoi compagni di lavoro e, ritornato in Italia, diffonde in Pescolanciano la conoscenza della Bibbia.\nIl 21 maggio 1916 si costruisce un \u201ctempio\u201d, con annessa casa pastorale, e nell'ampio giardino sar\u00e0 possibile ospitare, durante l'estate, gruppi di bambini per un'attivit\u00e0 ricreativa ed educativa. L'anziano di Chiesa, Alfredo Pallotta riuscir\u00e0 a consolidare un primo gruppo di evangelici composto da diverse famiglie profondamente impegnate nella diffusione della Bibbia e nell'annuncio della Parola di Dio.\nNonostante le perdite subite nel tempo a causa dell'emigrazione verso il nord Italia, la comunit\u00e0 rimane fedele al proprio mandato di essere \u201csale e luce della terra\u201d affinch\u00e9 il mondo possa glorificare il Signore Ges\u00f9 Cristo.\nCultura.\nMusei.\nNel 2014, sono stati inaugurati a Pescolanciano tre musei:\nQuesto nell'ottica di un progetto di creazione di un paese-museo, che inviti i turisti a seguire un percorso guidato di visita del paese con le sue aree storiche, le chiese, i musei ed il castello.\nTradizioni e folclore.\nFesta di S. Anna e \"sfilata dei covoni\", 25 e 26 luglio.\nIl rito della \"sfilata dei covoni\" si inserisce nella Festa di Sant\u2019Anna e nasce come ringraziamento verso la Santa da parte dei sopravvissuti al grande terremoto del 26 luglio 1805. In tale occasione, come in tanti altri riti tradizionali del Molise, si fondono elementi di devozione religiosa con elementi pi\u00f9 antichi, appartenenti alla cultura contadina. I covoni costituiscono anche la rappresentazione della gratitudine alla madre Terra, motivo quindi di gioia collettiva per la mietitura del grano appena conclusa. Il 25 luglio di ogni anno, al tramonto, i pescolancianesi portano in sfilata \"\"r' manuocchi\u00e6\",\" covoni di grano donati simbolicamente alla santa, con un coinvolgimento popolare di particolare bellezza e suggestione.\nFesta di S. Alessandro Martire, 26 agosto.\nDa met\u00e0 Seicento, allorquando il I Duca Fabio Jr. d'Alessandro fece arrivare da Roma le reliquie del Santo Martire romano con il vaso di sangue per poi farle custodire, dentro un simulacro di ceroplastica, presso la cappella ducale del castello in Pescolanciano, si venerava il 9 febbraio, oggi il 26 agosto. Una suggestiva funzione liturgica presso detto maniero, a suo tempo coronata da una solenne processione (ripresa nel 2016) nel paese, da la possibilit\u00e0 al visitatore di poter ammirare il borgo con gli ambienti del castello, gustando i sapori delle antiche costumanze templari, legate al luogo."}
{"id": "31751", "revid": "287204", "url": "https://it.wikipedia.org/wiki?curid=31751", "title": "Pescopennataro", "text": "Pescopennataro \u00e8 un comune italiano di abitanti della provincia di Isernia, in Molise. Fino al 1790 \u00e8 stato parte integrante del Giustizierato d'Abruzzo, dell'Abruzzo Citeriore del Regno di Napoli e del Regno delle Due Sicilie.\nOrigini del nome.\nOriginariamente Castrum Peschi Pignatari, ossia \"fortezza che affiora dal terreno\", mentre \"pignatari\" contraddistinguerebbe le conifere presenti sul territorio.\nSuccessivamente, come per molti altri centri abitati, si \u00e8 avuta la perdita del sostantivo \"castrum\" e la trasformazione della nasale palatale -gn- nella nasale sorda intensa -nn-, con apertura in \"e\" della vocale \"i\".\nRoccia a prima vista composta di arenaria, calcare compatto ed argilla, e, probabilmente, grafite ed ocre gialle e rosse che colorano la pietra.\nEconomia.\nIl paese viene definito il paese della pietra e il paese degli abeti, in quanto nel piccolo centro molisano vi sono dei maestri scalpellini e nei dintorni vi sono dei boschi di abeti bianchi (boschi che arrivano fino all'Abetina di Sant'Angelo del Pesco, all'Abetina di Rosello ed alle Cascate del Rio Verde), ma anche di abete rosso, faggio e cerro.\nMa non \u00e8 solo il valore estetico di questi boschi che rende caratteristica l'area, \u00e8 anche la loro valenza naturalistica. L'abete bianco infatti \u00e8 una specie diventata ormai rara in Appennino. Un tempo i maestosi boschi di abete bianco si estendevano su tutta al penisola italiana, oggi a causa dello sfruttamento antropico e del cambiamento delle condizioni climatiche, le abetine sono sopravvissute in piccoli lembi ed in maniera frammentata sul territorio.\nIl Bosco di Vallazzuna e il Bosco degli Abeti Soprani sono due siti SIC (Siti di Interesse Comunitario) al cui interno si snoda una rete di sentieri naturalistici che accompagna i visitatori in uno scenario affascinante e suggestivo.\nAltre peculiarit\u00e0 sono le vie attrezzate per l'arrampicata sportiva e per l'alpinismo, di recente realizzazione sono gi\u00e0 richiamo per appassionati del genere provenienti da ogni parte d'Italia; le sorgenti del Rio Verde famose per le acque oligominerali ed incantevole quando a fine inverno i verdi prati si tappezzano di crochi e bucaneve; l'eremo di San Luca scavato nella roccia calcarea da dove si apre un panorama emozionante; il tratturo Ateleta-Biferno antica testimonianza dei nostri padri pastori.\nDa sottolineare la prossima apertura di un Museo Ambientale e del Centro di Educazione Ambientale \"L'Abete bianco\".A Pescopennataro (in localit\u00e0 La Pescara e La Gallina) vi sono delle piste di sci di fondo, strutture ricettive, sentieri e percorsi per escursioni con ciaspole e motoslitte. All'interno del bosco degli abeti soprani sono presenti numerosi sentieri. In paese ci sono campi da tennis, calcio, pallavolo, bocce, una pista di pattinaggio, eccetera.\nDi particolare interesse \u00e8 il Parco di Pinocchio nella pineta denominata Bosco del Barone dove \u00e8 stato allestito un sentiero con le sculture rappresentanti momenti di vita di Pinocchio. Le sculture sono opere realizzate in occasione del 2\u00b0 e 3\u00b0 Simposio di Scultura Live tenutisi nel piccolo paese altomolisano nel luglio del 2008 e 2009. Artisti provenienti da ogni parte d'Italia, sotto la coordinazione dello scultore Giuseppe Colangelo, hanno raffigurato ognuno secondo il proprio estro e la propria creativit\u00e0 alcuni momenti della vita del giovane protagonista e dei suoi compagni del romanzo di Collodi. Altre sculture del 4\u00b0 Simposio, dedicato alle Favole di Leonardo da Vinci, sono andate invece ad impreziosire la pista ciclabile che dal Parco di Pinocchio conduce all'area La Pescara.\nIl comune fa parte dell'associazione \"Borghi Autentici D'Italia\"."}
{"id": "31752", "revid": "110157", "url": "https://it.wikipedia.org/wiki?curid=31752", "title": "Pettoranello del Molise", "text": "Pettoranello del Molise \u00e8 un comune italiano di abitanti della provincia di Isernia in Molise.\nStoria.\nOriginariamente chiamato \"Pettorano\" (e dunque da non confondere con l'omonimo Pettorano sul Gizio), il centro fu di propriet\u00e0 degli aragonesi, e poi dal 1500 al 1544 della famiglia Gaetani. Successivamente per debiti il Maiorani acquist\u00f2 il feudo e che fu riscattato da Berardino di Somaya.\nNel '700 fu dei napoletani d'Avalos e poi dei Caracciolo fino all'abolizione del regime feudale.\nNell'autunno del 1860 vi ebbe luogo la Battaglia di Pettorano.\nMonumenti e luoghi d'interesse.\nCastello delle Riporse.\nIl castello \u00e8 un palazzo baronale rettangolare ben composto, che verso la parte pi\u00f9 alta del paese conserva tracce del vecchio castello. Si individuano due torri: una \u00e8 inglobata nelle mura, con pianta cilindrica, e la seconda con finestrella \u00e8 sulla sommit\u00e0 di una murata come torre di vedetta.\nChiesa di Santa Maria Assunta.\nLa chiesa oggi \u00e8 mostrata nella ricostruzione neoclassica dopo il terremoto del 1805. La facciata \u00e8 sobria e barocca, diversa dalla costruzione interna a navata unica. Le cornici e le architravi sono dipinte in grigio.\nIl campanile a torre ha sommit\u00e0 a cupoletta."}
{"id": "31753", "revid": "125624753", "url": "https://it.wikipedia.org/wiki?curid=31753", "title": "Pietrabbondante", "text": "Pietrabbondante \u00e8 un comune italiano di abitanti della provincia di Isernia in Molise. \nGeografia fisica.\nTerritorio.\nSi trova nell'Alto Molise, a 1027\u00a0m\u00a0s.l.m. incastonato fra enormi massi detti \"Morge\" ai piedi del \"monte Saraceno\" (1250\u00a0m\u00a0s.l.m.).\nIl territorio del comune risulta compreso tra i 354 e i 1.215 metri sul livello del mare. L'escursione altimetrica complessiva risulta essere pari a 861 metri.\nClima.\nIl clima \u00e8 di tipo semi-continentale, con estati miti e inverni rigidi con neve abbondante; Zona Climatica (a) E\nOrigini del nome.\nDa tempo si \u00e8 sempre supposto che il nome deriv\u00f2 al paese dalla gran quantit\u00e0 di pietre e sassi disseminati nel suo agro. Dallo studio di recenti ritrovamenti nell'area archeologica si \u00e8 elaborata anche la teoria che il nome sia collegato al culto della dea \"Ops consiva\" o dea dell'abbondanza, praticato nel portico del Tempio.\nStoria.\nEpoca sannita.\nI resti delle fortificazioni sannitiche sul monte Saraceno testimoniano la presenza umana sul territorio di Pietrabbondante sin da epoca remota.\nNei pressi del centro abitato si trovano i resti dell'antico insediamento che fu il pi\u00f9 importante santuario e centro politico dei Sanniti tra il II secolo a.C. e il 95 a.C., fra cui il teatro e tempio italico.\nEpoca feudale.\nFu capoluogo delle 34 contee che formavano il ducato di Benevento. Nell'XI secolo fu uno dei castelli della \"Terra Borellense\", vasto feudo della famiglia di origini franche dei Borrello, posto tra l'Abruzzo meridionale ed il Molise settentrionale. In seguito il feudo appartenne a Roberto Cornai, alla famiglia Carafa, a Guglielmo d'Alemagna e alle famiglie Cantelmo, Galluccio, De Raho, Marchesani e D'Andrea, questi ultimi proprietari del feudo. Fino al 1807 faceva parte, insieme ad Agnone, Cantalupo e Belmonte del Sannio, dell'Abruzzo Citeriore; in seguito al riordinamento napoleonico venne ceduto al Molise.\nSimboli.\nLo stemma del comune, antichissimo, consiste in uno scudo appuntato, detto sannitico, interzato in fascia. Nella parte superiore, azzurra, sono poste nel campo le tre Morge ai cui piedi sorge Pietrabbondante, ciascuna sormontata da una spiga di grano. Nella parte centrale, bianca, figurano le lettere B NTE. La parte inferiore, grigia, porta nel campo una superficie di acque leggermente increspata.\nLa sua lettura costituisce, perci\u00f2, una sorta di rebus che risolto d\u00e0 appunto il nome di Pietrabbondante. Gli ornamenti esteriori sono quelli generalmente usati per il comune: un ramo di alloro, un ramo di quercia e il tutto sormontato da una corona. Il significato araldico dello stemma non \u00e8 meno suggestivo: la spiga \u00e8 un augurio di eterna abbondanza e di sicura ricompensa al lavoro perch\u00e9 premia annualmente le fatiche del contadino. Presso i popoli antichi era vaticinio di pace giacch\u00e9 non si poteva coltivare la terra in tempo di guerra; inoltre le spighe di grano adornavano le figure allegoriche della pace. Pur avendo lo stemma origini antichissime non risultava ancora autorizzato, come per legge. Pertanto solo nel 1972 la civica amministrazione ha inoltrato istanza alla Presidenza della Repubblica per ottenere il prescritto riconoscimento anche per l'uso del Gonfalone.\nMonumenti e luoghi d'interesse.\nIl centro storico.\nIl centro storico, di tipologia insediativa medievale, venne edificato con l'utilizzo di pietre e massi provenienti dal vicino sito archeologico. In particolare, vi si trova la chiesa di Santa Maria Assunta, che presenta frammenti di lapidi osche.\nSantuario italico.\nNei pressi di Pietrabbondante \u00e8 presente, in localit\u00e0 Calcatello, un complesso ellenistico-italico. Vi si trovano due templi \"A\" e \"B\" ed un teatro, con sedili in pietra dalla caratteristica forma anatomica, utilizzato come luogo di riunione.\nNel periodo estivo vi si svolgono manifestazioni teatrali classiche. Le terrecotte architettoniche rinvenute nel complesso architettonico sono accostate all'arte ellenistica dell'Asia Minore e confrontate con quelle presenti al museo civico archeologico di Monte Rinaldo.\n\u00c8 controversa e contesa con Bojano la collocazione, nel sito archeologico, dell'antica capitale dei Sanniti Pentri: \"Bovianum Vetus\". Nuovi ritrovamenti archeologici, rinvenuti a seguito di recenti scavi, accrescono l'importanza del sito e lasciano sperare in una definitiva determinazione storica, che tuttavia allontana sempre di pi\u00f9 Pietrabbondante dall'essere identificata con l'antica \"Bovianum Vetus\".\nLe rilevazioni di Adriano La Regina, hanno portato a individuare nel sito archeologico - definito dallo studioso \"luogo fulcro di religiosit\u00e0 e di politica del Sannio\", anche grazie alla presenza della \"domus publica\", edificio che rappresenta un vero e proprio unicum in Italia.\nCultura.\nCucina.\nI piatti tipici sono lo scattone, la polenta servita a tocchetti in sugo di carne e salsiccia e le polpette \u201ccasc' e ova\u201d.\nImportanti sono anche le sopressate e gli insaccati nonch\u00e9 i formaggi, dai caciocavalli alle scamorze.\nEventi.\nL'appuntamento pi\u00f9 importante a livello internazionale \u00e8 costituito da una rassegna teatrale (oggi Sannita Teatro Festival), organizzata fin dal 1974 presso il teatro italico nel periodo estivo.\nAmministrazione.\nLa serie dei Sindaci, Podest\u00e0 e Commissari Prefettizi:\nGemellaggi.\nPietrabbondante \u00e8 gemellato con:"}
{"id": "31756", "revid": "125491194", "url": "https://it.wikipedia.org/wiki?curid=31756", "title": "Pozzilli", "text": "Pozzilli \u00e8 un comune italiano di abitanti della provincia di Isernia in Molise.\nFino al 1810 \u00e8 stato una \"frazione\" di Venafro.\nIl nucleo industriale di Venafro-Pozzilli \u00e8 uno dei principali della provincia.\nGeografia fisica.\nIl comune sorge nella valle del Volturno, tra la catena montuosa della Mainarde a nordovest ed il massiccio del Matese a sud est, in un pianoro alluvionale di torrenti come La Rava ed il Ravigone.\nIl territorio comprende foreste di pini e querce, mentre le colline circostanti sono coperte di vigne e di oliveti.\nDalle colline di Pozzilli si possono vedere chiaramente ad est Capriati a Volturno e Prata Sannita e lungo la media valle del Volturno si arriva a scorgere a sud est Sesto Campano, a destra, e pi\u00f9 in lontananza, Vairano Patenora, verso sinistra.\nStoria.\nFino al 1810 la sua storia rientra in quella di Venafro nel cui territorio comunale Pozzilli era compreso.\nI resti rinvenuti testimoniano la frequentazione umana in epoca preistorica.\nIn localit\u00e0 Camerelle, presso il passaggio a livello ferroviario, venne rinvenuta negli anni settanta una necropoli sannitica.\nIn epoca romana il territorio era attraversato dall'acquedotto romano di Venafro. Alla fine del XVIII secolo vi venne rinvenuta nella localit\u00e0 Triverno la \"Tavola acquaria\", un'epigrafe datata al 26 a.C. sotto Augusto, che riportava le regole per la manutenzione dell'acquedotto e la distribuzione delle sue acque.\nResti dell'acquedotto (rivus venafranus) sono stati rinvenuti e fotografati: \n-sotto Santa Maria Oliveto in localit\u00e0 \"Santa Lucia\" \n-alle pendici del monte\"stingone\"in localit\u00e0 \"arcora\"; \n-presso la \"chiesa vecchia\" di Pozzilli in localit\u00e0 \"fontana vecchia\"; \n-nell'orto di zia Lina Fabrizio in Via Garibaldi di Pozzilli.\nIl territorio comunale appartenne al longobardo ducato di Benevento (571-1077). La frazione di Santa Maria Oliveto sarebbe stato fondata nell'839 ad opera di coloni provenienti dalla zona di Sulmona che vi furono insediati dall'abbazia di San Vincenzo al Volturno intorno ad una chiesa dedicata a San Lorenzo.\nIn epoca normanna nella localit\u00e0 di \"Arcora\", ai piedi del monte Stingone, ad est del capoluogo comunale, sorse uno dei piccoli insediamenti benedettini che segnavano il percorso tra le grandi abbazie di Montecassino e di San Vincenzo al Volturno: vi si osservano i ruderi di alcuni archi di un antico edificio che hanno dato il nome alla localit\u00e0.\nIl territorio comunale apparteneva nel 1234 al feudatario Ruggiero Galluccio al quale venne successivamente usurpato da un certo Gualtiero D'Aversa. Nel XVI secolo fu in possesso della famiglia dei Pandone di Venafro, e pass\u00f2 quindi ai Gaetani. Nel XVII secolo il suo nome entra nella storia vera e propria in quanto una bolla pontificia nel 1646 scrive di Pozzilli (\"Li pozzilli\").\nNel 1811 venne istituito il distretto di Piedimonte d'Alife, nel quale andavano a ricadere il circondario di Venafro ed il territorio di Colli distaccati dal distretto di Sora.\nFino a questa data Pozzilli \u00e8 stata una frazione del comune di Venafro (che era anche sede di circondario) insieme a Filignano, Conca Casale, Ceppagna e Sesto Campano (Venafro e riuniti).\nCon l'occupazione garibaldina e l'annessione al Regno di Sardegna del 1860 il distretto di Piedimonte ed il circondario di Venafro furono soppressi. Santa Maria Oliveto invece era a s\u00e9 stante, \"possedimento\" di Montecassino, e pass\u00f2 al comune di Pozzilli come frazione solo poco prima dell'unit\u00e0 d'Italia con regio decreto di Ferdinando II di Napoli, Re delle Due Sicilie. \nPer un breve periodo, tra gli anni '20 e '30, il Comune ritorn\u00f2 ad essere una frazione di Venafro a seguito della riforma del sistema degli enti locali operata dal Fascismo.\nDurante la seconda guerra mondiale, tra l'autunno del 1943 e la primavera del 1944 il territorio di Pozzilli fu teatro di aspri combattimenti fra i Tedeschi asserragliati sui monti a nord-ovest del fiume Volturno e gli Alleati schierati a sud-est, lungo la riva sinistra del fiume. Particolarmente il centro abitato sub\u00ec grossi danni anche per le rappresaglie tedesche. Fu sede del feld maresciallo tedesco Albert Kesselring in piazza Guglielmo Pepe.\nDopo la ricostruzione postbellica, negli anni sessanta e settanta sub\u00ec un notevole decremento di popolazione a causa dell'emigrazione all'estero e in Nord Italia. Il fenomeno si \u00e8 invertito a partire dagli anni ottanta a seguito dell'installazione di industrie nel territorio (\"Nucleo industriale di Pozzilli e Venafro\", che comprende tra le altre un ramo non alimentare della Unilever e la Lavazza) o a breve distanza (Cassino). Nella primavera del 1984 ha subito i danni del terremoto con epicentro nella Valle di Comino (FR).\nGrande importanza nell'economia comunale a partire dal 1991 ha l'IRCCS NEUROMED col polo ospedaliero in Pozzilli centro e il centro di ricerca medica nella frazione Camerelle. \nDal 1994, insieme ad altri 338 soci, fa parte dell'Associazione nazionale citt\u00e0 dell'olio.\nMonumenti e luoghi d'interesse.\nBorgo medievale di Santa Maria Oliveto.\nQuesta frazione \u00e8 situara su un colle ad est di Pozzilli, poco distante dal centro. Risulta essere di origini molto antiche e la sua costruzione si fa risalite intorno all'anno mille. A testimonianza di ci\u00f2 \u00e8 possibile notare come il borgo antico sia cinto da mura e da tredici torri difensive. Ancora oggi \u00e8 visibile ci\u00f2 che rimane del piccolo castello e ad oriente \u00e8 presente la piccola porta urbana denominata dagli abitanti \"Portella\". In localit\u00e0 Santa Lucia sono tuttora presenti resti dell'acquedotto augusteo che dalle sorgenti del Volturno presso Rocchetta incanalava l'acqua per Venafro. All'interno del borgo in piazza Seggio si trova la piccola chiesa di San Lorenzo Martire, patrono del paese. Nella chiesa \u00e8 possibile visitare l'abside medioevale rappresentante i dodici apostoli con Ges\u00f9, alcuni affreschi di poco pregio e la pregiata statua lignea di San Lorenzo ricavata da legno di noce.\nChiesa parrocchiale di Santa Caterina d'Alessandria.\nLa chiesa, situata al centro di Pozzilli, fu costruita nel XV secolo ma rimodellata nel XVI. La facciata barocca \u00e8 in intonaco rosato con alcune cornici. Il campanile benedettino \u00e8 a torre alta una ventina di metri situata all'angolo nordovest della chiesa. L'interno a navata unica conserva una preziosa tela raffigurante le \"Nozze mistiche di Santa Caterina\", dipinto del XVI secolo.\nLa santa \u00e8 posta sulla sinistra e riceve una corona di alloro dalla Madonna troneggiante.\nSolfatara di Pozzilli.\nSituata sulla riva destra del fiume Volturno (a 3\u20134\u00a0km dal centro verso est) su un rilievo calcareo creato da millenni di eruzione idrogeologica, presenta pi\u00f9 di una sorgente di acqua solforosa, frequentata e sfruttata dal punto di vista ecologico e termale dagli Antichi Romani. Presenta resti di antiche costruzioni e di edifici termali moderni mai utilizzati ed ormai in rovina. \u00c8 stato ritrovo di scampagnate e di \"bagni\" per molti abitanti di Pozzilli e di Venafro. Le sue acque erano note per la cura di malattie della pelle come l'exema (la z\u00e9lla).\nCappella del Pedigone.\nI suoi resti in rovina ed abbandonati sono visibili a poca distanza e ad ovest di Pozzilli sulla riva destra del torrente Rava in localit\u00e0 \"pedigone o pedicone\". Fu eretta agli inizi del 1900 in segno di devozione alla Madonna ivi apparsa ad alcuni pastorelli. \u00c8 stata oggetto di pellegrinaggi da parte di devoti di Carpinone che abbiamo ancora come ricordo della nostra fanciullezza fino agli anni '50.\nSociet\u00e0.\nDialetto.\nIl dialetto di Pozzilli si avvicina molto a quello campano (una via di mezzo tra il campano e il molisano, in realt\u00e0). Fino all'unit\u00e0 d'Italia, questo centro e quelli di Venafro, di Conca Casale e di Sesto Campano facevano parte della provincia di Terra di Lavoro. Per questo motivo il loro dialetto, le loro tradizioni ed i loro usi e costumi sono molto pi\u00f9 vicini alla Campania che al Molise. Esplorando il lessico troviamo elementi linguistici che riconducono inequivocabilmente al dialetto campano: \"ng\u00f2ppa\" = sopra, \"i\u00e0mm' \"= andiamo, \"n'sciun\"'= nessuno, \"c\u00ec\u00e8nt' \"= cento, \"vi\u00e8nt' \"= vento, eccetera. Cambiamenti ci sono invece per quanto riguarda gli articoli: a Venafro si usa \"i\" (ad es. \"i cuan' \"= il cane, \"i scium' \" = il fiume), a Pozzilli \"gl'\" (\"gl'cuan' \"= il cane, \"gl'scium' \"= il fiume). I dialetti dei paesi sulla riva destra del fiume Volturno (come Pozzilli, Santa Maria Oliveto, Roccaravindola) assomigliano molto pi\u00f9 tra loro che non a quelli sulla riva sinistra (come Monteroduni e Macchia D'Isernia): qui (inoltre) \"i\" e \"gl'\" diventano \"ru\" (\"ru can' \", \"ru scium' \"). Sesto Campano, come evidenziato nell'aggettivo, si accosta ancora di pi\u00f9 alla confinante Campania per gli usi e costumi e per le inflessioni dialettali.\nCucina.\n\"Polenta tordiglione di Pozzilli\"\nBollire le verdure (solo foglie tenere) in una pentola con abbondante acqua e sale. Le verdure devono essere ben cotte, quasi scotte. Di solito si usano i broccoli di natale da soli ma si possono aggiungere cime di rape, rapestre ed altre verdure. Quindi - poco alla volta - aggiungere nell\u2019acqua e verdure cotte la farina di granturco, girando costantemente al fine di evitare i grumi. Condire ogni piatto a volont\u00e0 con olio fritto insieme a peperoncino piccante ed aglio molto rosolato preparato in una pentola a parte.\nGeografia antropica.\nFrazioni.\nNel territorio comunale - oltre Pozzilli centro - sono presenti diverse frazioni abitate come Santa Maria Oliveto, Triverno-Camerelle, Collegrotte e Leone, mentre altre come Ciannalone, Vettese e Demanio sono in abbandono.\nIl nucleo abitato principale di Pozzilli si colloca lungo il torrente Rava a 3\u00a0km o poco pi\u00f9 da Venafro, verso nord, negli ultimi anni grazie ad una urbanizzazione della zona il paese si sta congiungendo con la vicinissima Venafro.\nVerso est, sulla riva destra del fiume Volturno, ad una distanza di 4\u00a0km dal centro abitato, sorgono delle sorgenti di acqua sulfurea (\"Z'lfatara\"), note gi\u00e0 in epoca romana e da alcuni anni area protetta (ma da tempo abbandonata) gestita dal WWF.\nNella pianura ad oriente (tra il centro di Pozzilli e quello di Santa Maria Oliveto) a circa 2,5\u00a0km dal capoluogo comunale, si trovano le due frazioni di Camerelle e Triverno, ormai unificate con circa 350 abitanti.\nCollegrotte (circa 15 abitanti), verso sud ovest, si trova a 460\u00a0m s.l.m. e Leone (poche decine di abitanti), verso ovest, sulla sponda sinistra della Val di Rava, su un poggio a 500\u00a0m s.l.m. al confine con Casalcassinese nel Lazio.\nSanta Maria Oliveto.\nSanta Maria Oliveto si trova a circa 5\u00a0km ad est dal centro di Pozzilli, a 378\u00a0m s.l.m. affacciata sulla piana di Venafro a sud. Il paese soffre oggi di un modesto quanto continuo spopolamento, tanto che la popolazione residente oggi si attesta intorno alle 200 unit\u00e0. Le prime notizie certe del paese e della sua costruzione risalgono all'XI secolo, periodo in cui si costruisce un borgo fortificato cinto da mura e da tredici torri. Ancora oggi \u00e8 chiaramente visibile ci\u00f2 che rimane del piccolo castello, delle mura e delle torri e ad oriente. Ad oriente \u00e8 presente la porta urbana \"Saracena\" denominata dagli abitanti \"Portella\". In localit\u00e0 Santa Lucia sono tuttora presenti resti dell'acquedotto augusteo che dalle sorgenti del Volturno presso Rocchetta incanalava l'acqua per Venafro. All'interno del borgo in piazza Seggio si trova la piccola chiesa di San Lorenzo Martire, patrono del paese. Nella chiesa \u00e8 possibile visitare l'abside medioevale rappresentante i dodici apostoli con Ges\u00f9, alcuni affreschi di poco pregio e la pregiata statua lignea di San Lorenzo ricavata da legno di noce. Fuori dall'antico borgo \u00e8 presente la chiesetta di Santa Maria delle Grazie dove \u00e8 conservata la statua della Vergine. Il paese \u00e8 circondato da boschi e oliveti. Presenta un clima gradevole ed \u00e8 piacevole trascorrervi le giornate soprattutto in estate.\nLa principale festa del paese si svolge il 9 e il 10 agosto quando si festeggiano Sant'Antonio di Padova e il patrono San Lorenzo Martire con messe e processioni accompagnate dalla banda musicale, oltre che i classici spettacoli ludici serali."}
{"id": "31757", "revid": "86341", "url": "https://it.wikipedia.org/wiki?curid=31757", "title": "Rionero Sannitico", "text": "Rionero Sannitico (\"Rrun\u00ecr\" in dialetto rionerese) \u00e8 un comune italiano di abitanti della provincia di Isernia in Molise.\nGeografia fisica.\nSituato a 1.051 m s.l.m., il territorio circostante \u00e8 prevalentemente montuoso.\nIl paese, attraversato dalla Strada Statale n\u00b017 ha un'importanza significativa, dato che proprio nei pressi del valico di Rionero Sannitico, \u00e8 collocato (secondo alcuni) il confine tra Appennino centrale e Appennino meridionale.\nStoria.\nPassato sotto il potere di diverse famiglie nel tardo medioevo-primo rinascimento, Rionero ebbe inizialmente funzione di centro feudale, cos\u00ec come altri paesi poco distanti. I Carafa, la famiglia che maggiormente ha influenzato lo sviluppo della zona fin dalla nascita dell'abitato, hanno lasciato segni indelebili, visibili ancora oggi attraverso il castello - lasciato cadere in rovina dagli attuali proprietari - e la chiesa attigua, risalente al XVII secolo, che versa anch'essa, a causa di guerre e movimenti sismici pi\u00f9 o meno intensi, in condizioni davvero precarie.\nDopo l'Unit\u00e0 d'Italia, a Rionero si aggiunse il suffisso \"Sannitico\" per distinguerla dall'omonima Rionero in Vulture.\nMonumenti e luoghi d'interesse.\nLa \"Chiesa Madre\", dedicata a San Bartolomeo Apostolo e costruita nel 1717, rappresenta il maggior esempio artistico tra gli edifici sopravvissuti alla guerra e ai terremoti. Al suo interno vi sono ancora presenti degli affreschi, di indubbio valore storico-artistico, risalenti al XVIII secolo. Di altri affreschi, gravemente danneggiati dal terremoto del 1984, \u00e8 rimasta sfortunatamente solo qualche fotografia a testimonianza di come la Chiesa abbia vissuto tempi pi\u00f9 floridi.\nSociet\u00e0.\nEvoluzione demografica.\nIl paese tuttavia sta lentamente e progressivamente subendo un calo demografico.\nEconomia.\nLe risorse economiche del territorio di Rionero Sannitico sono costituite dalle diverse attivit\u00e0 artigianali o a conduzione familiare (falegnameria, officina di infissi in alluminio e metallo, lavorazione marmi, estetista, parrucchiera, 2 panifici, un numero impressionante di ditte edili etc.) nonch\u00e9 da allevamenti di bovini, suini e ovini, a cui si aggiunge la consistente presenza del tartufo nero, che supera di gran lunga in quantit\u00e0 il pi\u00f9 pregiato bianco.\nInfrastrutture e trasporti.\nRionero Sannitico gode di una posizione invidiabile tuttavia mai sfruttata appieno. Oltre la Statale 17, risalente al periodo napoleonico, negli anni settanta fu realizzata la statale 652 che rappresenta una delle principali direttrici del traffico commerciale del centro-sud. L'importanza della strada \u00e8 testimoniata anche dal fatto che presso \"Predalve\", una contrada ormai completamente disabitata, sorgono due ristori che basano la loro sussistenza sui molti passanti occasionali oltre che su quelli abituali. La strada \u00e8 utilizzata quasi obbligatoriamente da chi, venendo dalla Campania, vuole raggiungere la vicina Roccaraso (20\u00a0km) e i territori dei parchi d'Abruzzo, la pi\u00f9 importante realt\u00e0 di turismo invernale del centro sud. Pur non appartenendo al parco nazionale d'Abruzzo, Lazio e Molise, pu\u00f2 essere considerato un'agevole \"porta d'ingresso\" verso lo stesso.\nDopo il completamento della tratta della variante alla SS 17, che va da Forl\u00ec del Sannio a Miranda sono stati ultimati anche i lavori tra Rionero Sannitico e Forl\u00ec del Sannio (il 28 dicembre 2011 si \u00e8 tenuta la cerimonia inaugurale), con un moderno ponte in metallo. Dotata di pi\u00f9 svincoli sul territorio rionerese la strada potrebbe dar nuova linfa ad alcune contrade che proprio a causa dell'isolamento sono ormai praticamente disabitate."}
{"id": "31758", "revid": "1516566", "url": "https://it.wikipedia.org/wiki?curid=31758", "title": "Roccasicura", "text": " \nRoccasicura (\"La R\u00f2cca\" in molisano) \u00e8 un comune italiano di abitanti della provincia di Isernia in Molise.\nOrigini del nome.\nIn epoca normanna-longobarda era noto come \"Roccha Siconis\", in riferimento a Sicone di Benevento; poi nel XII-XIII secolo divenne \"Rocca Siccem\", \"Rocca Cicuta\" o \"Ciconia\". Nel XVI secolo, con l'istituzione dell'universit\u00e0, il nome divenne Rocca Sicura.\nStoria.\nCostruito nel X secolo dai Longobardi, fu feudo di Sicone I di Benevento. Il borgo era arroccato attorno al castello e alla chiesa di San Leonardo e pass\u00f2 ai Borrello di Agnone.\nPass\u00f2 successivamente agli angioini e resistette al terremoto del 1456.\nSimboli.\nLo stemma e il gonfalone del comune di Roccasicura sono stati concessi con decreto del presidente della Repubblica dell'8 aprile 1999.\nIl gonfalone municipale \u00e8 costituito da un drappo partito di azzurro e di rosso.\nMonumenti e luoghi di interesse.\nPorta del castello.\nIl vecchio castello era posto in estremit\u00e0 della punta rocciosa \"Terra\". Era documentato anche nel \"Catalogus baronum\" del 1150. Dopo il terremoto del 1456 e il successivo sisma del 1805, il castello scomparve. Croll\u00f2 prima del 1732. Oggi rimane una porta che conduceva al castello: porta san Rocco.\nUna torretta del castello \u00e8 sopravvissuta perch\u00e9 oggi inglobata nel palazzo comunale. Ha un orologio.\nChiesa di San Leonardo.\nLa storica chiesa fu fondata dai Longobardi e ha mantenuto il vecchio aspetto di piccola cappella a navata unica, nonostante il rimaneggiamento barocco della facciata. Solo il portale conserva l'aspetto del XII secolo con arco semplice e lunetta. Il campanile \u00e8 una tozza torre.\nL'interno conserva un fonte battesimale romanico (XI secolo) e un altare dedicato a San Leonardo, barocco, con colonne tortili."}
{"id": "31759", "revid": "123328156", "url": "https://it.wikipedia.org/wiki?curid=31759", "title": "Rocchetta a Volturno", "text": "Rocchetta a Volturno \u00e8 un comune italiano di abitanti della provincia di Isernia in Molise.\nGeografia fisica.\nIl Comune di Rocchetta al Volturno \u00e8 formato da due nuclei: il borgo originario, detto Rocchetta Alta, o Rocchetta Vecchia, ancora oggi arroccato in posizione difensiva sulla montagna, e Rocchetta Nuova, che si trova a una quota altimetrica inferiore.\nLa nuova Rocchetta nacque perch\u00e9, alla fine dell'800, il pendio che collegava la parte meridionale dell'antico abitato con il colle opposto fu disboscato e il terreno dal 1890 inizi\u00f2 a manifestare gravi cedimenti a causa dello scivolamento progressivo degli strati sovrapposti di argilla e arenaria, incrementato dalle infiltrazioni d'acqua, sia piovana che sorgiva. Nel 1905, in seguito a ulteriori eventi rovinosi, la popolazione si trasfer\u00ec per la maggior parte a valle, dove esisteva una frazione denominata Case Sparse. Il paese moderno si sviluppa oggi al centro di un altopiano, delimitato a Ovest dalla parte terminale della catena delle Mainarde e a Est da un avvallamento, in fondo al quale scorre il Volturno; a circa due chilometri si trovano le sorgenti del fiume. Il suo nome caratterizza i toponimi di altri Comuni vicini come Colli a Volturno e Cerro al Volturno.\nSul confine con il comune di Colli sorge la \"Centrale Enel\" per la produzione di energia elettrica.\nStoria.\nAntichit\u00e0 e Medioevo.\nLe tracce dei pi\u00f9 antichi insediamenti sembra che siano state ritrovate nella localit\u00e0 denominata \"Vaccareccia\" e risalgono a un periodo collocabile tra la fine dell'Impero romano e l'inizio del Medioevo.\nNell'XI secolo il feudo faceva parte dei possedimenti dell'Abbazia di San Vincenzo al Volturno, insieme a Castel San Vincenzo e Cerro. Rocchetta costituiva una zona di avvistamento per il monastero, trovandosi in posizione elevata.\nNel XIII secolo, in pieno feudalesimo, il territorio era parte della Contea di Molise. Risale a quel periodo l'ampliatamento della rocca col castello.\nFino al XV secolo Rocchetta fu parte integrante del Giustizierato d'Abruzzo e dell'Abruzzo Citeriore. Nel 1479 fu annessa alla Terra di Lavoro.\nEvo Moderno.\nNel Seicento il paese fece parte dei possedimenti dell'Abbazia di Montecassino.\nNel 1763 il marchese Vitantonio Battiloro compr\u00f2 il feudo di Rocchetta dal duca di Castellone, Giulio Valdataro.\nNel 1820 Rocchetta ottenne l'autonomia di Comune e nel 1861 venne alienata dalla Terra di Lavoro.\nNovecento.\nCome la maggior parte delle localit\u00e0 del Mezzogiorno d'Italia, nel Novecento (sino agli anni '70), Rocchetta pat\u00ec fortemente il fenomeno dell'emigrazione che caus\u00f2 la diminuzione della popolazione, portando di conseguenza all'abbandono delle campagne e delle attivit\u00e0 artigianali. Le scelte politico-economiche dell'Italia del dopoguerra, per incentivare l'industrializzazione del Paese, incoraggiarono il lavoro operaio nelle fabbriche a svantaggio del lavoro agricolo, mutando la vocazione secolare del territorio. Oggi l'agricoltura, nonostante lo sviluppo di nuove tecnologie, \u00e8 trascurata o condotta quasi esclusivamente per i fabbisogni strettamente personali; solo negli ultimi anni si \u00e8 avuta qualche iniziativa con finalit\u00e0 anche commerciali.\nCastelnuovo al Volturno, estate del 1944.\nDurante la seconda guerra mondiale, la frazione di Rocchetta di Castelnuovo al Volturno, nell'ottobre 1943 venne rastrellata e occupata dai tedeschi in vista dei combattimenti sulla Linea Bernhardt, che passava per Castelnuovo al Volturno, ed evacuarono i civili verso il nord Italia. I tedeschi effettuarono requisizioni di derrate alimentari e di bestiame, e il 27 ottobre, il comando tedesco locale dispose l\u2019evacuazione di tutta l\u2019area entro cinque giorni. Dopo l\u2019ultimatum chiunque si fosse trovato in quella zona sarebbe stato passato per le armi. Accadde cos\u00ec che in due diverse occasioni, il 14 ed il 16 novembre, furono uccisi due anziani coniugi che non avevano voluto lasciare il paese, compreso nell'area interdetta ai civili.\nAl termine dei combattimenti i rimanenti collaborarono con gli Alleati che stavano combattendo nella zona, compreso il Corpo Italiano di Liberazione che con gli alpini del battaglione Piemonte combatt\u00e9 nella battaglia di Monte Marrone\nGiaime Pintor.\nNei pressi di Castelnuovo al Volturno perse la vita, il primo dicembre del 1943, lo scrittore e giornalista antifascista Giaime Pintor, mentre cercava di attraversare le linee nemiche alla volta di Roma, per poter proseguire da partigiano la lotta contro il nazifascismo.\nStoria contemporanea.\nNel corso degli anni '60, l'abbandono dell'abitato antico di Rocchetta Alta, a causa dei danni bellici e delle difficili condizioni di vita, han fatto s\u00ec che si costituisse il nuovo centro comunale di Rocchetta Nuova, presso la diga del fiume Volturno, attorno la nuova parrocchia di Santa Maria Assunta."}
{"id": "31760", "revid": "1516566", "url": "https://it.wikipedia.org/wiki?curid=31760", "title": "San Pietro Avellana", "text": "San Pietro Avellana \u00e8 un comune italiano di abitanti della provincia di Isernia in Molise.\nGeografia fisica.\nIl centro abitato \u00e8 situato alle falde nord-occidentali del \"monte Miglio\", nel suo territorio scorre anche il torrente Rio, affluente del fiume Sangro, nonch\u00e9 il fiume \"Vandra\", affluente del fiume Volturno.\nIl comune di San Pietro Avellana comprende tre frazioni: \"Masserie di Cristo\", \"Alvani\", \"Cerri\" e Scalo Ferroviario dove \u00e8 situata anche la stazione dei treni.\nOrigini del nome.\nIl toponimo riprende il nome di S. Pietro da quello del cenobio benedettino che fu il nucleo che port\u00f2 alla graduale formazione del centro abitato. \nLe ipotesi sulla denominazione \"Avellana\" sono parecchie, ma la pi\u00f9 accreditata \u00e8 che possa derivare da \"Ad Volana\", e che quindi il monastero si trovasse nelle vicinanze di Volana, citt\u00e0 sannitica distrutta durante la terza guerra sannitica nel 293 a.C. dal console romano Spurio Carvilio, unitamente alle citt\u00e0 di Ercolano e Palombina. Secondo altre ipotesi potrebbe fare riferimento alle avellane, frutti dei noccioli che prosperavano nelle campagne circostanti il monastero; altri hanno suggerito che derivasse da \"avellum\" e quindi dalle numerose tombe di epoca romana imperiale che pure si sono per il passato trovate numerose sul territorio.\nStoria.\nL'attuale abitato fu fondato nel X secolo circa da san Domenico di Sora. Ebbe origine da un insediamento di abitanti locali i quali, a seguito della distruzione dei vari casali ai quali era riconosciuta autonomia amministrativa, ritennero di dover risiedere nelle immediate vicinanze dell'abbazia benedettina di San Pietro, che all'epoca era una cittadella fortificata e quindi forniva anche protezione di tipo militare.\nSimboli.\nNello stemma comunale sono raffigurate le chiavi attributo di san Pietro ed un albero di avellane, il nocciolo. \nMonumenti e luoghi di interesse.\nNei pressi del paese si trovano i ruderi del monastero medievale di San Pietro dell'Avellana, in cui era conservato il \"Chronicon Vulturnense\", sorta di catasto delle chiese della Valle del Sangro appartenenti all'abbazia di San Vincenzo al Volturno, una delle abbazie benedettine di fondazione altomedievale pi\u00f9 importanti dell'Italia centro-meridionale.\nFondata nel IX secolo come monastero indipendente, l'abbazia di San Pietro divenne dipendenza diretta di Montecassino nel 1060 grazie a papa Niccol\u00f2 II, mentre nel 1069 i Conti di Sangro, fondatori e proprietari del Monastero, sancirono il passaggio a Montecassino con un documento ufficiale firmato da Borrello Giuniore, che cedeva alla potente abbazia benedettina cassinense anche tutti i possedimenti di San Pietro dell'Avellana, impegnandosi a difenderli militarmente come se fossero ancora suoi. Nel 1112 papa Pasquale II con una Bolla conferma il monastero al nuovo abate cassinense Gerardo.\nLe principali attrazioni turistiche sono la chiesa parrocchiale dei SS. Apostoli Pietro e Paolo con annessa cripta ove si conserva il corpo di sant'Amico, l'eremo intitolato al medesimo Santo e sito nell'omonimo bosco che circonda l'abitato, le Mura ciclopiche di epoca sannitica sulla sommit\u00e0 di Monte Miglio, la Fontana Grande del XVIII secolo, le Sorgenti di Pesco Bertino, di Capo di Vandra e quelle della fonte Calante, i ruderi della Taverna del Sangro, di resti di una torre medievale.\nMusei.\nDa visitare \u00e8 anche il Museo Civico Archeologico, dedicato alle tradizioni, alla civilt\u00e0 contadina e all'archeologia del territorio.\nIn localit\u00e0 \"Montagna\" si trovano l'Osservatorio astronomico \"Leopoldo del Re\" ed il Planetario che riproduce la volta celeste con circa 20.000 stelle.\nDal giugno del 2014 il territorio di San Pietro Avellana, gi\u00e0 inserito dal 1977 nel consorzio AssoMab (MAB: Man and Biosphere http://www.assomab.it/ ) \u00e8 patrimonio dell'Umanit\u00e0.\nEconomia.\nIl territorio di San Pietro Avellana, grazie all'abbondanza di sorgenti e corsi d'acqua, alla particolarit\u00e0 del terreno e alla natura incontaminata, \u00e8 particolarmente ricco di prodotti del sottobosco, primo tra tutti il tartufo (nero e bianco pregiato). Difatti San Pietro Avellana fa parte delle 42 Citt\u00e0 Nazionali del Tartufo, alla pari di Alba, Acqualagna, etc, la cui produzione di tartufo bianco si aggira circa al 40% della produzione nazionale.\nTra le attivit\u00e0 economiche pi\u00f9 tradizionali, che pur non essendo diffuse come nel passato non sono del tutto scomparse, vi sono quelle artigianali, tra le quali si pu\u00f2 citare l'arte della tessitura finalizzata alla produzione di coperte, rinomate per i colori e per i temi geometrici.\nSan Pietro Avellana \u00e8 socio fondatore del consorzio insieme ai comuni di Carovilli, Vastogirardi, Chiauci, Roccasicura, Pescolanciano e Pietrabbondante, la Regione Molise, l'Universit\u00e0 del Molise e l'UTB di Isernia. Lo scopo primario di ASSOMaB \u00e8 l'allargamento della Riserva UNESCO MaB di Montedimezzo-Collemeluccio; nel dicembre 2013 il consorzio ha concluso con successo l'iter di candidatura per la nascita della \u201cRiserva MaB Alto Molise\".\nSan Pietro Avellana \u00e8 l'unico Comune del Molise ad aver approvato il piano di azione per l'energia sostenibile relativo al Patto dei sindaci (SEAP)."}
{"id": "31761", "revid": "1516566", "url": "https://it.wikipedia.org/wiki?curid=31761", "title": "Sant'Agapito (Italia)", "text": "Sant'Agapito \u00e8 un comune italiano di abitanti in provincia di Isernia in Molise. Fa parte della Comunit\u00e0 Montana Centro Pentria.\nGeografia fisica.\nTerritorio.\nSant'Agapito sorge sulle propaggini nord-occidentali del massiccio del Matese, posizione che conferisce al paese la definizione di \"Porta del Matese\". Il territorio del comune comprende anche cinque frazioni: Colannoni, Coriemano, Pietradonata, Scalo Ferroviario e Temennotte.\nIl territorio del comune si estende su una superficie che ricopre sia una parte montana (a sud), sia una parte pianeggiante (a nord). L'altitudine va da circa 350\u00a0 sino ai 1.100\u00a0 della cima pi\u00f9 alta (Colle di Croce). Il comune \u00e8 attraversato dal torrente Lorda, rifornito dai numerosi ruscelli montani che ne accrescono la portata.\nOrigini del nome.\nIl nome deriva da quello del martire cristiano, Agapito appunto, cui era dedicata la chiesa attorno alla quale si svilupp\u00f2 il nucleo urbano originario; da Sanctum Agapitum si \u00e8 trasformato in Santa Capiata nel 1516.\nStoria.\nNon c'\u00e8 dubbio che Sant'Agapito facesse parte della contea di Isernia nel periodo longobardo, e della contea del Molise nel periodo normanno. Nel XII secolo Sant'Agapito divenne feudo di una famiglia omonima, la quale aveva presumibilmente assunto il nome del feudo per distinguersi dal ramo diretto della stirpe da cui discendeva e di cui non voleva apparire cadetto o minore. Non si conosce quale fosse la stirpe. Si sa, invece, che i Sant'Agapito tennero in signoria l'universit\u00e0 dall'inizio del XII secolo sin oltre la met\u00e0 del XV secolo. Dei molti titolari della potente famiglia, sopravvive la memoria di soli cinque per Sant'Agapito, e sono:\nNella prima met\u00e0 del XV secolo, se non pure dall'inizio del secolo precedente, Sant'Agapito fu dominio dei Gaetani, celebri per le signorie di Fondi e di Morcone. Nel 1444 Giovannantonio Gaetani vendette il feudo ad Antonio d'Afflitto per 4.200 ducati. Antonio d'Afflitto apparteneva alla famiglia comitale di Trivento, e della sua discendenza Sant'Agapito fu feudo per circa un secolo.\nNella prima met\u00e0 del XVI secolo Sant'Agapito appartenne alla famiglia de Storrente. Si ignorano le origini di questa casata, si sa che Lucrezia de Storente nel 1555 alien\u00f2 l'universit\u00e0 in favore di Gianfrancesco de Angelis di Teano. Nella prima met\u00e0 del XVII secolo Sant'Agapito pass\u00f2 in dominio della famiglia Provenzale, acquistato da Andrea Provenzale, siciliano, nato a Trapani nel 1579 e deceduto nel 1645 dopo essere stato Presidente della Regia Camera della Sommaria. Giuseppe Provenzale, donatario del padre, ebbe il titolo ducale sul luogo nel 1637. Giovanni Provenzale fu anch'egli titolare di Sant'Agapito e nel 1775 fece restaurare la sepoltura familiare nella Chiesa dello Spirito Santo a Napoli, come si legge nella lapide tombale situata nella crociera dell'edificio.\nDai Provenzale, nel XVIII secolo, Sant'Agapito pass\u00f2 in feudo con titolo marchesale ai Caracciolo del ramo Pisquizi, i quali furono inoltre duchi d'Avigliano e principi di Pettoranello di Molise. L'ultimo titolare feudale di Sant'Agapito risiedeva a Napoli, e sub\u00ec il saccheggio del proprio palazzo dai francesi il 30 gennaio 1799. Portava il titolo marchesiale di Sant'Agapito nel 1824 un Caracciolo, Intendente della Provincia di Terra di Lavoro.\nIl duplice titolo di marchese di Sant'Agapito e principe di Pettoranello di Molise \u00e8 stato portato da Vincenzo Caracciolo, nato a Napoli il 14 novembre 1872, e da Giuseppe e Marianna Zambra deceduta nel 1885.\nSimboli.\nLo stemma e il gonfalone del comune di Sant'Agapito sono stati concessi con decreto del presidente della Repubblica del 4 giugno 1987.\nMonumenti e luoghi d'interesse.\nArchitetture religiose.\nChiesa di San Nicola di Bari.\nLa chiesa di San Nicola di Bari, chiesa madre del comune, situata nel centro storico, ha una struttura romanica, nasce sui resti di un antico tempio pagano. Particolari sono le due facciate, poste una su via Carbonari, l'altra su via Manzoni, facendo s\u00ec che, da qualsiasi delle due principali strade si arrivi, si possa vedere l'ingresso della chiesa. Si possono ammirare all'interno le numerose statue di Santi.\nChiesa della Madonna dell'Olmeto.\nQuesta piccola chiesa si trova nella parte pi\u00f9 a sud del paese, dopo una ripida salita. La chiesa, si racconta nella tradizione popolare, fu costruita in seguito ad un'apparizione della Madonna, che avvenne in un piccolo boschetto di olmi (da cui Madonna dell'Olmeto). La chiesa \u00e8 privata.\nArchitetture civili.\nCortile Bucci.\nAccanto all'ingresso della Chiesa Madre di San Nicola, posto su via Manzoni, vi \u00e8 il \"Cortile Bucci\", un piccolo cortile ove trova posto una delle pi\u00f9 caratteristiche fontane del paese. La fontana, formata da un unico blocco di pietra, presenta sulla facciata anteriore un bassorilievo raffigurante un volto, probabilmente Bacco, dalla cui bocca veniva fuori l'acqua, ed un'iscrizione superiore:\n\"1622 ET ALP 1764 PENVI OIVZ BORV OGVL CIMOPELLI\"\nProbabilmente la fontana \u00e8 stata portata l\u00ec in un secondo momento.\nPalazzo feudale.\nIl palazzo, appartenuto alle varie famiglie che si succedettero alla guida dell'antico borgo, presenta un impianto quadrato, con un nucleo centrale formato da un cortile, su cui spicca una delle antiche torri che proteggevano il paese. Il palazzo, forse anticamente un castello di difesa, prosegue inglobando anche un secondo cortile, chiuso da un lato dalla porta di monte e comprendente al suo interno una cappella privata. Oggi il cortile pi\u00f9 esterno, compreso appunto tra la cappella e la porta di monte, fa parte dell'attuale via Manzoni e la cappella \u00e8 stata ritrasformata. Il nucleo interno del palazzo resta per\u00f2 ben conservato.\nAntica fornace.\nNella parte bassa del paese, detta anche \"Stazione\", sorge l'antica fornace per la produzione di calce, andata in disuso nel periodo post-bellico, non si hanno molte notizie storiche su di essa.\nCroce bizantina.\nAppena fuori dalla porta di valle, si trova la Croce bizantina in pietra, su capitello corinzio, posta su una colonna anch'essa in pietra. Probabilmente indicava ai viaggiatori l'inizio del paese in epoca antica, quando la strada di accesso arrivava appunto alla porta di valle. Croce viaria.\nAltri luoghi.\nAltri luoghi da visitare sono:\nDa sottolineare anche l'area naturale del torrente Lorda."}
{"id": "31762", "revid": "1516566", "url": "https://it.wikipedia.org/wiki?curid=31762", "title": "Sant'Angelo del Pesco", "text": "Sant'Angelo del Pesco \u00e8 un comune italiano di abitanti della provincia di Isernia, in Molise. Fino al 1790 il suo territorio era ancora parte integrante dell'Abruzzo Citeriore, secondo quanto risulta dalle Carte della Calcografia Camerale e di Giovanni Antonio Rizzi Zannoni.\nStoria.\nIl paese \u00e8 stato fondato intorno all'anno 1000 come \"pagus\" costituito da poche case costruite intorno ad un convento. Forse il paese \u00e8 stato dominato dai Longobardi.\nAll'inizio il paese si chiam\u00f2 \"Sant'Angelo del Grifone\", mentre nel 1320 cambi\u00f2 il nome in \"Sanctus Angelus de Pesculo\" e nel censimento del 1452 il centro abitato cont\u00f2 32 fuochi. Le famiglie feudali che tennero Sant'Angelo nel Medioevo furono:\nDal 1829 al 1893 il centro abitato \u00e8 stato partecipe in molte cause giudiziarie.\nEssendo situato lungo la Linea Gustav durante la seconda guerra mondiale il centro abitato \u00e8 stato raso al suolo dai bombardamenti, ad eccezione di pochissimi edifici, e successivamente ricostruito.\nSimboli.\nLo stemma e il gonfalone del comune di Sant'Angelo del Pesco sono stati concessi con decreto del presidente della Repubblica del 22 luglio 1991.\nVi \u00e8 raffigurato l'arcangelo Michele, patrono del paese, che calpesta il drago tenendo una bilancia nella mano destra ed una lancia nella sinistra.\nMonumenti e luoghi d'interesse.\nDel 1886, \u00e8 ad un'unica navata con otto cappelle laterali. Rosoni in gesso contornano degli affreschi religiosi. Nella lunetta dell'abside \u00e8 raffigurata l'Ultima cena. Il campanile, illuminato di notte, rende maestoso il profilo della costruzione. L'organo antico della chiesa \u00e8 stato sostituito circa nella met\u00e0 del secolo scorso a causa del deterioramento.\nSita presso il cimitero e risale al XVIII secolo. L'interno \u00e8 a 3 navate con cappelle laterali alcune tele, tra cui un quadro rappresentate la Vergine nella gloria del cielo con il Bambino in braccio, ed una rappresentazione del cristo morto. Una imponente e monumentale scala a forbice immette nel piazzale davanti alla chiesa. Dal 1849 \u00e8 sede di una congregazione.\nSituato nel bosco di Sant'Angelo, rappresenta uno dei pi\u00f9 maestosi eremi ricavati da grotta. \u00c8 affiancato da una chiesetta dedicata al Santo. Sul balcone naturale di San Luca vi si pu\u00f2 ammirare un panorama su un'abetina e sulla Vallata del Sangro.\nSito verso Via Pisanelli. Consta di una piana con 3 croci in ferro battuto.\nEretto nel 1926. Oltre alla classica lista dei caduti del paese consta di un piedistallo in pietra proveniente dalla Maiella e di una statua raffigurante l'Angelo della Vittoria che bacia un caduto in guerra.\nRealizzata con pietra sita presso una masseria. Inoltre presso una sala multiuso di un centro comunale \u00e8 sita una lapide contro il Fascismo, vi sono alcuni portali architettonicamente artistici siti nel centro storico realizzati da artisti incisori mentre presso il Colle della Lama vi \u00e8 un muro realizzato con pietra locale.\nIl Centro storico e i dintorni.\nIl nucleo originario \u00e8 posto sulla cima di una collina detta Colle della Lama con strade a spirale che salgono su in maniera circolare che si allarga verso l'originaria struttura religiosa di cui rimane un abbozzo di nome di una via (Via Chiesa Vecchia).\nIl percorso delle mura ripercorre e sostituito da Via Vittorio Emanuele III a nord, Piazza Nuonno ad est e Via Marconi a nord ed ovest. Si pu\u00f2 ipotizzare dov'erano site le porte: una a sud, una a nord-est ed una ad ovest.\nPiazza Nuonno e Piazza dei Caduti sono site nel baricentro della cittadina.\nL'espansione urbanistica si \u00e8 avuta in modo costante e lineare. La 1\u00aa fase corrisponde alla zona di Via Madonna e Via Pisanelli. La fase seguente \u00e8 segnata dal Corso Umberto I e Via Roma.\nIl villaggio UNRRA ed Europa sono strutturati in case disposte in terrazzamenti a pi\u00f9 piani di differente livello.\nEconomia.\nTurismo.\nIl paese \u00e8 a pochissimi chilometri da Capracotta, noto per le piste di sci di fondo immerse nel bosco. \u00c8 inoltre a soli 30 minuti di auto dagli impianti sciistici di Roccaraso, Rivisondoli, e Pescocostanzo. Dal lato della Val di Sangro il paese \u00e8 a soli 60 chilometri dalle spiagge abruzzesi dell'Adriatico. Le montagne e il suggestivo paesaggio circostante rendono gradevole la permanenza dei turisti in cerca di pace e riposo.\nTra le numerose attivit\u00e0 estive spicca la \"Fascarellata\" del 13 agosto, una sagra culinaria nella quale si possono gustare i piatti tipici.\nGeografia fisica.\nGeologia.\nI terreni dei dintorni del paese sono di struttura argilloso-arenacea del miocene e in calcare bianco del cretaceo.\nFlora.\nI boschi sono ricoperti di abeti, faggi, acero campestre, acero montano, perastro, sorbo degli uccellatori, sorbo ciaverdello e olmo montano.\nTalvolta vi si possono trovare funghi e tartufi."}
{"id": "31764", "revid": "453768", "url": "https://it.wikipedia.org/wiki?curid=31764", "title": "Santa Maria del Molise", "text": "Santa Maria del Molise \u00e8 un comune italiano di abitanti della provincia di Isernia in Molise. Originariamente una frazione del comune di Sant'Angelo in Grotte, ha preso il posto di quest'ultimo in seguito al suo spopolamento.\nStoria.\nIl paese \u00e8 posto a 632 metri sopra il livello del mare, in una zona pianeggiante. Il centro originalmente, nel Medioevo, era diviso in due nuclei: Sant'Angelo in Grotte e Santa Maria. Il territorio era gi\u00e0 popolato dai Sanniti, successivamente il paese fu ricostruito dai Longobardi nel VI secolo d.C., con l'edificazione del castello nel feudo di Sant'Angelo; oggi scomparso. Il feudo venne chiamato Sant'Angelo dalla nobile famiglia, che prese il nome dalla devozione per San Michele, e nei secoli successivi, dal XV secolo pass\u00f2 ai Caldora, ai Di Sangro e ai Mormile.&lt;br&gt;Dopo il disastroso terremoto del 1805, il feudo di Sant'Angelo fu abbandonato e si costitu\u00ec il nuovo nucleo di Santa Maria, pi\u00f9 a valle, che acquis\u00ec autonomia municipale solo nel 1955. Fino al 1970 il comune era incluso nella provincia di Campobasso per poi passare a quella di Isernia."}
{"id": "31766", "revid": "1564499", "url": "https://it.wikipedia.org/wiki?curid=31766", "title": "Sessano del Molise", "text": "Sessano del Molise \u00e8 un comune italiano di abitanti della provincia di Isernia in Molise.\nMonumenti e luoghi d'interesse.\nIl paese possiede una chiesa settecentesca, la Parrocchiale dell'Assunta.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, che pur non essendo diffuse come nel passato non sono del tutto scomparse, e si distinguono per la lavorazione del legno, ad intaglio, a mosaico, o per la realizzazione di mobili e di altri oggetti.\nSport.\nIl 6 luglio 2017, per la prima volta nella storia, il comune di Sessano del Molise \u00e8 stato interessato dal passaggio della Milano-Taranto, la storica maratona motociclistica."}
{"id": "31767", "revid": "2165170", "url": "https://it.wikipedia.org/wiki?curid=31767", "title": "Sesto Campano", "text": "Sesto Campano (\"Si\u00e9sct\u00eb\" in molisano) \u00e8 un comune italiano di abitanti della provincia di Isernia nel Molise.\nStoria.\nFino al 1861 era parte della Terra di Lavoro, da cui l'aggettivo \"campano\", aggiunto nel 1863 nell'ambito della riforma sabauda che modific\u00f2 gran parte degli omotoponimi italiani. Nel 1970 il comune pass\u00f2 alla neo-istituita provincia di Isernia.\nMonumenti e luoghi d'interesse.\nChiesa di Sant'Eustachio Placido.\nLa chiesa fu fondata nel XIII secolo. Mantenne la forma di chiesa medievale fino al 1802 quando i restauri la trasformarono in chiesa neoclassica. Ci\u00f2 si evince nella facciata con colonne laterali a capitelli ionici e iscrizioni latine sull'architrave. Il campanile a torre ha un orologio; il resto della chiesa in ambito esterno \u00e8 rimasto medievale con materiale in pietra sbozzata, e livello rialzato sul transetto.\nL'interno \u00e8 molto ricco: due altari per il patrono e san Domenico, realizzati in marmo policromo con rappresentazioni di fiori e cerchi di cornice, della scuola abruzzese e napoletana.\nInfatti un autore \u00e8 Tommaso Brunetti di Alfedena (XVIII secolo).\nL'altare di San Domenico \u00e8 pi\u00f9 ricco, con una rosa dei venti sulla pala di marmo, due fiori laterali e un angelo di cammeo nella cella dove si conservano calice e ostie.\nCastello Spinola.\nDi origine longobarda, \u00e8 citato per la prima volta in un documento nel 1064 in occasione della donazione del conte Paldone di Venafro all'abate Desiderio. Fu acquistato da Filippo Spinola nel 1582. Fu modificato nel XVII secolo. Si sviluppa su tre livelli con ampia corte interna. Vi sono ancora elementi dell'et\u00e0 longobarda per quanto riguarda le torri angolari quadrate e sobrie, e per il fossato colmato..\nOggi il castello \u00e8 usato come museo e teatro all'aperto.\nFortezza Angioina di Roccapipirozzi.\nFu costruita prima del 1320, e ancora oggi ha mantenuto il suo aspetto originale.\nCastello rettangolare con beccatelli di coronamento e merlature varie, \u00e8 di interesse la grande torre cilindrica con tracce di merlature sulla sommit\u00e0. Sullo spigolo meridionale vi \u00e8 una seconda torre a scarpa per protezione di riserva del castello. Fino all'epoca delle guerre del XV secolo il castello serv\u00ec come roccaforte principale per difendere il Molise da invasioni dalla Campania o dal Lazio.\nSport.\nCalcio.\nLa principale squadra di calcio della citt\u00e0 \u00e8 \"S.S.D. Sesto Campano\" che milita nell'Eccellenza Molise. \u00c8 nata nel 1984.\nEsiste anche la Sestese Calcio a 5 che gioca in Serie C2."}
{"id": "31768", "revid": "124896617", "url": "https://it.wikipedia.org/wiki?curid=31768", "title": "Vastogirardi", "text": "Vastogirardi (\"R\u00eb U\u00e0\u0161t\u00eb\" in molisano) \u00e8 un comune italiano di abitanti della provincia di Isernia nel Molise.\nGeografia fisica.\n\u00c8 situato a 1200 m s.l.m. nella parte del Molise confinante con l'Abruzzo.\nIl territorio di Vastogirardi (IS) si estende per una superficie di 60,72\u00a0km\u00b2 e confina con i comuni di Capracotta a nord, San Pietro Avellana, Castel di Sangro (AQ) e Rionero Sannitico ad ovest, Forl\u00ec del Sannio, Roccasicura e Carovilli a sud, Agnone ad est.\nDa un punto di vista morfologico, il territorio \u00e8 separato da quello di Capracotta da rilievi di Monte Capraro, che oscillano tra i 1300 \u2013 1350 m, che discendono scoscesi sino al Piano S. Angelo e a Difesa Grande e Capo di Trigno (antica conca lacustre) a quota 1100 m da cui nasce il fiume Trigno uno dei due fiumi molisani pi\u00f9 importanti che sfocia nel mar Adriatico e d\u00e0 il nome all'omonima strada che arriva fino a San Salvo(CH),ovvero la Trignina. Ad occidente sono i rilievi della Montagnola (1292 m) e di Monte Miglio (1350 m), a sud \u00e8 Monte Pizzi (1373 m), mentre ad est i rilievi della Montagna Fiorita con il Montarone (1278 m).\nVastogirardi si sviluppa a ridosso di una collina al cui vertice sono il castello e il complesso ecclesiale di San Nicola di Bari. All'interno delle mura \u00e8 il borgo, che appare ben conservato nell'originaria funzione di difesa, come testimoniano le torri cilindriche inglobate nelle fabbriche ed i supportici tra i corpi edilizi. Frutto di successivi ampliamenti, le chiese di S. Rocco e di S. Maria delle Grazie vengono edificate agli inizi del XVIII secolo ed inglobate nel terzo ampliamento urbano risalente al XVIII - XIX secolo.\nNel corso del secolo scorso il paese non ha pi\u00f9 seguito l'andamento aggregativo a fasce gradonate, secondo l'andamento morfologico del sito, ma si \u00e8 sviluppato lungo via Garibaldi c.da Difensa (direzione Castel di Sangro) e via Re d'Italia (direzione Isernia).\nOrigini del nome.\nSi presume che il nome Vastogirardi tragga origine dal nome di un capitano crociato, Giusto Girardi. In passato assunse anche il nome di Castrum Girardi per via del castello (altri toponimi attestati risultano Castel Girardo, Rocca Girardo, Guasti Belardi, Guardia Giraldo e Guardia Gerardo) e successivamente il nome attuale, che semplicisticamente si attribuisce alla felice posizione geografica del paese, dalla cui sommit\u00e0 \u00e8 possibile godere di un vasto panorama, ma molto pi\u00f9 scientificamente da un'allitterazione di gergo longobardo.\nStoria.\nI millennio d.C.\nL'origine del paese risale al 1100 -1200, fondazione del castello, voluto dai visconti Larosa, ovvero una corte fortificata con al centro una piazza e intorno le abitazioni. Nella sua parte mediana domina la chiesa madre intitolata a San Nicola di Bari, patrono della localit\u00e0.\nFondazione dei Sanniti.\nVastogirardi ospit\u00f2 un importante tempio italico datato tra il III e II secolo a.C., probabilmente dedicato a Ercole, di cui attualmente si conservano solo i basamenti nella zona adiacente alle Fonti del Trigno, e le cui fondazioni e mura perimetrali vennero utilizzate in epoca medievale per la costruzione di una chiesetta, di cui \u00e8 tuttora visibile il perimetro dell'abside, detta di Sant'Angelo Indiano, che ancora oggi d\u00e0 il nome alla localit\u00e0. Sulle fondazioni di una originaria cappella fu invece edificata una chiesa intitolata a Maria Santissima delle Grazie, ampliata e restaurata a partire dal 1909 e riaperta ufficialmente al culto nel 1911, e di cui ancor oggi si venera una pregevole statua.\nLeggenda della statua di Minerva Sannita.\nLa leggenda racconta che la vergine apparve su un colle, attualmente chiamato Colle della Madonna, dove si costru\u00ec una cappella. Furono compiuti numerosi tentativi per portare la statua nella chiesa dove \u00e8 tuttora ma questa tornava sempre sul colle finch\u00e9 scomparve. In seguito fu ritrovata a Minervino Murge, nella citt\u00e0 metropolitana di Bari, dove attualmente si venera un quadro raffigurante una stessa icona denominata la Madonna del Sabato. In realt\u00e0 \u00e8 possibile che tale icona sia stata portata in terra pugliese dai pastori transumanti, essendo Vastogirardi zona montuosa e terra di pastori e greggi.\nDi probabile origine tardo-longobarda,entr\u00f2 a far parte del Regno di Sicilia, poi del Regno di Napoli e infine del Regno delle Due Sicilie.\nEpoca medievale.\nEt\u00e0 degli Angioini.\nNel 1260 il feudo di Vastogirardi apparteneva a Raimondo di Maleto per essere assegnato nel 1279 a Restaino Cantelmo, il cui figlio lo alien\u00f2, con diritto di recessione, a Corrado Acquaviva (1310), che lo detenne per un ventennio. Nel 1384, tornato al Demanio della Corona, fu concesso in feudo dalla regina Margherita di Durazzo ad Andrea Carafa, signore di Forl\u00ec del Sannio, la cui famiglia lo detenne sino al 1404, quando pass\u00f2 ai Castelmauro e da questi ai Mormile.\nEt\u00e0 dei Caldora e degli Aragonesi.\nNel 1442 Vastogirardi \u00e8 feudo dei Caldora, che ne vennero privati nello stesso anno, mentre durante la reggenza aragonese, appartenne ai d'Aquino per passare ai d'Avalos, casa marchesale di Pescara, e di seguito a Faleio d'Afflitto, conte di Trivento. Dal d'Afflitto il feudo venne alienato a Giovan Leonardo Petra, nel 1540,regio assenso del 30/06/1570, alla cui discendenza si deve la ristrutturazione del castello in palazzo baronale, come attestato da una lapide che sovrasta il portale d'accesso; la chiesa di S.Nicola, all'interno del castrum, fu ristrutturata dal figlio di Giovan Leonardo Petra, Prospero, insigne giurista, che ne commission\u00f2 gli affreschi, egli fu sepolto nella chiesa dove \u00e8 tuttora presente la sua lapide obituaria con il suo stemma, partito con quello della moglie, Giulia d'Evoli di Trivento.\nEpoca moderna: il Seicento.\nCarlo I Petra viene investito del titolo di duca di Vastogirardi con regio diploma il 20 agosto 1689. Una parte del castello, senza il titolo ducale, fu in seguito venduto dagli eredi di Nicola Petra, secondo duca di Vastogirardi e primo marchese di Caccavone. Da Vincenzo Petra sposato con la nobildonna Settimia Filonardi, nacque Carlo, sposato con Cecilia Pepe, da cui nacque il cardinale Vincenzo Petra. Inoltre alcuni membri di questa famiglia si distinsero per numerosi alti incarichi amministrativi ed ecclesiastici, come il cardinale Vincenzo Petra, prefetto della congregazione di Propaganda Fide e arcivescovo di Damasco, avviato nel cammino verso la fede dai suoi zii: Diego Petra, arcivescovo di Sorrento, e Dionisio Petra, vescovo di Capri. Un altro personaggio importante della famiglia \u00e8 il VI duca di Vastogirardi e V marchese di Caccavone, Raffaele Petra, autore di poemi ed epigrammi satirici; con sua figlia Marianna, VIII duchessa di Vastogirardi, il titolo passa alla famiglia di suo marito, de Notaristefani, con regio decreto ministeriale del 3 luglio 1884, dopo la morte del VII duca Nicola, suo fratello, deceduto senza eredi.\nEpoca del Settecento e dell'Ottocento.\nNel 1779 Vastogirardi \u00e8 nel cantone di Agnone; nel 1807 appartiene al distretto di Isernia ed \u00e8 capoluogo di governo dei comuni di Capracotta, Caccavone (attuale Poggio Sannita), Pescolanciano, Castelluccio in Verrino, Castiglione, Carovilli, Castel del Giudice e Pescopennataro; nel 1811 viene assegnato al circondario di Capracotta, mentre nel 1816 al circondario di Carovilli.\nDopo l'Unit\u00e0 d'Italia e Novecento.\nDagl'inizi del secolo scorso Vastogirardi \u00e8 passato da 2800 agli attuali circa 800 abitanti. Antico paese formato da casali sparsi abitati da pastori, abituati a muoversi lungo i tratturi e a stare per mesi lontani da casa, dopo la crisi della transumanza e a seguito del fiscalismo sabaudo, costante \u00e8 stato il fenomeno migratorio, prima verso l'America Latina, poi verso gli USA, specie dopo il 1918.\nLa maggiore comunit\u00e0 di oriundi si trova tuttavia nella regione canadese dell'Ontario (600); segue Denver (USA) con 400 oriundi. Tra le personalit\u00e0 straniere con origini di Vastogirardi compaiono il cantante Tony Bennett e il fisico e accademico Franceschetti.\nPeriodo del secondo Novecento e l'emigrazione.\nRispetto al fenomeno migratorio, in paese si ricorda che in moltissimi emigrarono a seguito di una grande carestia che si ebbe in epoca fascista. Nel secondo dopoguerra l'emigrazione si \u00e8 diretta in Europa, specie Germania e Svizzera, ove vivono 100 oriundi.\nMonumenti e luoghi d'interesse.\nSantuario e tempio sannita.\nSi trova fuori dal paese, in localit\u00e0 Sant'Angelo, alle pendici del Monte Capraro. Fu eretto nel 130 a.C. circa, utilizzato ancora durante l'et\u00e0 imperiale, quando venne sostituito dalle chiese a rito cattolico; \u00e8 un edificio prostilo tetrastilo, con una cella unica molto ampia e dotata di ante; venne realizzato su un podio, in cui \u00e8 incassata la scala di accesso, e circondato da deambulatorio, delimitato da muro di contenimento in opera poligonale. Tra i materiali rinvenuti, si segnalano una statuetta votiva di bue, una placchetta fittile ritraente un naso e due occhi, vari unguentari in vetro e terracotta, che hanno fatto supporre che vi si venerasse una divinit\u00e0 marina, data la presenza del fiume detto \"acqua degli angeli\"\nUna testimonianza epigrafica \u00e8 il frammento di una lastra di bronzo inserita in oggetto in dono al santuario, si cita la famiglia degli Statii \"per grazia ricevuta\", si parla anche nella seconda iscrizione della divinit\u00e0 ([---]innianui], sicch\u00e9 tale storpiatura dovette essere nota anche ai primi paesani della zona, che edificarono la cappella di Sant'Angelo \"Indiano\". Tuttavia si pensa che il tempio fosse dedicato ad Ercole, poich\u00e9 valic\u00f2 anche la Catena dell'Indukush nelle Indie. Presso il santuario si trova anche un secondo edificio, di 60x30 piedi, con orientamento ad est-ovest, risalirebbe al II sec. a.C., ed era forse un ostello dei pellegrini.\nCastello fortificato Angioino.\nIl castello fu costruito nel XIII secolo dagli Angioini sopra il colle montuoso del borgo. Successivamente appartenne ai Caldora e poi a famiglie del regno di Napoli, tra i quali i Caracciolo. Il castello fu oggetto di consolidamento nel XVIII secolo e con tale restauro fu trasformato in residenza gentilizia. Il castello \u00e8 inglobato nelle mura di cinta della parte pi\u00f9 alta del borgo, includendo la piazza e la chiesa parrocchiale di San Nicola. Si accede da un arco a tutto sesto. Della fortificazione angioina resta una torre circolare, e del periodo Caldoresco un loggiato nella parte all'interno del borgo prospiciente la piazza. Il castello assieme al borgo forma una ellisse.\nL'andamento orizzontale \u00e8 spezzato visivamente dalle torri, che danno un senso di verticalit\u00e0 alle mura: queste torri in precedenza forse erano pi\u00f9 alte, per poter consentire l'avvistamento; oggi vi sono tre torri, una di queste \u00e8 rompitratta, le altre sono angolari, ossia il torrione di Casa De Dominicis, e quella a presidio della porta di accesso, a base poligonale; di pensa che possa essere del XVI secolo. Mancano torri nel lato del castello che guarda verso il paese, questo poich\u00e9 dato lo strapiombo del costone roccioso, era difficile che il castello potesse subire attacchi dai paesani. Le feritoie sono numerose all'interno del castello, dove dovevano servire a difendere l'ingresso; il castello come porta di accesso al borgo, si assicurava la difesa dai banditi e il controllo dei viandanti. Sono visibili i cardini dell'arco maggiore della porta, sulla porta che guarda verso il territorio rurale sono collocati gli stemmi nobiliari e un'iscrizione celebrativa della famiglia Petra, che nel XVII secolo trasform\u00f2 il complesso edilizio.\nChiesa parrocchiale di San Nicola di Bari.\nLa Chiesa di S. Nicola di Bari \u00e8 l'antica cappella del castello cilindrico che sovrasta la parte superiore del paese. La chiesa attuale risale al XV secolo ma l'edificio risulta integralmente restaurato nel 1702, come attesta un'iscrizione murata nel portale d'ingresso. Ad una sola navata, al cui interno \u00e8 presente un antico ostensorio in argento, vi si accede attraverso un porticato a sua volta accessibile da una doppia rampa. Al suo fianco vi \u00e8 un campanile in pietra.\nPalazzo Selvaggi-Scocchera.\nLa nobile famiglia Scocchera oggi napoletana ma originaria di Vastogirardi nel Contado del Molise, oggi in Provincia di Isernia, tanto ch\u00e9 alla fine del XVI secolo, circa la met\u00e0 della popolazione di questo paese era composta da esponenti di questa Casata.\nCapostipite di questa nobile Famiglia fu Leonardo Rocco Scocchera, vivente in Vastogirardi alla fine del XVII secolo.\nPasquale, figlio di Gaudenzio e nipote del capostipite Leonardo Rocco, fece costruire, alla fine del XVIII secolo, il Palazzo Scocchera che ancora si trova in Vastogirardi, anche se poi, per successivi matrimoni, \u00e8 passato alla nobile famiglia Selvaggi ma che \u00e8 tuttora denominato Palazzo Selvaggi-Scocchera.\nLo stemma della famiglia risulta presente anche nella Chiesa Madre di Santa Maria delle Grazie di Vastogirardi e nella Abbazia di San Matteo in Bisceglie mentre quello sulla Cappella Gentilizia del Cimitero di Napoli venne trafugato alcuni anni or sono, blasone, questo, sempre timbrato dalla Corona nobiliare di Cavaliere Ereditario.\nGli Scocchera ebbero vari feudi: Staffoli nel territorio di Vastogirardi (IS), Spedaletto nel territorio di Agnone (IS), Capodacqua nel territorio di Capracotta (IS), Camarelle nel territorio di Canosa di Puglia (FG), Risega nel territorio di Cerignola, Vallecornuta nel territorio di Montemilone, Selva Paladina nel territorio di San Salvatore Telesino.\nCultura.\nEventi.\nIl volo dell'angelo.\nIl \u201cVolo dell'Angelo\u201d, dal 1911, \u00e8 una delle manifestazioni pi\u00f9 suggestive del comune di Vastogirardi; si realizza in forma di sacra rappresentazione e vede come protagoniste delle bambine, le quali interpretano un ruolo di un vero e proprio angelo. Questo evento \u00e8 inserito in una tre giorni di festa, dal 1\u00b0 al 3 luglio, in cui i primi due sono dedicati alla celebrazione della ricorrenza della Madonna delle Grazie e il 3 luglio ai festeggiamenti del patrono, San Nicola di Bari. Particolarit\u00e0 di questa festa estiva, sicuramente, sono anche i fuochi d'artificio, che danno sempre pi\u00f9 importanza all'evento.\nL'Angelo viene sempre rappresentato da una bambina, dai 4 ai 6 anni. Questa viene vestita con un costume di scena (tunica monocolore e posticce ali decorate), quindi \u00e8 assicurata ad un solido cavo d'acciaio. L'Angelo \u201cvola\u201d a pi\u00f9 riprese dal balcone di una casa privata (indicata in loco da una targa) fino alla statua della Madonna che, in tale occasione, viene esposta davanti alla facciata della Chiesa.\nEconomia.\nAgricoltura ed allevamento del bestiame rappresentano le attivit\u00e0 principali della popolazione. Il territorio di Vastogirardi \u00e8 frazionato in un piccolo borgo Villa San Michele, a vocazione agricola e zootecnica e Cerreto.\nSport.\nCalcio.\nL' \"A.S.D Polisportiva Vastogirardi Calcio\", dopo anni di Eccellenza, milita per la prima volta nella sua storia nel campionato di Serie D dalla stagione 2019-2020 e disputa le gare interne allo \"Stadio Filippo Di Tella\".\nIn passato era attiva anche una squadra di calcio a 5, che ha militato nel campionato di Serie C2 molisano."}
{"id": "31771", "revid": "292162", "url": "https://it.wikipedia.org/wiki?curid=31771", "title": "Chiaramonte Gulfi", "text": "Chiaramonte Gulfi (\"Ciaramunti\" in ) \u00e8 un comune italiano di abitanti del libero consorzio comunale di Ragusa in Sicilia.\nGeografia fisica.\nTerritorio.\nChiaramonte Gulfi si trova a 15\u00a0km da Ragusa, su una collina a nord rispetto al capoluogo. Il paese si trova ad una quota di 668 m s.l.m. mentre l'altitudine massima del territorio comunale si raggiunge sul monte Arcibessi a 906 m s.l.m. La citt\u00e0 \u00e8 anche definita il \"Balcone di Sicilia\" per la posizione panoramica, con vista che va da Gela (Ovest) all'Etna (Nord-est), la valle dell'Ippari e i suoi paesi (Comiso, Vittoria, Acate) e le dorsali degli Erei fino a Caltagirone, oltre al mare e ai monti Iblei.\nIl territorio del comune di Chiaramonte Gulfi \u00e8 il 5\u00ba per estensione (126\u00a0km\u00b2) in provincia di Ragusa e comprende un'area che va dai monti Iblei fino alla piana di Vittoria. I corsi d'acqua del comune sono tutti a carattere torrentizio eccetto il fiume Dirillo che segna il confine con la provincia di Catania.\nOrigini del nome.\nIl nome di Chiaramonte Gulfi (\"Ciaram\u00f9nti\", in siciliano) si riferisce al conte Manfredi Chiaramonte che, essendo stato creato conte di Modica dal re aragonese \"Federico III\" nel 1296, fond\u00f2 il paese, cui dette il nome del proprio casato, dopo la distruzione di Gulfi, perpetrata nel 1299 dagli Angioini. Chiaramonte, sorta intorno al 1300, fu subito abitata dai pochi scampati all'eccidio di Gulfi. I cittadini di oggi sono chiamati \"Ciaramunt\u00e0ni\". Il nome dell'antico centro di Gulfi verr\u00e0 aggiunto a quello ufficiale del comune solo nel 1881, come memoria dell'antica origine del paese.\nQuasi tutti gli antichi toponimi sono andati distrutti. L'antico toponimo \"Porta di la chaza\", cui \u00e8 subentrato il nuovo \"Arco dell'Annunziata\", e il toponimo \"via della muraglia\" mostrano ancora una limitata parte dell'antica cinta muraria.\nStoria.\nNel territorio sono diffusamente presenti insediamenti fortificati (castellieri) dell'et\u00e0 del bronzo e del ferro, resti di insediamenti abitati greci arcaici ed ellenistici, testimonianze di epoca romana, bizantina e medievale.\nLa citt\u00e0 venne fondata con il nome di Akrillai dai Siracusani nel VII secolo a.C. Distrutta dai Cartaginesi nel 406 a.C., fu sede di una sconfitta siracusana ad opera delle forze del console romano Marco Claudio Marcello nel 213 a.C. Con la conquista romana prese il nome di \"Acrillae\". Sul territorio comunale \u00e8 presente anche un abitato ellenistico rinvenuto nella localit\u00e0 di Scornavacche, caratterizzato dalla specializzazione nella produzione ceramica. L'abitato, fondato anch'esso dai Siracusani lungo il fiume Dirillo, venne ugualmente distrutto dai Cartaginesi una prima volta nel 406 a.C. e una seconda, dopo la ricostruzione ad opera di Timoleonte, nel 280 a.C. I reperti sono conservati nel Museo archeologico ibleo di Ragusa.\nAcrillae sarebbe stata distrutta dagli Arabi del califfo Asad ibn al-Furat nell'827 durante la conquista della parte orientale dell'isola. Gli abitanti fondarono un nuovo abitato alle pendici del monte Arcibessi, che prese il nome di \"Gulfi\"', con il significato in arabo di \"terra amena\".\nRuggero di Lauria durante i Vespri Siciliani assedi\u00f2 e prese Gulfi per gli Angioini nel 1299: l'abitato fu completamente distrutto e fu commesso un eccidio.\nManfredi Chiaramonte, che era stato creato conte di Modica dal re aragonese Federico III nel 1296, fece spostare i superstiti in un luogo pi\u00f9 elevato e fortificato, detto \"Baglio\", attorno a cui sorsero le prime case che fece circondare da mura e all'interno di queste costru\u00ec il castello.\nChiaramonte nel 1366 contava 200 famiglie ed il paese si estendeva all'interno delle mura. Nel 1593 il paese si era esteso oltre le mura, principalmente con i quartieri \"Burgo\" (297 case) e \"Salvatore\" (258 case). All'interno delle mura il quartiere pi\u00f9 antico (\"Baglio\") era costituito da 278 case e Chiaramonte contava in tutto 5.711 abitanti. In quel tempo, due porte davano l'accesso alla citt\u00e0 fortificata: la \"Porta di la chaza\" a nord e la \"Porta di Ragusa\" a sud. Chiaramonte aveva una cavalleria che, nel 1614, contava 42 cavalieri armati di spada e archibugio per la difesa della contea di Modica.\nIl terremoto del 1693, che colpi un'area compresa fra Catania e Malta, distrusse quasi interamente il paese ed il suo castello. La ricostruzione avvenne sempre sul medesimo impianto medioevale. Nel XVIII secolo gli antichi quartieri di Chiaramonte scomparvero per il fenomeno della sacralizzazione ed il paese fu suddiviso in 4 quartieri con nomi di santi.\nIn una sua minuziosa ricerca, Gianni Morando evidenzia che, nel 1748, quasi la met\u00e0 del patrimonio di Chiaramonte si trovava nelle mani di 176 religiosi, contro una popolazione di 5.972 laici..\nMonumenti e luoghi d'interesse.\nArchitetture religiose.\nBasilica di Santa Maria La Nova.\nChiesa madre, si trova nel centro del paese, fu edificata nel 1450, come si evince da un atto di fondazione. La chiesa costruita inizialmente in stile gotico con archi a sesto acuto e con soffitto in tavole fregiate con arabeschi, in seguito fu trasformata in stile barocco nel 1608. Recentemente per gli ultimi lavori di restauro e riscaldamento, scoperchiando il pavimento del 1909 sono state rinvenute le antichissime sepolture e cripte sottostante la chiesa, non ancora del tutto visitabili poich\u00e9 in fase di restauro.\nSantuario della Beata Maria Vergine di Gulfi.\nDetto anche santuario di Santa Maria la Vetere, patrona principale e regina di Chiaramonte Gulfi. Oggi il santuario \u00e8 meta di pellegrinaggi da ogni parte della Sicilia e luogo ameno per chi voglia accrescere la propria fede in un ambiente trascendentale.\nChiesa commendale dell'Ordine Gerosolimitano di San Giovanni Battista.\nSan Giovanni Battista \u00e8 protettore della citt\u00e0. La chiesa fu costruita nel XIV secolo dai cavalieri di Malta e annessa alla commenda gerosolimitana di Modica e Randazzo. In essa ha sede una confraternita laicale gi\u00e0 esistente nel 1587 dedicata a Maria SS. della Misericordia. La chiesa \u00e8 a tre navate e in origine era tutta affrescata in stile bizzarro (sono presenti in alcune colonne diverse testimonianze) e il soffitto era di tavole. All'interno opere di un certo pregio fra le quali una tela di scuola caravaggesca ed un'altra attribuita recentemente al D\u00fcrer.\nNel 1995 \u00e8 stato benedetto il nuovo altare e l'ambone in marmo di Carrara con fregi in bronzo dorato opera del professore Gismondi e nel 2000 \u00e8 stato benedetto il nuovo portone ornato con grandi pannelli in bronzo che raccontano la vita del santo precursore di Cristo, protettore della citt\u00e0.\nChiesa di San Vito.\nSan Vito \u00e8 il patrono della citt\u00e0. L'edificio \u00e8 risalente al XVI secolo, Nell'attuale sito o nelle attigue vicinanze esisteva una chiesa dedicata a san Lorenzo, gi\u00e0 protettore dell'antica Gulfi unitamente a santa Maria la Vetere. Dal 1500 San Vito fu patrono del paese, ma nel 1550 il patronato principale torn\u00f2 a santa Maria la Vetere. Nei secoli il tempio, bench\u00e9 di piccole dimensioni, fu abbellito pi\u00f9 volte e impreziosito con addobbi e opere d'arte pregevoli, tele e sculture eseguite dai pi\u00f9 bravi concittadini.\nSociet\u00e0.\nLingue e dialetti.\nOltre alla lingua ufficiale italiana, a Chiaramonte Gulfi si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nEconomia.\nL'attivit\u00e0 principale \u00e8 quella del settore agricolo, sia come produzione diretta, sia come trasformazione dei prodotti. La produzione consiste principalmente in ortaggi, mandorle e olive. Viene praticato l'allevamento dei maiali e la trasformazione della carne suina in salumi tipici (principalmente la salsiccia).\nViticoltura.\nLe uve da tavola prodotte nel territorio di Chiaramonte Gulfi fanno parte dell'Uva da tavola di Mazzarrone a cui \u00e8 stato attribuito il marchio di origine IGP, mentre le uve destinate alla vinificazione vengono anche impiegate per la produzione del Cerasuolo di Vittoria, che \u00e8 un vino a Denominazione di Origine Controllata e Garantita.\nOlivicoltura.\nIl territorio di Chiaramonte Gulfi \u00e8 anche ricco di oliveti ed oleifici che ricadono nel comprensorio del 'Consorzio D.O.P. Monti Iblei' che tutela e garantisce l'eccellente qualit\u00e0 dell'Olio Extravergine di Oliva prodotto nell'area dei Monti Iblei. L'olio di oliva della zona ha vinto numerosi premi internazionali confermandosi uno tra i migliori oli del mondo.\nIndustria.\nLa piccola zona industriale dove sono presenti industrie artigianali per la produzione di scarpe, sedie, carpenteria metallica si sta sviluppando a valle del paese, lungo la SP.7 che porta alla SS 514 (Strada a scorrimento veloce) che mette in comunicazione Ragusa e Catania.\nInfrastrutture e trasporti.\nStrade.\nIl paese \u00e8 collegato a Ragusa dalla SP.10 e a Comiso dalla SP.7. L'arteria stradale pi\u00f9 importante che attraversa il territorio comunale \u00e8 la Strada statale 514 di Chiaramonte che va dal capoluogo ibleo a Catania.\nFerrovie.\nChiaramonte Gulfi fu servita dalla Ferrovia Siracusa-Ragusa-Vizzini fino al 1949, anno in cui fu chiusa la tratta \"Bivio Giarratana - Ragusa\". La stazione di Chiaramonte Gulfi si trova a 3\u00a0km dal paese ed \u00e8 stata convertita in un'attivit\u00e0 commerciale durante gli anni '90.\nMobilit\u00e0 urbana.\nIl servizio urbano di Chiaramonte \u00e8 fornito dall'AST che opera un servizio limitato ad una linea che unisce Chiaramonte al suo quartiere di espansione \"Villaggio Gulfi\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nIl comune \u00e8 gemellato con Clermont sull'Oise (Francia), luogo di origine del fondatore del paese, il conte Manfredi Chiaramonte."}
{"id": "31773", "revid": "292162", "url": "https://it.wikipedia.org/wiki?curid=31773", "title": "Giarratana", "text": "Giarratana (\"Iarratana\" in ) \u00e8 un comune italiano di abitanti del libero consorzio comunale di Ragusa in Sicilia.\nGeografia fisica.\nTerritorio.\nGiarratana \u00e8 il pi\u00f9 piccolo comune della provincia di Ragusa. Ha una posizione che guarda verso mezzogiorno, un clima mitigato dalla presenza di un anello di colline attorno. Posto sulle pendici del Monte Lauro, \u00e8 attraversato da diversi corsi d'acqua, tutti confluenti nel fiume Irminio, che lambisce il centro abitato. Dista una ventina di chilometri da Ragusa.\nStoria.\nTracce preistoriche, probabilmente dei siculi, risalenti al II millennio a.C. sono state ritrovate in localit\u00e0 Scalona e pi\u00f9 recenti a Donna Scala. Sulla cima del Monte Casale, in posizione strategica dominante la valle dell'Irminio, si trovava la citt\u00e0 greca di Casmene, avamposto militare di Siracusa . In tale citt\u00e0 si venerava forse il dio Ares, poich\u00e9 sono state trovate armi nel tempio cittadino. La polis aveva un impianto urbanistico composto da 38 strade parallele orientate nord-sud ed era munita di una cinta muraria lunga 3,4\u00a0km. Vicino Giarratana in \"Contrada Orto\", durante il XIX secolo, \u00e8 stata ritrovata una villa di epoca romana tardo-imperiale con mosaici pavimentali lungo la via \"regia trazzera\". Il paese, di cui non restano tracce, alcuni storici antichi lo ritenevano nominato da Cicerone.\nDal periodo normanno ci sono le prime tracce scritte su Giarratana. La cittadina fece parte della Contea di Ragusa con Goffredo figlio di Ruggero I; in questi anni inizi\u00f2 la fortificazione del paese, con mura e un castello, anche se Giarratana solo agli inizi del XIII secolo fu inserito nell'elenco dei \"castella di Sicilia\". Durante il regno dell'Imperatore Enrico IV di Germania Giarratana divenne feudo, dal 1195 in poi, di Rinaldo D'Aquaviva, un parente dell'imperatore stesso. Il paese \u00e8 stato retto da importanti famiglie nel basso Medioevo; i pi\u00f9 importanti feudatari furono Gualtiero di Caltagirone, Nicola Lancia, Nicola Alagna e Sancio Heredia.\nIl borgo prese parte ai Vespri Siciliani schierandosi contro gli Angioini che furono massacrati nel 1299 dagli Aragonesi dopo una battaglia, che diede il nome a una contrada: Porta dei Francesi. Nel 1308 il Vaticano cit\u00f2 il paese poich\u00e9 la gi\u00e0 antica chiesa di San Bartolomeo, patrono ab antiquo, contribuiva alla decima, una tassa medievale. Nel 1400, a seguito della partecipazione di Giarratana alla rivolta contro re Martino I, con Bernardo Cabrera, il feudo fece parte della Contea di Modica, il conte per\u00f2 dovendo pagare alcuni debiti vendette Giarratana a Niccol\u00f2 Caseggia che poi la vendette di nuovo alla famiglia Settimo. Questa famiglia, di origine pisana, compr\u00f2 la baronia di Giarratana nel 1454. Nel paese furono costruite nuove chiese, che si aggiunsero a quelle gi\u00e0 esistenti, per un totale di ben 12 chiese.\nNel 1559 Carlo Settimo, per essersi distinto nella lotta contro i turchi, ottenne l'elevazione del feudo da baronia a marchesato. L'importanza di Giarratana crebbe notevolmente con la signoria dei Settimo, tanto che papa Alessandro VII nel 1600 \"vendette\" il corpo della santa ai signori di Giarratana; il corpo di Santa Ilaria fu in verit\u00e0 acquistato a Roma dal sacerdote Antonio Distefano. Il corpo oggi \u00e8 custodito nella secolare chiesa di San Bartolomeo. Per quanto concerne l'acquisto del corpo di Santa Ilaria cfr. \"Documenti per la storia della chiesa di S. Bartolomeo apostolo di Giarratana nel '600\" Ragusa 2010, pag. 14; il sacerdote Antonino Distefano, come attestano alcuni documenti esaminati nell'opera citata (pag. 43, 57) acquist\u00f2 \"suo munere\" (prima del 1667) il corpo della martire da papa Alessandro VII (Fabio Ghigi). Nel 1686 fu castellano di Giarratana don Giuseppe Distefano, nobile dei b.ni di Cutolia. Nel 1644 la Madonna della Neve venne proclamata, per ordina regio, Patrona della citt\u00e0.\nIl nome precedente al terremoto del 1693 era \"Cerretanum Jarratanae\". L'antico centro abitato poi chiamato \"Terravecchia\" era pi\u00f9 a Nord, in prossimit\u00e0 del Monte Lauro. In seguito al terremoto del 1693, che rase al suolo l'intero val di Noto e che caus\u00f2 541 vittime, la nuova \"Giarratana\" venne ricostruita pi\u00f9 a sud, sulle falde di una ridente collina chiamata \"Poju di li disi\". Il 26 agosto 1693 nacque ufficialmente la nuova Giarratana. Con un atto notarile Donna Pasqua vendette ai giurati di Giarratana la collina dove sorger\u00e0 l'attuale cittadina. Prime fra tutte si iniziarono ad edificare le chiese, nella stessa posizione che avevano nell'abitato pre terremoto. A nord la basilica di Sant'Antonio abate, a sud la chiesa di San Bartolomeo e, in posizione centrale, la Chiesa Madre dedicata a Maria SS Annunziata e San Giuseppe.\nNel 1703 il marchese Girolamo Settimo inizi\u00f2 la costruzione di un palazzo signorile sulla sommit\u00e0 della collina; di tale struttura, chiamata dai giarratanesi castello, rimangono solo i ruderi. I marchesi risiedettero pochi anni nel palazzo, che gi\u00e0 agli inizi dell'Ottocento era decaduto. Le altre famiglie benestanti di Giarratana divennero la nuova aristocrazia latifondista; si ricordano i Barone, i Dell'Agli, i Calafato e i Cannizzo.\nSociet\u00e0.\nLingue e dialetti.\nOltre alla lingua ufficiale italiana, a Giarratana si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nEventi.\nSant'Antonio Abate.\nGrande \u00e8 la partecipazione alla liturgia del 17 gennaio che d\u00e0 il via alle festivit\u00e0 annuali del paese. La festa di Sant'Antonio Abate trae la sua origine nella povera economia agricola. Al Grande Santo ricorrevano umili contadini e pastori, ci\u00f2 legato al fatto che la Chiesa gli ha riservato il protettorato sugli animali. A tal proposito, Giarratana conserva l'originalit\u00e0 della benedizione degli animali, i quali vengono portati, durante il vespro e dopo la prima processione che sosta in Chiesa Madre, al cospetto della secolare e artistica statua.\nLa mattina il fragore dei colpi a cannone, lo scampanio solenne delle campane della Basilica e il giro per le vie cittadine del corpo bandistico annunciano il giorno della festa. Il Corso Umberto, via che conduce fino alla Basilica del Santo, diventa un brulicare di fedeli che vanno ad assistere alla Solenne Celebrazione Eucaristica delle ore 11.00. Alle 12.00 il simulacro del Santo, caricato sulle spalle dei devoti, attraversa la navata centrale e al grido \"viva Sant'Antoni\" fa la sua uscita dalla Basilica. I rintocchi dell'antica campanella d'argento, le note della banda musicale, accompagnano i fuochi pirotecnici, il suono delle campane e la pioggia di \"nzajare\u1e0d\u1e0di\" creando un'atmosfera suggestiva. Inizia la processione, che vede il simulacro portato tra le stradine del centro storico. Nel pomeriggio la tradizionale benedizione degli animali davanti al sagrato della Chiesa, la quale fa rivivere il senso pi\u00f9 naturale e antico della festa: protezione che un tempo i contadini chiedevano e ricevevano per i propri animali, ricordo ancora vivo della Sicilia rurale. A ci\u00f2 segue la tradizionale \u201ccena\u201d con tipici dolci offerti al Santo e venduti all'asta. La sera, verso le 20.00 Sant'Antonio Abate ritorna tra le vie di Giarratana, attraversando la parte nuova dell'abitato per ritornare nella sua Basilica.\nS. Giuseppe.\nIl 19 marzo e il 19 settembre ricorre la festa in onore del Santo Patriarca San Giuseppe, protettore che unisce tutti i cittadini in una festa molto antica, di umili origini, ricca di devozione e spiritualit\u00e0.\nIl fulcro dei festeggiamenti si ha solitamente in Chiesa Madre, qui si svolgono le celebrazioni liturgiche e si effettua l'uscita a spalla del Santo alle ore 12:00 in punto. Con la processione diurna S. Giuseppe va a far visita alla Madonna nella Chiesa di S. Antonio e giunge successivamente a S. Bartolo. La processione continua per i suggestivi vicoli stretti e ripidi della parte alta del paese per far nuovamente ritorno nella Chiesa Madre.\nIl pomeriggio si svolge la tradizionale cena dove i tipici dolci e piatti vengono offerti al Patriarca e venduti all'asta. La sera il Santo riesce dalla Chiesa per la processione serale ma non pi\u00f9 portato a spalla ma trainato da un carro motorizzato e accompagnato dalla banda cos\u00ec come la mattina.\nAl termine della processione, il rientro in Chiesa Madre viene accompagnato da scoppiettii di cannone e dalle note finali della banda \u201cV. Bellini\u201d.\nMaria SS. della Neve Patrona di Giarratana.\nIl 5 agosto di ogni anno, grande festa a Giarratana in onore di Maria SS. Della Neve celeste Patrona della cittadina. Lo splendido simulacro della Madonna, custodito nella basilica di S. Antonio Abate, viene tradizionalmente portato in processione il 5 agosto di ogni anno, a meno di venti giorni dall'altra grande festa, quella del patrono S. Bartolomeo apostolo.\nAlla festa della Madonna della Neve vi \u00e8 grande partecipazione di fedeli, e numerosi sono i devoti impegnati nel portare per le vie del paese il simulacro della Madonna sul suo artistico fercolo.\nAlle 12.00, le campane della basilica cominciano ad oscillare invitando il popolo a festeggiare la solenne uscita della patrona, preceduta dall\u2019antico stefardo dell\u2019Arcicofraternita, con lo sparo di numerosi nastri multicolori (\"nzajare\u1e0d\u1e0di\"), il suono della banda musicale e l'applauso disteso dei fedeli accorsi per salutare la Vergine Maria.\nI devoti, dopo aver alzato in aria il fercolo, con le braccia tese, e dopo aver compiuto diverse manovre avanti e indietro davanti alla basilica, partono in corsa e affrontano la salita con grande determinazione, concludendo in cima con l'applauso generale degli astanti. Inizia cos\u00ec la processione, che si dirige quasi subito, dopo esser passata davanti alla chiesa madre, verso la chiesa di S. Bartolomeo Apostolo. L\u00ec, si assiste alla suggestiva salita alla Chiesa di S. Bartolomeo, attraverso una ripidissima rampa di scale. Quest'operazione richiede la collazione di esterni, infatti, molti si riuniscono attorno al fercolo nel tentativo di sorreggerlo, di spingerlo, di alzarlo, fin quando non si trover\u00e0 all'interno della Chiesa nella quale si assister\u00e0 solo a qualche minuto di preghiera, in presenza del Patrono esposto sull'altare maggiore.\nSuccessivamente si ricomincia la processione che continua per le vie del paese, attraversa vicoli e strade, e risale verso la Chiesa Madre, dove il fercolo e la Madonna verranno ospitati. Il pomeriggio si svolge la tradizionale cena dove i tipici dolci e piatti vengono offerti alla Patrona e venduti all'asta. In serata, un'altra processione conclude i festeggiamenti. A mezzanotte circa un grandioso spettacolo pirotecnico chiude i festeggiamenti patronali.\nLa sagra della cipolla.\nA Giarratana una tradizione antichissima che, da 39 anni a questa parte, si perpetua con l'organizzazione di una sagra in grado di mettere in vetrina le peculiarit\u00e0 di un ortaggio che, proprio nel centro montano dell'area iblea, trova la sua magnificenza.\nAccadr\u00e0 anche quest'anno, con la \u201cSagra della Cipolla\u201d edizione 2017, in programma il 14 agosto.\nI preparativi per la festa cominciano giorni prima con la preparazione di piatti tipici a base di cipolla, ad esempio la focaccia.\nPochi giorni prima della sagra vengono allestiti degli stand nei quali la cipolla viene cucinata e servita in ogni modo, cotta, cruda, accompagnata da formaggio, vino e altre bont\u00e0.\nOltre a questi vengono allestiti altri stand con i prodotti tipici del paese come ad esempio: il torrone \u201cTrapani\u201d, il miele di \u201cRoccuzzo\u201d, l'origano di \u201cDrago\u201d, l'olio, il pat\u00e9 e le olive di \u201cAngelica\u201d, il formaggio-pecorino di \u201cLissandrello\u201d e \u201cTuminello\u201d e i buoni biscotti del \u201cForno delle tradizioni\u201d.\nTutto ci\u00f2 costituir\u00e0 il momento clou di questa 35\u00aa edizione che, come ogni anno, \u00e8 in grado di richiamare migliaia di persone sino a far diventare Giarratana un punto di riferimento insostituibile dell'area iblea in occasione della vigilia di Ferragosto. A rendere ancora pi\u00f9 suggestivo l'appuntamento il grande concerto che, come ogni anno, si tiene in piazza \u201c13 ottobre 1902\u201d, nel cuore di Giarratana. A fine serata viene premiata la cipolla pi\u00f9 grossa che quest'anno ha raggiunto il peso di 1.800\u00a0g.\nTanti altri sono i momenti che caratterizzeranno la giornata del 14 agosto, a cominciare dalle visite guidate al museo a cielo aperto oltre all'esposizione di mostre di manufatti in terracotta presso l'aula consiliare. Senza dimenticare la rassegna sui prodotti tipici dell'artigianato ibleo, l'esposizione al palazzo Barone di manufatti e filati, nel quartiere \"Cuozzu\", e nei bassi dell'altro palazzo Barone, in via XX Settembre.\nLa cipolla per Giarratana risulta essere motore di sviluppo economico, e per questo non possiamo non dedicarle una sagra con tutti gli onori.\nS. Bartolomeo apostolo.\nOgni anno molti emigrati rientrano a Giarratana il 24 agosto per la festa di S. Bartolomeo, patrono principale \"ab antiquo\" di Giarratana. Questa ha inizio il 16 agosto, quando il suono delle campane, suonate a mano, della Chiesa del Santo Patrono, tra lo sparo di 24 colpi a cannone, annunciano la discesa della \"vara\" del Patrono, che lascia l'altare maggiore della Chiesa di San Bartolomeo di Giarratana, dove \u00e8 stata custodita per un intero anno, per essere posta nella navata centrale.\nUna settimana intera di festeggiamenti, ricca di eventi e spettacoli. Evento culminante \u00e8 quello della secolare Fiera di San Bartolomeo (\"a fera r\u00f4 patronu\") la quale si svolge il 21 agosto con la promozione di prodotti tipici locali, agricoli e per l'allevamento.\nIl 24 agosto la santa messa delle ore 11:00 viene celebrata dal Vescovo di Ragusa. A seguire la tradizionale \"Sciuta\" del simulacro di mezzogiorno con lo sparo di mortai e il lancio degli \"nzajare\u1e0d\u1e0di\" accompagnato dal corpo musicale \u201cV. Bellini\u201d. Tutti i devoti che portano il santo vestono con magliette rosse.\nIn un clima di gran confusione e di commozione san Bartolomeo inizia la discesa di quei ripidissimi diciannove gradini.\nUna muraglia umana ne accompagna l'arrivo in strada. La processione inizia il suo lento camminare, scandito dal suono della campana d'argento, tra il quartiere antico \"u cuozzu\". Di pomeriggio sono tanti i cittadini che offrono i prodotti di qualsiasi genere alimentare per la tradizionale Cena.\nA concludere \u00e8 la processione serale, che riprende il cammino interrotto la mattina fino a sera inoltrata. Subito dopo l'entrata tutti i cittadini si recano verso la villa comunale del paese per assistere a fantastici fuochi d'artificio.\nIl presepe vivente.\nNel momento pi\u00f9 magico dell'anno, Giarratana diventa un presepe incantato. Un intero paese rivive il natale attraverso \"Quadri viventi\" di intensa suggestione.\nNe sono attori gli stessi cittadini, riappropriatisi di luoghi e tradizioni dei loro padri. Ed ecco, al calar della sera e al chiarore di lumi a petrolio e candele, animarsi vicoli, abitazioni e botteghe; ecco riprender vita tutto un mondo, quello fra la fine dell'Ottocento e i primi del Novecento, tipicamente rurale e artigianale.\nI numerosi visitatori, si inoltrano a piccoli gruppi lungo un percorso prestabilito nel quale i quadri viventi hanno un'appropriata cornice. Nelle strade di Terravecchia, gli uomini, le donne e i bambini che indossano costumi d'epoca e lavorano con gli strumenti e gli arnesi degli antichi mestieri scomparsi, rievocano il passato di questa cittadina.\nUn tempo in cui gli agricoltori, le massaie, gli artigiani e gli allevatori seguivano i ritmi del giorno e della notte, e la loro vita scorreva in sintonia con la resa dei raccolti nei campi, le feste tradizionali e le antiche consuetudini.\nI paesani rappresentano con genuinit\u00e0 l'autenticit\u00e0 di questo evento che, ogni anno, regala un momento magico ai visitatori.\nLa grotta della Nativit\u00e0 \u00e8 ambientata alla sommit\u00e0 dell'abitato antico di Giarratana, fra i ruderi del Castello dei Marchesi Settimo, noto in paese come \"U Castie\u1e0d\u1e0du\", simbolo della cittadina montana.\nIn quest'ultima scena, che riassume tutte le altre, il silenzio diventa protagonista, rispetto ai suoni, agli odori, alla musica, ai gesti quotidiani che fanno parte integrante degli altri quadri viventi.\nIl tutto si svolge all'interno del \"museo a cielo aperto\", che si trova nella parte pi\u00f9 antica della citt\u00e0, \"U Cuozzu\". \u00c8 uno spazio dedicato alla civilt\u00e0 contadina e artigiana ed \u00e8 suddiviso in 15 ambienti rappresentanti la quotidianit\u00e0, i costumi, gli usi delle arti e degli antichi mestieri.\nDella masseria \u00e8 ricostruita la stanza in cui si cucina il pane, il formaggio, e la ricotta cucinata con l'attrezzo chiamato \"a caurara\" 'la caldara'. Nella casa del contadino sono riposti gli aratri, \"u mazziaturi\" per i cereali e il carretto (\"u carrettu\") per trasportare i prodotti della terra. L'ambiente familiare \u00e8 il regno della massaia che utilizza gli attrezzi caratteristici come \"u scanaturi\", \"a maidda\" e \"a sbriula\" mentre la biancheria lavata viene stesa ad asciugare sul \"circu r\u00e2 conca\".\nEconomia.\nQuasi totalmente agricola, con produzione di frumento, olio, legumi, mandorle. Si mette in evidenza la produzione di cipolle bianche a cui \u00e8 dedicata una festa.\nTipico il torrone bianco, ottenuto con mandorle e miele locale; oggi il torrone si produce anche nelle variet\u00e0 ricoperte di cioccolata bianca e scura.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31775", "revid": "533647", "url": "https://it.wikipedia.org/wiki?curid=31775", "title": "Modica", "text": "Modica (\"M\u00f2dica\" in ) \u00e8 un comune italiano di abitanti del libero consorzio comunale di Ragusa in Sicilia.\nCitt\u00e0 di origini neolitiche, fino al XIX secolo \u00e8 stata capitale di una contea che ha esercitato una vasta influenza politica, economica e culturale. Il suo centro storico, ricostruito a seguito del devastante terremoto del 1693, costituisce uno degli esempi pi\u00f9 significativi di architettura tardo barocca.\nPer i suoi capolavori la citt\u00e0 \u00e8 stata inclusa nel 2002, insieme ad alcuni centri del Val di Noto, nella lista dei patrimoni dell'umanit\u00e0 dell'UNESCO.\n\u00c8 nota anche per la produzione del tipico cioccolato.\nGeografia fisica.\nTerritorio.\nM\u00f2dica, il cui nome originerebbe dal fenicio \"M\u00f9tika\" (albergo, dimora: chiara l'analogia con la fenicia \"Utica\", citt\u00e0 dove si diede la morte Catone Uticense) o dal siculo \"M\u00f9rika\" (roccia nuda, non coltivabile), chiamata in seguito dai greci, \u00e8 situata 15\u00a0km a sud del capoluogo di provincia, ed il suo territorio urbano si sviluppa su un esteso altopiano solcato da profondi canyon (detti localmente \"cave\"). La citt\u00e0 sorge sulla confluenza di due fiumi a carattere torrentizio che dividono l'altopiano in quattro colline: Pizzo a nord, Idria ad ovest, Giganta ad est e Monserrato a sud.\nI due fiumi, Pozzo dei Pruni e Janni Mauro (ormai asciutti e coperti nel tratto urbano), si uniscono a formare il Modicano, il cui alveo \u00e8 stato coperto nei primi del Novecento divenendo l'odierno Corso Umberto I, asse principale della citt\u00e0. Il Modicano aveva dignit\u00e0 di fiume perenne, fino ai primi decenni del Novecento, in quanto alimentato da sorgenti permanenti, fra cui la pi\u00f9 cospicua quella della Fontana Grande, la quale con le sue acque permetteva che fra il Cinquecento e l'Ottocento, lungo le rive del , come lo chiam\u00f2 il geografo greco Tolomeo nel II secolo dopo Cristo, sorgessero nel tratto modicano del fiume ben 23 mulini ad acqua. In seguito sorsero i mulini industriali, e l'acqua delle sorgenti fu incanalata nella rete idrica cittadina. Dal Settecento alla fine dell'Ottocento, la presenza lungo gli argini dei torrenti di 17 ponti, che consentivano il transito di uomini, animali e carri da un lato all'altro, fece s\u00ec che in una delle prime edizioni, quella del 1934, dell\"Enciclopedia Treccani\", Modica fosse definita \u00abla citt\u00e0 pi\u00f9 singolare d\u2019Italia, dopo Venezia\u00bb, riportando l'impressione che la citt\u00e0 aveva suscitato all'abate Paolo Balsamo da Palermo, nel 1808. Il nucleo urbanistico pi\u00f9 antico \u00e8 situato sulla collina (il cui promontorio \u00e8 sormontato dai resti del Castello medievale) che separa i due torrenti, e sui versanti da essi creati. Il Comune di Modica gode di un vastissimo territorio comunale sviluppato in senso longitudinale, che partendo dalle pendici dei Monti Iblei, con un'altezza sul livello del mare compresa fra i 500 e i 550 metri, nei pressi dei comuni montani di Giarratana, Monterosso Almo e Palazzolo Acreide, degrada lentamente fino alla costa che si affaccia sul Canale di Sicilia, con le sue due frazioni marinare di Maganuco e Marina di Modica. Il punto pi\u00f9 alto del centro urbano, con i suoi s.l.m., corrisponde al campanile della chiesa di San Giovanni Evangelista a Modica Alta, mentre la sede comunale, a Modica Bassa, si trova a 296 m. di altezza sul livello del mare. Comprende anche un'isola amministrativa, acquisita nel 1950 da Noto insieme a tutti gli altri territori di quest'ultimo comune che si trovavano alla destra del fiume Tellaro (tranne la contrada San Giacomo, che fu aggregata a Ragusa).\nClima.\nIl territorio comunale si divide in due zone climatiche ovvero la meridionale, o costiera, e la settentrionale, o montuoso-collinare. Il clima a Modica \u00e8 mite e la neve rappresenta un evento raro nella parte bassa della citt\u00e0, ma pi\u00f9 frequente nella parte alta e sull'altopiano, dove ogni anno pu\u00f2 verificarsi un evento nevoso anche senza accumulo; alcune nevicate storiche e pi\u00f9 consistenti risalgono al 1895 (febbraio), 1905, 1909, 1929, 1956 (febbraio), 1979, 1985 (febbraio), 1998 e 2005 (26 gennaio). Intensissima e della durata di molte ore \u00e8 stata la nevicata che ha ricoperto di una coltre di oltre 30\u00a0cm di neve l'intera citt\u00e0, nella nottata di Capodanno 2015, dall'una alle sei del mattino circa. Frequente \u00e8 nella zona montuosa la formazione di brina e di gelo, mentre \u00e8 rara la formazione di banchi di nebbia notturni nell'altopiano. La temperatura media annua \u00e8 di circa nella parte bassa) e 16\u00a0\u00b0C nella parte alta, con una media a gennaio di 9\u00a0\u00b0C nella parte bassa ed 8\u00a0\u00b0C nella parte alta (con temperature solitamente inferiori ai 4\u00a0\u00b0C durante la notte), e una media a luglio di 26 gradi. L'estate \u00e8 calda ma asciutta e ventilata, soprattutto nelle parti pi\u00f9 alte della citt\u00e0 (oltre i ). L'inverno \u00e8 fresco e piovoso, con una pluviometria media annuale di circa concentrati nel periodo autunno-inverno ed anche in parte della primavera.\nElementi caratteristici.\nModica, come altri centri storici del Val di Noto, deve la sua particolare configurazione urbana alla non comune conformazione del territorio combinata ai vari fenomeni di antropizzazione. Molte abitazioni della parte vecchia della citt\u00e0, addossate le une sulle altre, sono spesso l'estensione delle antiche grotte, abitate fin dall'epoca preistorica. Sono state censite circa 700 grotte che una volta erano abitate, o comunque adibite a qualche uso, fra quelle visibili e quelle \"inglobate\" in nuove costruzioni. Di notevole rilevanza storica \u00e8 l'ottimo stato di conservazione, in pieno centro storico, della necropoli del \"Quartiriccio\", al quartiere Vignazza, con alcune decine di tombe a forno scavate nella roccia, risalenti al 2200 a.C.\nIl tessuto urbano, adagiato sui fianchi delle due vallate e sui pianori delle colline sovrastanti, \u00e8 un intrigo di casette, viuzze e lunghe scale, che non possono non ricordare l'impianto medievale del centro storico, tutto avviluppato intorno allo sperone della collina del Pizzo, sul quale poggiava inaccessibile il Castello. \u00abModica \u00e8 un\u2019inaspettata meraviglia\u2026 \u00c8 un effetto bizzarro, unico, qualcosa di addirittura irreale come visto nel prisma deformante del sogno, come un immenso fantasmagorico edifizio di fiaba, il quale, anzich\u00e9 di piani, fosse fatto di strati di case. Da questo accastellarsi, svettano campanili e campanili\u00bb: con queste parole il poeta e scrittore veronese Lionello Fiumi descriveva il suo stupore nel raccontare sulle pagine di un quotidiano il suo viaggio a Modica negli anni sessanta del Novecento. Le chiese solitamente non si affacciano su piazze, ma su scenografiche scalinate modellate sui declivi delle colline.\nLo stile prevalente dei monumenti \u00e8 quello comunemente identificato come tardo barocco, ma pi\u00f9 specificatamente, per quel che riguarda Modica, dobbiamo parlare del Barocco siciliano della Sicilia sud orientale, quello successivo al catastrofico terremoto del Val di Noto del 1693. L'aspetto molto caratteristico del centro storico \u00e8 stato turbato da alcuni scempi edilizi succedutisi dagli anni sessanta agli anni Ottanta ad opera di alcuni imprenditori edilizi poco coscienziosi, con il permesso di una classe politica non sempre all'altezza del proprio ruolo.\nAltro elemento caratterizzante il territorio, in particolare la campagna, \u00e8 la fitta rete di \"muri a secco\" che delimita gli appezzamenti di terreno, trapunti di maestosi alberi di carrubo, molto frequenti in tutto il territorio provinciale (maggior produttore italiano del suo frutto). La ragione della fitta maglia di muri a secco va ricercata nella precoce formazione di una classe di piccoli proprietari terrieri, che dalla prima met\u00e0 del Cinquecento frazionarono un immenso feudo, la Contea di Modica, corrispondente grosso modo al territorio dell'odierna Provincia di Ragusa, delimitando le nuove propriet\u00e0 con tali recinti.\nCome retaggio ed eredit\u00e0 di una bizzarria storica, che ha privato Modica della sua secolare centralit\u00e0 politica, amministrativa e culturale, la citt\u00e0 conserva una sua autonomia comprensoriale. Per esempio, quando nel 1955 fu istituita la Diocesi di Ragusa, la citt\u00e0 di Modica, insieme alle limitrofe Scicli, Pozzallo e Ispica, rimase a far parte della Diocesi di Noto, a cui appartiene dal 1844. Inoltre la citt\u00e0 ha mantenuto fino al 2015 il suo storico Tribunale, che risaleva al 1361. Le Istituzioni e le strutture scolastiche, sanitarie e giudiziarie, pertanto, continuano ad essere un punto di riferimento per le popolazioni della parte orientale della provincia iblea, oltrech\u00e9 dell'intero distretto geografico sud orientale dell'Isola.\nOrigini del nome.\nIl sito di Modica, che i Greci chiamarono , e i Romani \"Mothyca\", poi \"Motyca\", \"M\u016dt\u0233c\u0113\" (da quest'ultima denominazione deriva il toponimo per gli abitanti usato da Cicerone: \"Mutycense\") e infine \"Mutica\", fu popolato prima dai Sicani, poi per un certo periodo anche dai Fenici, in seguito stabilmente dai Siculi. Secondo quanto si pu\u00f2 dedurre dai frammenti di Ellanico e Filisto, riferiti alla discesa dei Siculi dal Lazio, e conseguente occupazione della Sicilia orientale a scapito dei Sicani, la vera e propria fondazione delle citt\u00e0 sicule in questa porzione dell'isola si pu\u00f2 fare risalire a 80 anni prima della guerra di Troia, quindi verso il 1360 avanti Cristo.\nDurante il periodo islamico e fino al XIV-XV secolo, la citt\u00e0 veniva citata nei documenti ufficiali col nome di \"Mohac\" o \"Mudiqah\".\nAnche in la citt\u00e0 \u00e8 detta \"M\u00f2dica\" e i suoi abitanti \"mudicani\" ma, nel dialetto locale contraddistinto da rotacismo e dittongazione, la dizione \u00e8 \"Mu\u00f2rica\" e l'etnico \"muricani\".\nMonumenti e luoghi d'interesse.\nArchitetture religiose.\nDuomo di San Giorgio.\nIl Duomo di San Giorgio in Modica viene spesso indicato e segnalato come monumento simbolo del Barocco siciliano tipico di questo estremo lembo d'Italia. La chiesa di San Giorgio, inserita nella Lista Mondiale dei Beni dell'Umanit\u00e0 dell'UNESCO, \u00e8 il risultato finale della ricostruzione sei/settecentesca, avvenuta in seguito ai disastrosi terremoti che colpirono Modica nel 1542, nel 1613 e nel 1693 (il pi\u00f9 grave, vedi Terremoto del Val di Noto); lievi danni apportarono i sismi nell'area iblea succedutisi nel corso del Settecento e nel 1848.\nL'imponente facciata a torre, che si eleva per un'altezza complessiva di 62 metri, fu costruita a partire dal 1702 e completata, nel coronamento finale e con l'apposizione della croce in ferro sulla guglia, nel 1842[12].\nLa facciata attuale - dalle sorprendenti analogie con la coeva \"Katholische Hofkirche di Dresda\" - fu realizzata modificando, forse anche con parziali demolizioni, quella secentesca preesistente, di cui non abbiamo documenti o disegni ma che aveva resistito alla forza del terremoto. Peraltro mai furono sospese le attivit\u00e0 liturgiche nel Duomo, salvo qualche mese dopo il tremendo terremoto del 1693 che ne aveva fatto crollare i tetti, ripristinati i quali gi\u00e0 nel 1696, alla visita pastorale del vescovo di Siracusa, la chiesa era nel pieno esercizio delle sue funzioni.\nLa cupola s'innalza per 36 metri. Una scenografica scalinata di 164 gradini, disegnata per la parte sopra strada dal gesuita Francesco Di Marco nel 1814 e completata nel 1818, conduce ai cinque portali del tempio, che fanno da preludio alle cinque navate interne della chiesa, che ha pianta basilicale a croce latina e tre absidi dopo il transetto. La parte della scalinata sotto il Corso San Giorgio fu progettata nel 1874 dall'architetto Alessandro Cappellani Judica e completata nel 1880. La prospettiva frontale di tutto l'insieme \u00e8 arricchita da un giardino pensile su pi\u00f9 livelli, detto Orto del Piombo, costeggiato dalla scalinata monumentale, e compone una scenografia che ricorda Trinit\u00e0 dei Monti in Roma.\nL'interno della chiesa \u00e8 a cinque navate, con 22 colonne sormontate da capitelli corinzi. Il tempio \u00e8 dedicato ai martiri san Giorgio e sant'Ippolito, e fra le navate vi si possono ammirare un monumentale organo con 4 tastiere, 80 registri e 3000 canne, perfettamente funzionante, costruito tra il 1885 e il 1888 dal bergamasco Casimiro Allieri; un dipinto di scuola toscana, \"L'Assunta\" del tardo-manierista fiorentino Filippo Paladini (1610); una pittura naif su legno, \"La Nativit\u00e0\" del pittore milanese Carlo Cane (1615-1688), della seconda met\u00e0 del Seicento; la tela (1671) del \"Martirio di Sant'Ippolito\" del Cicalesius, una statua marmorea di scuola gaginiana, la \"Madonna della Neve\" della bottega di Bartolomeo Berrettaro e Giuliano Mancino, del 1511; il polittico dell'altare maggiore, composto da ben 10 tavole, attribuite per molto tempo al messinese Girolamo Alibrandi come opera del 1513. Ma gli storici dell'arte del Novecento e gli studiosi contemporanei hanno attribuito in maniera definitiva l'opera al pittore tardo manierista modicano (per matrimonio) Bernardino Nigro (1538 - 1590), datandola 1573; le pale raffigurano le scene della Sacra Famiglia e della vita di Ges\u00f9, dalla Nativit\u00e0 fino alla Resurrezione e all'Ascensione, oltre a 2 riquadri con le classiche iconografie dei due santi cavalieri, San Giorgio che sconfigge il Drago, e San Martino che divide il proprio mantello con Ges\u00f9, che gli si presenta sotto le vesti di un povero accattone.\nDuomo di San Pietro.\nUn documento del vescovo di Siracusa ne attesta l'esistenza in sito nel 1396, ma la data della sua prima edificazione \u00e8 da collocarsi dal 1301 al 1350 circa, come attestato dallo storico secentesco Placido Carrafa. Eretta in collegiata con bolla di Clemente VIII del 2 gennaio 1597, due secoli dopo per Decreto Regio di Carlo III di Borbone (1797), ed in seguito a secolare disputa, \u00e8 stata dichiarata Chiesa Madre al pari di San Giorgio, la chiesa \"ufficiale\" dei Conti. Fa parte anch'essa della lista dei Monumenti Bene dell'Umanit\u00e0 dell'UNESCO.\nChiesa di Santa Maria del Ges\u00f9.\nLa chiesa di Santa Maria del Ges\u00f9 (1478-1481) e l'annesso convento (1478-1520), Monumento Nazionale, resistiti a vari terremoti, appartennero ai Frati Francescani Minori Osservanti. La chiesa conserva uno splendido chiostro a due ordini in stile tardo-gotico, con tante colonnine variamente decorate e ognuna diversa dall'altra. La chiesa fu costruita restaurando un preesistente edificio francescano gi\u00e0 presente almeno dal 1343, e grazie alla volont\u00e0 e alla munificenza della contessa Giovanna Ximenes de Cabrera, al fine di celebrarvi, nel gennaio del 1481, le nozze della propria figlia Anna con Fadrique Enr\u00edquez, primo cugino del Re di Spagna Ferdinando il Cattolico.\nChiesa di San Giovanni Evangelista.\nLa chiesa di San Giovanni Evangelista presenta una facciata la cui ultima versione \u00e8 stata rifatta dopo il 1839, per essere completata fra il 1893 ed il 1901. Il luogo di culto si trova in questo sito dal 1150 (bolla di papa Eugenio III). Un documento del marzo 1217 cita le chiese di San Giovanni e di San Giorgio in Modica come poste sotto la tutela della Chiesa di Mileto, in Calabria.\nPalazzo della Cultura e Museo Civico.\nL'ex Monastero delle Benedettine, (XVI-XIX secolo), poi diventato Palazzo della Cultura, era presente in questo sito gi\u00e0 nel 1626, insieme alla chiesa delle Sante Caterina e Scolastica ristrutturata per usi civili nei primi decenni del Novecento. Il Monastero, dedicato a San Benedetto nel 1637, fu requisito dal governo regio nel 1860; ospita nelle sue ampie stanze, a partire dal 2003, il museo civico-archeologico intitolato all'intellettuale modicano Franco Libero Belgiorno (1906-1971). Al piano terra \u00e8 ubicata dal 1881 la Societ\u00e0 Operaia di Mutuo Soccorso, la quale racchiude al suo interno uno dei due atri ed alcune colonne del vecchio monastero. Il Palazzo \u00e8 stato la sede dello storico Tribunale di Modica dal 2 giugno 1862 fino a settembre 2003, e il salone delle conferenze sino ad alcuni decenni fa era sede della Corte d'Assise. Lavori di restauro murario delle stanze della Societ\u00e0 Operaia, tendenti a riportare all'antico le superfici interne, hanno riservato una sorpresa: dietro l'intonaco di una camera, che \u00e8 stato ovviamente asportato, \u00e8 stato riportato alla luce, dopo pi\u00f9 di un secolo, un superbo \"confessionale in pietra\", incassato nella muratura, con tanto di pareti divisorie e grate metalliche.\nChiesa del Carmine.\nLa chiesa di Santa Maria del Carmelo, detta \"del Carmine\" (fine XIV - inizi XV secolo), \u00e8 uno dei pochi monumenti che resistette alla violenza del terremoto del 1693. E infatti il prospetto, che aveva in parte superato anche il terremoto del 1542 e quello del 1613, \u00e8 arricchito da un bel portale risalente alla fine del Trecento, gi\u00e0 dichiarato Monumento Nazionale all'inizio del XX secolo, sovrastato da un rosone francescano con dodici \"raggi\", il tutto in stile tardo gotico chiaramontano.\nConvento del Carmine.\nL'edificazione avvenne a seguire la chiesa omonima, fra la fine del Trecento e la prima met\u00e0 del Quattrocento, per ospitare i frati Carmelitani giunti in Sicilia gi\u00e0 da qualche decennio. Il convento era dotato di 23 celle, ed \u00e8 stato sottoposto a varie ristrutturazioni ed ampliamenti da sovraelevazione nel corso dei secoli, soprattutto dopo i danni del terremoto del 1693, e successivamente, quando fu requisito dal Regno d'Italia nel 1861 per farne sede della Caserma dei Carabinieri. \u00c8 in questa occasione che vengono a scomparire gli orti antistanti il convento, per essere trasformati nella pubblica piazza del Carmine, intitolata nel secolo successivo a Giacomo Matteotti. Il prospetto \u00e8 stato interamente rifatto, in stile neorinascimentale-liberty. Trasferitasi l'Arma dei Carabinieri in altra sede intorno al 2000, sono stati pensati, progettati, ed in questo inizio d'anno 2012 quasi conclusi, degli importanti lavori di restauro e consolidamento, che hanno portato a fortuiti rinvenimenti delle strutture portanti medievali, sono state scrostate le mura, e riportati alla luce i pavimenti in acciottolato del XIV secolo, gli archi ogivali gotici che immettono da un ambiente conventuale ad un altro, delle finestrelle in stile svevo chiaramontano del XIV secolo. Il pavimento di un ambiente, confinante con l'attigua ex chiesa di San Giovanni Battista dei Cavalieri Gerosolimitani, sembra, per il suo disegno geometrico, con quasi certezza appartenere ad una vecchia strada laterale al convento stesso inglobata successivamente all'interno della struttura conventuale. Le notevoli risultanze e rinvenimenti di questi restauri sono stati presentati nel corso della XX giornata del Fondo Ambiente Italiano (FAI), del 24 e 25 marzo 2012.\nChiesa di San Domenico, ex-convento e cripta.\nLa chiesa di San Domenico, detta del Rosario (1678), presenta uno dei pochi prospetti rimasti integri dopo il terremoto del 1693.\nL'originaria costruzione della chiesa, con l'annesso convento dei Domenicani risale al 1461. Quindicesima istituzione dell'ordine in terra di Sicilia patrocinata dai membri della casata Almirante di Castiglia, Henriquez-Cabrera, Conti di Modica. Il luogo sacro \u00e8 ricco di interessanti tele del Cinquecento, e ha una cappella interna, un tempo riservata alla preghiera dei frati, riccamente decorata con pitture murali e pregevoli stucchi. Il convento \u00e8 sede del Palazzo Municipale, dal 1869, anche se da documenti d'archivio risulta che il consesso dei Giurati (come si chiamavano allora i consiglieri) ivi si riunivano gi\u00e0 nel 1626. Nell'atrio \u00e8 visitabile un'interessante cripta sotterranea (Seicento), scoperta da Giovanni Modica Scala a met\u00e0 Novecento, contenente resti ossei, attribuibili ai frati domenicani stessi, e che lascia intravedere tracce di affreschi. Il convento era sede, per la diocesi di Siracusa, del Tribunale dell'Inquisizione, o Sant'Uffizio.\nChiesa di Santa Maria di Betlem con preesistente Cappella Palatina.\nLa chiesa di Santa Maria di Betlem \u00e8 una delle tre antiche \"collegiate\" (dal 1645) della citt\u00e0 e risale al XIV secolo. La Cappella Palatina, preesistenza architettonica costruita fra la fine del Quattrocento e i primi decenni del Cinquecento, \u00e8 un Monumento Nazionale, facente parte dell'apposito elenco dei beni da salvaguardare, istituito intorno al 1930 dal governo del Regno d'Italia.\nPortale de Leva.\nIl Portale De Leva, di primo Trecento, Monumento Nazionale, \u00e8 un elegante esempio dello stile gotico chiaramontano che poi domin\u00f2 come stile in Sicilia nel corso di tutto il Trecento. \u00c8, insieme al portale della Cappella Palatina custodita all'interno della chiesa di Santa Maria di Betlem, il pi\u00f9 bel portale di Modica, con gli archi di una grande ogiva scolpiti a tre ordini, con decorazioni geometriche a zig zag, e foglie di acanto a completare la fitta trama di ricami arabeschi. Era con molta probabilit\u00e0 la porta d'ingresso di una chiesetta (dedicata ai santi Filippo e Giacomo), come fa pensare una piccola finestra circolare che sormonta il portale, e che doveva contenere un rosone, tipico ornamento ecclesiastico. La chiesetta, sopravvissuta al terremoto del 1693, sarebbe poi divenuta cappella privata della nobile famiglia De Leva, incorporata nel loro settecentesco Palazzo. Il portale, coi suoi fraseggi arabo normanni, ricorda i coevi portali della Cattedrale di Nicosia e della chiesa di San Francesco d'Assisi di Palermo.\nConvento e chiesa dei Cappuccini.\nIl settecentesco convento dei Frati Cappuccini e l'annessa chiesa dedicata alla Madonna delle Grazie, sempre del Settecento, sono notevoli per il perfetto stato di conservazione. Il convento ha un bellissimo chiostro lastricato con suggestive basole di pietra locale, con un pozzo al centro, il tutto tipico delle silenziose e affascinanti costruzioni francescane. La chiesa, cui si arriva percorrendo un vialetto circondato da alti cipressi, nasconde al suo interno due capolavori scultorei in legno indorato, un \"reliquiario\" e la \"custodia del Santissimo Sacramento\".\nArchitetture civili.\nPalazzo Polara.\nSul lato sinistro del Duomo di San Giorgio \u00e8 visibile Palazzo Polara, della fine del Settecento, sul cui frontone spicca lo stemma della famiglia con la stella polare. \"Palazzo Polara\", \u00e8 una costruzione in stile tardo barocco, introdotta da un elegante scalone. La facciata, in un tutt'uno scenografico con la scalinata monumentale ed il prospetto del Duomo di San Giorgio, domina la parte bassa del centro storico di Modica e le colline che la circondano facendole corona, in un suggestivo colpo d'occhio che ci conduce verso il Belvedere della citt\u00e0 alta, il cosiddetto \"Pizzo\".\nPalazzo Castro Grimaldi.\nSituato nel cuore di Modica Alta, Palazzo Castro Grimaldi fu costruito, tra la fine dell\u2019800 e l\u2019inizio del \u2018900, su commissione del cav. Francesco Castro, per abitarlo con la consorte donna Grazietta Grimaldi, benefattrice della citt\u00e0 e discendente di un ramo dei principi Grimaldi di Monaco. Il Palazzo si trova in una posizione strategica, a pochi metri dal maestoso Duomo di San Giorgio. Dai suoi terrazzi \u00e8 possibile godere di una vista unica che racchiude il meraviglioso centro storico, i palazzi nobiliari di Modica Alta e Modica Bassa, fino ai quartieri pi\u00f9 lontani che si ergono sulle colline della citt\u00e0. Nel 1903, per volere della famiglia Castro - Grimaldi, il palazzo sub\u00ec dei lavori di ristrutturazione e da allora gli interni non sono pi\u00f9 stati rimaneggiati. Gli arredi, i suppellettili, i dipinti, gli affreschi, la carta da parati, tutto \u00e8 rimasto intatto, al fine di preservare il fascino storico della dimora e mantenerne vive le tradizioni. Gli interni del Palazzo, con i dettagli preziosi e le decorazioni eleganti, opera dei migliori artigiani siciliani dell\u2019epoca, rivelano il gusto tipico della nobilt\u00e0 siciliana di fine \u2018800 e inizio \u2018900.\nPalazzo Napolino-Tommasi Rosso.\nPosto nel cuore dell'antico quartiere di Francavilla, alle spalle del Duomo di San Giorgio e nei pressi dell'entrata del Castello dei Conti, \u00e8 fra le testimonianze pi\u00f9 significative dell'architettura tardo-barocca di Modica. La sua costruzione risale alla seconda met\u00e0 del XVIII secolo. La sua facciata comprende un bel portale d'ingresso, le cui colonne ai lati lasciano scendere degli eleganti tendaggi scolpiti nella pietra, ed emergenti dalla bocca di due leoni. Il portale \u00e8 sovrastato da un elegante balcone in ferro battuto, sorretto da mensoloni decorati con mascheroni. Altri due balconi sono posti simmetricamente ai lati di quello centrale, a completare il prospetto di quella che \u00e8 riconosciuta come la pi\u00f9 elegante architettura civile del barocco modicano. Edificato dai Lorefice, poi passato ai Napolino ed infine ai Tommasi Rosso.\nPalazzo degli Studi.\nIl Palazzo degli Studi (1610 - 1630) era in realt\u00e0 il convento dei Gesuiti, i quali fin dal loro insediamento nella struttura ne fecero il Collegio dove istruire i rampolli dell'aristocrazia di Modica. Il Collegio, costruito ampliando e restaurando un palazzo donato al Comune dal nobile palermitano Alliata, era annesso alla chiesa dei Santissimi Ges\u00f9 e Maria, o del Collegio (poi diventata \"Santa Maria del Soccorso\"), il cui prospetto barocco fu rifatto nel 1714 su progetto di Rosario Gagliardi, mentre il convento, resistendo al terremoto del 1693, determin\u00f2 la scelta dei Gesuiti e del popolo modicano di non spostare la citt\u00e0 sugli altopiani limitrofi. L'intero edificio sorse per volont\u00e0 della contessa Vittoria Colonna de Cabrera, che si fece promotrice della venuta a Modica dei Gesuiti, e contribu\u00ec finanziariamente, insieme al Comune e ai possidenti del tempo, al che nella capitale della Contea si istituissero corsi di studio di livello universitario. Fu dunque sede del Collegio Gesuitico sin dal 1630, del Ginnasio comunale nel 1862, del Regio Istituto Tecnico \"Archimede\" dal 1866, e ospita, dal 1878, il Liceo Classico intitolato allo scienziato e filosofo modicano Tommaso Campailla.\nTeatro Garibaldi.\nLa prima costruzione fu realizzata fra il 1815 e il 1820, accorpando un magazzino con la casa di un aristocratico, e fu chiamato \"Real Teatro Ferdinandeo\" in onore al regnante dell'epoca. Aveva due file di 24 palchi e la platea. Nel 1844 fu affidato all'ingegner Salvatore Riga il compito di progettare l'ampliamento del teatro, raddoppiando la grandezza della platea, innalzando una terza fila di palchi ed aggiungendo il loggione, riproducendo cos\u00ec lo stile dei teatri lirici all'italiana presenti nelle maggiori citt\u00e0 siciliane. Eseguiti i lavori fra il 1852 ed il 1857 sotto la direzione dell'architetto Salvatore Toscano, il teatro, dopo l'Unit\u00e0 d'Italia fu intitolato a Garibaldi. Esso si presenta con la facciata in stile liberty (o neoclassico), con i due piani sormontati da una balaustra che presenta al centro un pannello scultoreo decorato con strumenti musicali. Sopra il pannello fu posto, sorretto da due figure maschili, un orologio, con in cima l'aquila, simbolo della Contea di Modica. Fu inaugurato nel 1857 con la \"Traviata\" di Giuseppe Verdi. \u00c8 un piccolo vero gioiello, che in miniatura riproduce i teatri delle grandi citt\u00e0, con la sua platea, i suoi tre ordini di palchi molto eleganti, il loggione, la volta istoriata nell'agosto-settembre 1999 con un grandioso dipinto, un olio su tela (diametro m. 4,40) del maestro Piero Guccione e degli altri del Gruppo di Scicli, i pittori Franco Sarnari, Giuseppe Colombo e Piero Roccasalva. Dopo lavori di restauro e di messa in sicurezza, \u00e8 stato riaperto al pubblico definitivamente nel 2004. Nel Dicembre 2016, sono stati avviati i lavori di recupero della fossa orchestrale al fine di ospitare spettacoli di opera in musica. Con i suoi 313 posti complessivi il Teatro Garibaldi \u00e8 tornato ad essere il luogo di intrattenimento culturale per eccellenza per i modicani, ma anche per gli appassionati di teatro e musica di vario genere dell'intero comprensorio orientale della provincia. Al fine di valorizzare il Teatro ai massimo livelli, per quanto riguarda la sua funzione culturale, e per la fruizione turistica, nel corso del 2009 \u00e8 stato approntato lo statuto della \"Fondazione Teatro Garibaldi\", istituita ufficialmente il 29 gennaio 2010, che ogni anno organizza una stagione teatrale con spettacoli di prosa e musicali, valorizzando anche le realt\u00e0 locali con rassegne di teatro dialettale e con una rassegna musicale dedicata al Liceo Musicale dell'I.I.S. \"G. Verga\" di Modica.\nPalazzo Grimaldi.\nPalazzo Grimaldi, XVIII-XIX secolo, con l'annesso portale della Chiesetta di S. Cristoforo, cappella privata della famiglia Grimaldi, si incontra lungo il corso principale a poche decine di metri dal Duomo di San Pietro. Rappresenta, forse, con i suoi 14 balconi in due piani, il pi\u00f9 bell'esempio di edificio in stile neorinascimentale fra quelli che si affacciano sul centro storico di Modica Bassa. Il terzo piano \u00e8 stato sovrapposto nel secondo Ottocento ma il progettista ha lavorato nel segno di chi lo aveva preceduto, inserendo le mensole sotto i balconi del terzo piano. Qui, peraltro, il partito centrale ripropone un balcone quasi identico a quello del secondo piano, in cui si nota la presenza ai lati degli scudi araldici di famiglia. Il palazzo \u00e8 sede della Fondazione Giovan Pietro Grimaldi, creata dall'illustre fisico che fu anche Magnifico Rettore dell'Universit\u00e0 di Catania, nonch\u00e9 fratello del celebre agronomo Clemente, ed ospita nei suoi saloni una Pinacoteca, ricca di opere pittoriche dei pi\u00f9 noti artisti dell'area iblea dalla seconda met\u00e0 dell'Ottocento fino ai nostri giorni.\nCasa natale di Salvatore Quasimodo.\nLa casa natale di Salvatore Quasimodo (in via Posterla, alle spalle del Duomo di San Pietro), in cui il 20 agosto 1901 nacque il poeta, insignito del Premio Nobel per la Letteratura il 10 dicembre 1959. La casa, dove il poeta visse insieme alla famiglia fino alla fine di settembre del 1902,contiene un letto in ferro battuto, un inginocchiatoio, un capezzale e altri mobili ed arredi di primo Novecento; inoltre sono presenti una vecchia macchina da scrivere Olivetti, uno scrittoio, una collezione di dischi, una libreria con annessi libri, provenienti da uno degli studi di Milano, che il figlio Alessandro ha venduto alla Regione Siciliana nel 1996, insieme ad altri oggetti regolarmente inventariati dall'Assessorato Regionale ai Beni Culturali. Da un vecchio nastro, ai visitatori viene fatta ascoltare la voce del Poeta che recita alcune sue poesie, e sempre dalla sua viva voce, il discorso dal titolo \"Il Politico ed il Poeta\" da Quasimodo letto a Stoccolma in occasione del conferimento del Nobel.\nArchitetture militari.\nCastello dei Conti di Modica.\nIn cima ad una rupe, costruito sul pianoro conclusivo di un promontorio roccioso a becco d'aquila, ha rappresentato per tanti secoli la sede del potere politico e amministrativo di quella che fu la Contea di Modica. Dal punto di vista monumentale, il Castello, o ci\u00f2 che di esso rimane, nato come fortificazione rupestre che si sovrappone ad un'emergenza funeraria del tipo di Pantalica, viene modificato in varie epoche tra l'VIII e il XIX secolo, e si erge su un promontorio roccioso difficilmente attaccabile, con due lati su tre costituiti da pareti a strapiombo.\nTorretta dell'Orologio.\nSui resti post-terremoto (fine XVII secolo) di una torretta di avvistamento (\"fano\") medioevale del castello dei Conti, posta a cavaliere delle mura sottostanti, \u00e8 stato apposto, nel 1725, un orologio meccanico a contrappesi, ancora perfettamente funzionante, i cui complessi meccanismi vengono controllati e riavviati ogni 24 ore circa. Nel 1777 viene inviata lettera a Re Ferdinando di Borbone, in cui si chiede autorizzazione alla spesa per un primo restauro, in quanto \u00abil primo orologio \u00e8 arrivato a tale stato che rendesi affatto inservibile\u2026 perch\u00e9 tutte le ruote sono contorte in grado che da pi\u00f9 tempo a questa parte or non suona, ed or trasferisce notabilmente le ore in grave pregiudizio del pubblico nella vita civile\u00bb. Gli ingranaggi, che permettono il funzionamento di quest'orologio esclusivamente in modo meccanico, vengono quotidianamente curati e regolati da un tecnico del Comune. L'interno della torretta - caratterizzato grandi molle metalliche, pesi e contrappesi, grosse funi e catene - \u00e8 visitabile soltanto in particolari occasioni. Dalla balaustra della torre si pu\u00f2 godere di un suggestivo, insolito, panorama sulla parte bassa del centro storico. La torre dell'orologio - imponente testimone secolare della vita cittadina - \u00e8 sempre stata considerata il \"simbolo\" dell'antica nobile Citt\u00e0 di Modica e insieme alle due chiese maggiori di Modica - dichiarate \"patrimonio dell'Umanit\u00e0\" - \u00e8 il monumento pi\u00f9 fotografato della Citt\u00e0.\nSiti archeologici.\nChiesa rupestre di San Nicol\u00f2 Inferiore.\nPresenta dei magnifici affreschi sulla nuda roccia, di stile tardo-bizantino, databili fra il XII e il XVI secolo (l'anno 1594 si trova dipinto sulla roccia accanto a una raffigurazione): si tratta di una grotta artificiale, in pieno centro cittadino, nella quale si osservano diversi cicli di affreschi; una chiesa rupestre definita dagli studiosi un \"unicum\" nel panorama della Sicilia medievale. L'affresco principale \u00e8 un bellissimo \"Cristo Pantocratore\" posto al centro dell'abside, dove si raffigura un Cristo benedicente racchiuso in una mandorla seduto su un trono fra due coppie di Angeli. Sul lato destro dell'abside si trova un catino battesimale, scavato nella roccia, per il battesimo con rito orientale. Ultimi in ordine di tempo, alcuni lavori di scavo hanno portato alla luce una serie di cripte e di tombe terragne.\nCava Ispica.\nCava Ispica (il nome precede quello dell'omonima, vicina citt\u00e0, chiamata Spaccaforno fino al 1936) raccoglie, in tredici chilometri di lunghezza, numerose testimonianze di epoche diverse: dalle grotticelle sicule a forno dell'et\u00e0 del bronzo, alle catacombe cristiane del Basso Impero (IV-V secolo dopo Cristo), dagli affreschi rupestri della \"Grotta dei Santi\", ai ruderi della chiesetta bizantina di San Pancrati. Notevole la catacomba della \"Larderia\", un cimitero ipogeico che in circa 500 m\u00b2 (secondo in Sicilia per estensione) racchiude ben 464 tombe, suddivise in tre gallerie sotterranee, delle quali la principale \u00e8 lunga circa trenta metri. Il sito \u00e8 in effetti una vera e propria \"citt\u00e0 nella roccia\", dove nei pressi delle grotte abitate dagli uomini e dagli animali domestici, ce ne erano altre adibite a magazzini, o a luoghi di culto con altari e affreschi sulla nuda roccia. Infine, nascoste dalla vegetazione o protette da una certa difficolt\u00e0 di accesso, negli anfratti pi\u00f9 ripidi della \"cava\", centinaia di grotte ad uso funerario.\nLa cava, che in alcuni punti \u00e8 profonda anche cento metri e larga pi\u00f9 di 500, presenta una vegetazione rigogliosa, attrazione per varie specie di uccelli, tale da conferire al luogo notevole importanza anche dal punto di vista naturalistico.Lungo la vallata sono presenti una miriade di grotte naturali o scavate nelle roccia dalla mano dell'uomo, alcune difficili da raggiungere, se non con corde, stretti camminamenti tra i massi o scale. Molte grotte sono contigue, magari su piani sovrapposti comunicanti tra di loro tramite botole artificiali praticate nelle pareti rocciose.\nD'interesse storico e archeologico \u00e8 il cosiddetto \"castello sicano\" a cinque piani, interamente incassato nella roccia, vera e propria fortezza scavata in una parete calcarea che scende a picco per trenta metri di altezza. Forse era la residenza del principe del luogo.\nCava Lazzaro.\nLa valle di Cava Lazzaro annuncia quella di Cava Ispica, e rappresenta una fra le pi\u00f9 interessanti stazioni archeologiche del paleolitico siciliano. Presenta grotte a forno e ad anticella, oltre a caverne templari ad uso religioso, con escavazioni a mano di pilastri e colonne. Di notevole pregio archeologico \u00e8 la \"Tomba Orsi\", certamente riservata ad un personaggio importante del luogo, con un prospetto molto esteso in lunghezza e ornato con finti pilastri, sui quali sono scolpiti simboli geometrici; prende il nome da colui che la scopr\u00ec, l'archeologo Paolo Orsi. A Cava Lazzaro sono stati rinvenuti strumenti di amigdala, vasellame della civilt\u00e0 castellucciana, manufatti vari di civilt\u00e0 presicule comprese nel periodo XXII-XV secolo avanti Cristo (\"facies\" di Castelluccio, prima et\u00e0 del bronzo), tutti conservati al Museo Civico di Modica. A Cava Lazzaro \u00e8 stato trovato pure un cranio assegnato dal Pigorini al tipo di Neanderthal, e che \u00e8 visibile al Museo Etnografico L. Pigorini di Roma.\nCava dei Servi.\nEssa alterna pareti rocciose a strapiombo, a zone dall'andamento pianeggiante, a gole profonde invase dall'acqua del torrente (a regime permanente) Tellesimo: morfologia complessa e variegata che attribuisce alla zona particolare bellezza, grazie anche alla ricca vegetazione presente sui versanti e nel fondo valle. Si possono, infatti, ammirare boschi con lecci e querce, e tratti di Gariga, tipica formazione discontinua di cespugli e piccoli arbusti, fra i quali predominante \u00e8 il timo arbustivo (\"Thymus capitatus\"), che \u00e8 quella essenza aromatica, cibo preferito delle api, le quali producono il pi\u00f9 famoso miele ibleo, appunto il \"miele di timo\". Infine, presenti larghi tratti di macchia mediterranea. Nella parte iniziale, la Cava dei Servi (di Dio), diventata Parco forestale, si presenta ampia e di facile accesso. Lungo la cava scorre il torrente Tellesimo, un affluente del Tellaro, che forma ad un certo punto del suo corso il Gorgo della campana, un laghetto a forma circolare di cui non si \u00e8 ancora riusciti a misurare la profondit\u00e0. Questo torrente \u00e8 uno dei pi\u00f9 singolari della zona iblea: nasce in contrada Bellocozzo all'interno proprio della Cava dei Servi e termina dopo circa 15\u00a0km confluendo nel fiume Tellaro, in territorio di Noto. La cava lungo cui scorre il Tellesimo ha pareti a strapiombo traforate da parecchie grotte, e diventa, nella parte terminale, stretta e tortuosa, conservando cos\u00ec, grazie alla sua imperviet\u00e0, un ecosistema ancora integro. Per quanto riguarda la fauna, oltre ad uccelli come falchi, poiane, beccacce e tortore, si possono incontrare volpi, martore, istrici e gatti selvatici. Cava dei Servi fu abitata dall'uomo fin dalla preistoria. Su una collina chiamata Cozzo Croce si trovano, infatti, alcune necropoli attribuibili all'et\u00e0 del bronzo, con due monumenti funerari (dolmen) realizzati con lastroni infissi nel terreno e disposti circolarmente, oltre ad alcune tombe a grotticella e altre ad \"enchytrism\u00f2s\", queste ultime per il ritrovamento in esse di vasi o anfore contenenti tracce di ceneri, in riferimento alla usanza protostorica in questa parte di Sicilia di ricorrere a tale modalit\u00e0 di conservazione dei resti mortali dei defunti. Si chiama \"Cava dei Servi\" perch\u00e9 si dice che in passato qua venissero i Servi di Dio.\nSociet\u00e0.\nEtnie e minoranze straniere.\nLa popolazione straniera ufficialmente residente a Modica al 31 dicembre 2014 era di persone, 858 maschi, 884 femmine. Suddivisi per nazionalit\u00e0 di provenienza, contribuiscono maggiormente gli stranieri originari da: Marocco (444), Romania (298), Albania (249), Tunisia (189), Cina (82), Polonia (75), Ucraina (67), Bangladesh (41), Senegal (38), India (37), Venezuela (31), Germania (28), altri stati a seguire.\nModica \u00e8 l'unica citt\u00e0 in Sicilia ad avere promosso un progetto per rifugiati e richiedenti asilo politico, donne in gravidanza, sole o con minori.\nLingue e dialetti.\nOltre alla lingua ufficiale italiana, a Modica si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nEnti ed istituzioni.\nIl tribunale.\nModica fu scelta nel febbraio del 1361, in quanto capoluogo dell'omonima contea, come sede di un \"Tribunale di Gran Corte\", che aveva gli stessi poteri della Regia Gran Corte di Palermo; il re Federico IV d'Aragona confer\u00ec a Federico III Chiaramonte, Conte di Modica, la giurisdizione criminale amplissima tramite la concessione dell'esercizio del \"merum Imperium seu jurisdictionem criminalem\". Poi, Martino I Re di Sicilia e di Spagna, con Diploma di investitura del 20 giugno 1392, concedette a Bernardo Cabrera i tre gradi di giudizio (\"concedimus merum et mixtum imperium, maximum medium et minimum tam civilem quam criminalem et cum appellationibus quibuscumque\"), corrispondenti a quelli esercitati dalle Corti di I grado e d'Assise, \"et cum appellationibus\", cio\u00e8 la giurisdizione civile e criminale propria delle Corti di Appello e della Corte di Cassazione.\nLa Corte d'Assise, istituita nel 1866 nella riforma giudiziaria successiva all'Unit\u00e0 d'Italia, fu operativa a Modica fino al 1905. Nel 1951, in seguito alla riforma dell'ordinamento relativo, fu istituita la Corte d'Assise di primo grado a Siracusa, tuttavia dal 1963 al 1969, la Corte ad anni alterni veniva convocata a Modica e Ragusa in sessione straordinaria; \u00e8 rimasto solo il Tribunale civile e penale di I grado, al servizio dei comuni di Modica, Scicli, Ispica e Pozzallo. Alla presenza del Tribunale \u00e8 associata la storica sede della Casa Circondariale.\nDal 2014 viene dismessa la Casa Circondariale e nel 2015 il Tribunale.\nL'antico Ospedale della Piet\u00e0 e il Museo della Medicina.\nIl primo Ospedale, nel senso stretto del termine, a Modica fu, nel 1600, l'Ospedale della Piet\u00e0 (o di Santa Maria della Piet\u00e0), nell'edificio della Commenda Gerosolimitana accanto alla chiesa di San Giovanni Battista, dei Cavalieri di Malta, dove era appunto la loro \"Sacra Domus Hospitalis\", ricovero per i pellegrini, sin dal 1391, come da lettera di Re Martino di Spagna e di Sicilia. Tale Ospedale rest\u00f2 in attivit\u00e0 fino agli anni settanta del secolo appena trascorso, essendo assurto nel frattempo a fama nazionale come \"Sifilocomio Campailla\". Le \"Botti del Campailla\" curarono i malati di lue celtica (sifilide) ininterrottamente dal 1698 fino all'avvento della penicillina, nel 1943. Negli ultimi decenni di attivit\u00e0 di tale ospedale, con il metodo delle Botti del Campailla vennero curate le malattie reumatiche e nevralgiche.\nAll'interno dell'ex Sifilocomio si conservano ancora le botti del Campailla nella loro originaria collocazione di fine Seicento, ed in questo locale \u00e8 stato costituito una sorta di \"Museo della Medicina\", dove sono conservati tanti strumenti medici e chirurgici dell'Ottocento e del Novecento. Un'altra porzione di tale Museo si trova nei bassi dello stesso Palazzo Campailla, dove si conserva un prezioso Tavolo Anatomico (Settecento) su cui si esercitavano nelle dissezioni gli allievi della Scuola Medica Modicana (secoli XVII-XIX), famosa in tutta la Sicilia, e che ebbe fra i suoi figli pi\u00f9 illustri il fondatore Diego Matarazzo (1642-1702), poi lo stesso Tommaso Campailla, il clinico Gaspare Cannata (1718-1771, docente in \"medicina pratica\" all'Universit\u00e0 di Palermo), per finire con Giovanni Michele Gallo (1729-1786) e con Pietro Polara (1768-1837), nominato nel 1827 Presidente della Commissione Centrale di vaccinazione di Palermo.\nL'Ospedale Maggiore.\nNel 1774 fu fondato a Modica Alta l'Ospedale degli Onesti, nei locali conventuali attigui alla chiesa di San Martino. Nel 1910, dalla fusione dell'Ospedale degli Onesti con due Opere Pie presenti in citt\u00e0, la denominazione cambi\u00f2 in \"Ospedale Maggiore\", struttura sanitaria prima Circoscrizionale (serviva il territorio dell'attuale intera provincia), successivamente comprensoriale, al servizio di una vasta utenza, proveniente, oltre che da Modica, anche da Scicli, Pozzallo, Ispica, e dai limitrofi comuni del siracusano Rosolini, Pachino e Portopalo.\nLa riforma regionale della rete ospedaliera ha previsto per l'Ospedale Maggiore di Modica: Cardiologia 12 posti letto ordinari + 2 in day hospital; Unit\u00e0 coronarica 4 posti letto; Chirurgia generale 16 + 2; Geriatria 18 + 2; Medicina 22 + 2; Nefrologia 16 + 2; Urologia 2 posti letto in day hospital; Oculistica 4 in day hospital; Ortopedia 16 + 2; Ostetricia e Ginecologia 12 + 2; Otorinolaringoiatria 3 in day hospital; Pediatria 7 + 1; Terapia intensiva 6 posti letto ordinari; Dialisi 12; Malattie infettive 12 + 2. Previsti, altres\u00ec, i servizi di Cardiologia, Laboratorio analisi, Farmacia, Medicina trasfusionale ed il Pronto soccorso. Il 20 settembre 2010 \u00e8 stato aperto il reparto \"Hospice\", con 10 posti per malati terminali.\nGli studi.\nModica, che dal XV secolo circa fino agli anni trenta del XX era la quarta citt\u00e0 della Sicilia per numero di abitanti e importanza politica, \u00e8 stata economicamente e culturalmente vivace, anche grazie alla presenza di enti d'istruzione ecclesiastici e laici che l'hanno resa un notevole centro di studi.\nI Carmelitani e i Domenicani vi stabilirono degli \"studia\" nel XIV e nel XV secolo. Gi\u00e0 nel 1549 a Modica esisteva una scuola pubblica, il cui insegnante veniva pagato dal Comune con 4 once annue. Nel 1550 i Francescani \"Minori Osservanti\", presenti a Modica dal 1343, insegnavano filosofia, teologia, latino e lettere umane, nel loro \"amplissimum studium philosophiae\", presso il Convento di Santa Maria del Ges\u00f9, completato per la munificenza dei conti Anna e Federico Enriquez Cabrera. I Gesuiti vi fondarono nel 1630, su iniziativa della contessa Vittoria Colonna de Cabrera (che don\u00f2 ducati d'oro, da sommarsi ai deliberati dal Consiglio cittadino) uno di quegli importanti collegi pubblici per cui furono giustamente famosi. Il Collegio Gesuitico concedeva Lauree. in Teologia, in Materie Umanistiche (Filosofia, Retorica, Umane lettere) e Arti Liberali (Fisica, Matematica) fino al 1767.\nDa una delibera inviata nel 1832 alla Commissione di Pubblica Istruzione di Palermo, in cui si chiedeva che si autorizzasse la \"riapertura\" delle \"cattedre di Leggi e di Medicina, abolite\" (con disposizione del 1775) \"nei Collegi per doversi studiare nelle Universit\u00e0\", si deduce che fino al 1767 il Reale Collegio Gesuitico di Modica concesse anche i \"Diplomi di esercizio in tutte le professioni libere, di Avvocati, Medici, Notari, ecc. che divenivano esecutivi col visto del Governatore della Contea\".\nDal 1812 al 1860 i Gesuiti tornarono ad insegnare le discipline che si studiano nelle scuole secondarie superiori (diritto, zoologia, arti, scienze e lettere). L'Istituto Tecnico \"Archimede\" fu, nel 1866, una delle prime scuole secondarie superiori statali ad essere fondate in Sicilia, fra i primi cinque nel Regno d'Italia nel suo genere. Nel 1889, l'\"Archimede\" di Modica era l'unico Istituto Tecnico dell'intera provincia di Siracusa ed \u00e8 l'istituzione scolastica con il pi\u00f9 alto numero di iscritti dell'intera Provincia di Ragusa.\nPochi anni dopo, nel 1875, il Ginnasio comunale circondariale (corrispondente alla Scuola media inferiore per i primi tre anni, poi al biennio del Liceo Classico), attivo, per decreto di stato prodittatoriale, fin dal 1862, fu trasformato in \"Liceo Ginnasio\" Comunale, divenuto infine nel 1878 \"Regio Liceo Ginnasio\" intitolato a Tommaso Campailla.\nIl liceo classico \"Tommaso Campailla\" fu tra i primi venti licei italiani nati subito dopo l'Unit\u00e0 d'Italia, ed al rilevamento del 1889 contava pi\u00f9 iscritti del Liceo Gargallo di Siracusa, fondato posteriormente.\nOggi Modica presenta le seguenti istituzioni scolastiche ed universitarie:\nGeografia antropica.\nLa citt\u00e0 \u00e8 divisa nei nuclei urbani storici di \"Modica Alta\" (intorno al Castello) e \"Modica Bassa\" (lungo i torrenti adesso coperti), cui si \u00e8 aggiunto a partire dagli anni sessanta del secolo scorso il nuovo quartiere residenziale del \"Sacro Cuore\", denominato tradizionalmente \"Sorda\". Tale nome deriva dalla presenza nella zona (quando era ancora aperta campagna e distava circa 3\u00a0km dal centro abitato) di un'osteria, la cui proprietaria era, per l'appunto, sorda. Dal modo di dire in dialetto modicano \"Andiamo alla/dalla sorda\" per indicare il locale, si \u00e8 cos\u00ec passati ad indicare il quartiere \"Sorda\" quando questo si \u00e8 urbanizzato.\nEconomia.\nAgricoltura, zootecnia, artigianato, edilizia.\nL'economia della citt\u00e0 trova la sua forza nell'agricoltura, l'artigianato e l'edilizia. Rilevante \u00e8 la coltivazione del carrubo, dell'ulivo e del grano, da cui una buona presenza di oleifici e mulini, oltrech\u00e9 di mangimifici, questi ultimi legati sia all'attivit\u00e0 agricola che agli allevamenti. Il vasto territorio comunale, per quanto riguarda l'ulivo, \u00e8 suddiviso in 3 (Frigintini, Valle del Tellaro, Valle dell'Irminio) delle 8 sottozone in cui avviene la produzione delle olive che danno origine all'olio DOP Monti Iblei. Discreta anche la produzione della fava cottoia modicana, di miele ibleo e di mais, quest'ultimo per il ciclo locale dell'allevamento. La consistenza dell'allevamento bovino conta, sulla base dei dati della banca dati dell'Anagrafe zootecnica nazionale, di circa 22.000-23.000 capi ripartiti in circa 570 allevamenti (dati riferiti al 31/12/2017). L'orientamento produttivo di tali capi \u00e8 prevalentemente lattifero con la razza frisona italiana in testa, seguita dalla bruna italiana e dalla pezzata rossa. Tuttavia, \u00e8 presente anche un numero rilevante di allevamenti della linea vacca-vitello, mentre gli allevamenti solamente da ingrasso sono meno diffusi. L'estrazione e la lavorazione della pietra (famosa e molto usata in Sicilia la \"pietra bianca di Modica\"), il commercio ed il turismo, sono altre voci importanti. Negli ultimi 15 anni ha avuto una grande espansione il \"Polo Commerciale\", nella zona nuova della citt\u00e0, che calamita gli acquisti del vasto territorio di Sud-Est siciliano, comprendente tutta la provincia iblea e la parte pi\u00f9 a sud di quella di Siracusa. Nel campo dell'allevamento riveste particolare importanza il polo avicolo modicano, nato negli anni sessanta, e secondo in Italia solo al polo avicolo romagnolo per produttivit\u00e0 e fatturato: il territorio di Modica produce circa un terzo del fabbisogno di uova della Sicilia, uova al giorno da parte di un milione di galline ovaiole, e copre un'importante quota del mercato italiano delle carni di pollo, con otto milioni di polli macellati in un anno. Tale indotto d\u00e0 lavoro a circa addetti. Viene allevata l'antica razza bovina modicana, di millenaria origine africana (come dimostrano studi genetici), e che alimenta una produzione lattiero-casearia con ricotta, formaggi freschi e caciocavallo. Copre abbondantemente il mercato locale l'allevamento di suini. La caratteristica cioccolata artigianale ha una produzione annua di . Modica fa parte delle Associazioni Nazionali delle Citt\u00e0 dei Sapori, oltre che delle Citt\u00e0 del Pane, dell'Olio e del Gelato. Sono presenti due torrefazioni di caff\u00e8.\nRazza bovina modicana.\nFamosissima \u00e8 la razza modicana \"a manto rosso\", caratterizzata dalla bellezza delle forme, dalla incurvatura a lira delle corna, dalla finezza e dalla lucentezza del mantello e dalla vivacit\u00e0 dell'occhio. La razza bovina modicana \u00e8 la pi\u00f9 antica razza autoctona siciliana, di probabilissima origine africana, avendo gli studiosi riscontrato moltissime analogie nel DNA di razze bovine presenti in Egitto. La presenza nella zona iblea \u00e8 testimoniata anche dalla raffigurazione, scoperta di recente, di una vacca rossa modicana nei mosaici policromi, risalenti al V secolo dopo Cristo, venuti alla luce nella \"Villa Romana del Tellaro\", nelle campagne di Noto (SR), a pochi km da Modica.. Abituata da millenni al pascolo brado, la razza modicana \u00e8 nota anche per la sua frugalit\u00e0, per la notevole resistenza fisica e per l'indole socievole. Le sue carni sono apprezzate in tutta la Sicilia, mentre il latte \u00e8 di ottima qualit\u00e0, seppure la produzione lattiera per capo \u00e8 molto inferiore a quella delle razze appositamente selezionate e alimentate a questo scopo. Il mantello della Modicana \u00e8 di colore uniforme rosso scuro, con sfumature dal nero dei tori al fromentino chiaro delle vacche. Sfumature nere specie nella parte anteriore e sulla fascia esterna delle cosce. Fiocco della coda nero. Il maschio presenta un mantello pi\u00f9 scuro. La produzione di latte \u00e8 di circa 18/22\u00a0kg al giorno, con una percentuale di grasso di circa il 4%. Il suo patrimonio genetico \u00e8 conservato presso varie Universit\u00e0 ed Istituti italiani, che ne fanno oggetto di studi, tesi al rilancio del suo allevamento nelle zone climatiche storicamente pi\u00f9 consone alle sue caratteristiche, come l'intero territorio siciliano, e nell'ultimo secolo la Sardegna. Proprio in questa regione con un incrocio genetico mirato \u00e8 stata selezionata la razza Modicano-Sarda, grazie all'iniziativa di due allevatori sardi che nel 1870 trasferirono nella propria regione due tori di razza modicana, che incrociarono con mucche locali, per ottenere una razza ibrida, ma molto conveniente come resa economica, in rapporto ai ridotti costi di allevamento.\nIl cioccolato modicano.\nTipica produzione della citt\u00e0 \u00e8 la famosa \"ciucculatta\", prodotta seguendo un'antica ricetta azteca, da cui deriva la ricetta modicana. La lavorazione \u00e8 rigorosamente artigianale e a bassa temperatura, cosa che impedisce la perdita o l'alterazione organolettica delle componenti del cacao. Inoltre la pasta di cacao non arriva a fondersi con lo zucchero (lavorazione a crudo), dando sostanza ad una cioccolata fondente, leggermente granulosa, senza grassi vegetali aggiunti, non soggetta a liquefarsi fra le mani alle temperature estive, ed in cui \u00e8 possibile al gusto distinguere nettamente i tre elementi che la compongono: cacao, zucchero e spezie (nella ricetta tradizionale, la cannella o la vaniglia). Conquistato dall'originalit\u00e0 e dal gusto della cioccolata modicana, cos\u00ec di essa scriveva Leonardo Sciascia: \u00abAltro richiamo, per restare alla gola, \u00e8 quello del cioccolato di Modica e quello di Alicante (e non so se di altri paesi spagnoli): un cioccolato fondente di due tipi - alla vaniglia, alla cannella - da mangiare in tocchi o da sciogliere in tazza: di inarrivabile sapore, sicch\u00e9 a chi lo gusta sembra di essere arrivato all'Archetipo, all'assoluto, che il cioccolato altrove prodotto - sia pure il pi\u00f9 celebrato - ne sia l'adulterazione, la corruzione\u00bb. Nel 2018 il cioccolato di Modica ha ottenuto dall'Unione europea il riconoscimento di Indicazione geografica protetta (IGP).\nTurismo.\nIl turismo \u00e8 in forte crescita anche grazie all'inserimento di alcuni importanti monumenti in stile tardo barocco nella Lista dei Beni dell'Umanit\u00e0 da parte dell'UNESCO. \"L'architettura opulenta dei palazzi e delle chiese. Le decorazioni allegoriche dei balconi e delle facciate. L'urbanistica folle. La citt\u00e0 \u00e8 un'oasi colta e felice che seduce a prima vista, grazie anche allo stile di vita rilassato\" (tratto dalla rivista \"Dove\"). La frazione balneare di \"Marina di Modica\" \u00e8 indicata, per il 2015, con due vele nella Guida Blu edita da Legambiente e dal Touring Club Italiano. Notevolissimo il contributo per il turismo cosiddetto \"culturale\" \u00e8 venuto, oltre che dall'UNESCO e dal caratteristico Cioccolato modicano esportato in tutto il mondo, anche dal fatto che la citt\u00e0 \u00e8 divenuta uno degli scenari preferiti della nota serie televisiva de \"Il commissario Montalbano\", tratta dai romanzi di Andrea Camilleri, e con attore protagonista Luca Zingaretti. Il trend di crescita del turismo ha avuto una notevole spinta dal successo della manifestazione \"Eurochocolate\" che, come detto prima, si svolge ogni anno, e attrae turisti e curiosi provenienti da ogni parte d'Italia e del mondo. La versione modicana, \"Chocobarocco\", della kermesse perugina, \u00e8 dedicata alle produzioni artigianali del cioccolato, e ha fatto stabilmente inserire la citt\u00e0 di Modica nei circuiti del turismo cosiddetto \"enogastronomico\". Il successo dei percorsi enogastronomici ed il riconoscimento dell'UNESCO hanno, inoltre, generato un boom della domanda immobiliare da parte di toscani, campani, romani e milanesi, ma anche di gruppi stranieri, inglesi e francesi, (ma anche scandinavi e russi), che hanno deciso di fare delle coste del modicano, e della zona iblea in generale, le loro coste, e dei bagli delle nostre campagne, le loro masserie o i loro bed &amp; breakfast. A Marina di Modica \u00e8 presente un'aviosuperficie con pista di oltre 600m in terra battuta disponibile per tutti gli amanti del volo.\nInfrastrutture e trasporti.\nStrade.\nIn automobile Modica \u00e8 raggiungibile da Catania percorrendo l'A18, autostrada Catania-Siracusa, che prosegue con la A18 Siracusa-Ispica, immettendosi poi sulla strada statale 115 Sud Occidentale Sicula da Ispica verso Modica. Altro percorso \u00e8 quello della Strada statale 194 Ragusana, che da Catania va verso Ragusa, immettendosi poi senza soluzione di continuit\u00e0 sulla Statale 514 e sulla Statale 115, direttamente fino all'uscita per Modica. La Statale 115 garantisce i collegamenti con le citt\u00e0 della Provincia di Siracusa da una parte, e sull'altro versante con Gela, Agrigento, fino a Trapani, e le relative Province. Inoltre la SS 115 collega Modica con i comuni limitrofi di Ragusa, Comiso e Vittoria nel versante occidentale, e con i comuni, confinanti, di Ispica, Rosolini e Noto nel versante orientale. Strade provinciali collegano Modica con i comuni di Scicli, Pozzallo e Giarratana, e con le frazioni di Marina di Modica e di Sampieri (Scicli). Nei pressi della citt\u00e0, lungo la SS 115, si trova il viadotto Guerrieri, che per alcuni anni ebbe il primato di ponte stradale pi\u00f9 alto d'Europa.\nFerrovie.\nLa linea ferroviaria che attraversa il territorio comunale e serve la citt\u00e0 di Modica \u00e8 la Ferrovia Siracusa-Gela-Canicatt\u00ec. La linea \u00e8 a semplice binario non elettrificata. La stazione di Modica \u00e8 stazione capotronco, da cui si originano i treni verso Siracusa (con le coincidenze per Catania e Messina) e verso Caltanissetta Xirbi (con le coincidenze per Palermo). Frequenti treni regionali collegano Modica con i comuni di Ragusa, Comiso, Vittoria, Gela, Licata, Canicatt\u00ec, fino a Caltanissetta in direzione ovest, mentre sul versante orientale Modica \u00e8 collegata con i comuni di Scicli, Pozzallo, Ispica, Rosolini, Noto, Avola, Siracusa ed Augusta.\nAeroporto.\nL'aeroporto \"Pio La Torre\" dista circa 40\u00a0km da Modica: venne utilizzato dal dopoguerra fino all'inizio degli anni Settanta dall'Alitalia. Non \u00e8 raggiungibile da Modica con servizi di trasporto pubblico.\nL'aeroporto di Catania-Fontanarossa dista da Modica circa 100\u00a0km, ed \u00e8 raggiungibile anche con i servizi di autobus dell'AST, che offrono 7 corse dirette di andata e ritorno verso l'aerostazione."}
{"id": "31776", "revid": "1676198", "url": "https://it.wikipedia.org/wiki?curid=31776", "title": "Monterosso Almo", "text": "Monterosso Almo (\"Muntirussu\" in ) \u00e8 un comune italiano di abitanti del libero consorzio comunale di Ragusa in Sicilia.\nGeografia fisica.\nTerritorio.\nMonterosso Almo dista 28 chilometri da Ragusa ed \u00e8 uno dei tre \"comuni montani\" della provincia. \u00c8 il comune pi\u00f9 a nord della provincia di Ragusa, inoltre \u00e8 il secondo comune meno abitato della provincia dopo Giarratana. Sorge sui Monti Iblei a pochi chilometri dalla vetta di Monte Lauro. Dista 163\u00a0km da Agrigento, 114\u00a0km da Caltanissetta, 71\u00a0km da Catania, 118\u00a0km da Enna e 67\u00a0km da Siracusa.\nStoria.\nLe origini di Monterosso affondano nella notte dei tempi: la necropoli di Calaforno e l'abitato di monte Casasia, scoperti negli anni sessanta, dimostrano infatti come il territorio sia stato abitato da popolazioni sicule. L'ipogeo di Calaforno \u00e8 stato inizialmente usato come luogo di sepoltura, poi come luogo di abitazione e, nel periodo romano come luogo di rifugio dei cristiani.\nQueste popolazioni in seguito alle incursioni dei greci si ritirarono sui monti interni, dando vita ad altri centri. Non esistono documenti che risalgono al periodo greco-romano. In una zona situata sulla strada Vizzini-Monterosso si trovano le grotte dei Santi con alcuni affreschi bizantini, che sono state abitate nel periodo delle persecuzioni cristiane.\nNel 1168 il paese appartenne a Goffredo figlio del Conte Ruggero. Gi\u00e0 il paese aveva una fisionomia e un certo numero di abitanti e prese il nome di Monte Jahalmo. Successivamente il paese appartenne al conte Enrico Rosso che costru\u00ec un castello presso la contrada Casale del quale si \u00e8 persa ogni traccia. In seguito alle nozze di Enrico con la figlia di Federico Chiaramonte, il paese entra a far parte della Contea di Modica e in questo periodo prende il nome di Monterosso.\nDopo la caduta dei Chiaramonte, intorno all'anno 1393, la contea, e quindi anche Monterosso, pass\u00f2 in mano di Bernardo Cabrera. Il Cabrera, assetato di potere, port\u00f2 il paese alla rovina, dopo che fallite le sue ambizioni di ottenere la corona di Sicilia fu costretto a pagare un forte debito vendendo il paese. In seguito, nel 1508, il paese fu ricomprato dagli eredi del Cabrera, i quali vi costruirono due castelli.\nNel 1649 ebbe inizio la costruzione del nuovo convento di S. Anna, l'edificazione del monastero fu finanziata da Donna Marcella dell'Albani, originaria di Biscari, e dal marito Don Giovanni Francesco Distefano; nella chiesa conventuale trov\u00f2 sepoltura Don Angelo Distefano. L'11 gennaio del 1693 anche Monterosso fu colpito dal tremendo terremoto che distrusse la Sicilia orientale, vi furono circa 200 morti e solo pochi ruderi rimasero quali la cappella di Sant'Antonio e il Mulino Vecchio. Da allora il paese \u00e8 stato ricostruito sempre pi\u00f9 in cima al monte, assumendo l'attuale topografia.\nSociet\u00e0.\nLingue e dialetti.\nOltre alla lingua ufficiale italiana, a Monterosso Almo si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nConcorsi.\nSono diverse a Monterosso Almo le manifestazioni di cultura: il Concorso di poesia \"Luigi Blundo\" organizzato dalla Biblioteca Comunale \"Giorgio La Pira\" di Monterosso Almo; il Concorso \"Questa storia la racconto io\" organizzato dalla Biblioteca Comunale.\nEditoria, radio, TV.\nA Monterosso Almo nasce, nel dicembre 1979, \"Tele Monte Lauro\", una piccola emittente televisiva. L'emittente monterossana, nonostante fosse molto locale, prese subito la strada nell'affiliarsi ad un circuito nazionale quale poi fu quello nascente di Canale 5, facendosi apprezzare molto al di fuori del raggio d'azione locale e seguitissima nelle province del nisseno, del ragusano e del siracusano.\nTele Monte Lauro cesser\u00e0 le sue trasmissioni nel gennaio 1982, quando gli impianti verranno ceduti alla societ\u00e0 \"Retesicilia S.r.l.\" di Palermo facente capo alla Fininvest di Silvio Berlusconi.\nEconomia.\nL'economia monterossana si dedica quasi esclusivamente sull'agricoltura e sull'allevamento.\nIl territorio presenta una buona produzione di cereali, mandorle, nespole, noci, fichi, olive, ciliegie e origano. Dall'allevamento di bovini e ovini, si ricava una buona produzione di formaggio pecorino.\nTurismo.\nIl comune \u00e8 associato al circuito dei borghi pi\u00f9 belli d'Italia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31778", "revid": "292162", "url": "https://it.wikipedia.org/wiki?curid=31778", "title": "Santa Croce Camerina", "text": "Santa Croce Camerina (\"Santa Cruci\" in ) \u00e8 un comune italiano di abitanti del libero consorzio comunale di Ragusa in Sicilia.\nGeografia fisica.\nSanta Croce Camerina si trova a sud ovest di Ragusa, da cui dista 20 chilometri. Il comune si affaccia sul canale di Sicilia e confina con il solo comune di Ragusa dal quale \u00e8 circondato.\nStoria.\nComune erede della colonia siracusana di Kamarina, fondata nel 598 a.C. e costruita sui colli antistanti il porto alla foce dell'Ippari. La fondazione avvenne da parte di ecisti siracusani e perci\u00f2 di origine corinzia, Daskon e Menekleos, che guidarono i coloni, ed \u00e8 testimoniata dall'emissione di una moneta con l'elmo corinzio e una palma mediterranea.\nIl porto fu costruito drenando la preesistente palude, da qui il nome della ninfa Kama(rina) ed il simbolo della rinascita con il Cigno. Da colonia di Siracusa Kamarina si afferm\u00f2 quale Polis autonoma e nell'anno 553 a.C. si ribell\u00f2 alla citt\u00e0-madre coinvolgendo nella sua causa le vicine popolazioni sicule sue alleate.\nDurante il dominio esercitato dal condottiero Ippocrate di Gela venne ripopolata con coloni geloi nell'anno 495 a.C., ma il suo successore Gelone dei Deinomenidi la distrusse nel 485 a.C. per ampliare il suo potere a Siracusa.\nNel 461 a.C. con la caduta dei Dinomenidi a Siracusa la Polis riacquist\u00f2 la propria autonomia e libert\u00e0 e aument\u00f2 la popolazione poich\u00e9 diede la cittadinanza a molti esuli geloi.\nIn seguito alla pace di Gela del 424 a.C. voluta dal siracusano Ermocrate a Kamarina venne assegnata da Siracusa come tributaria la polis siculo-ellenizzata di Morgantina, in cambio di una somma di denaro.\nDurante la guerra fra Atene e Siracusa, sembra che Kamarina avesse aderito alla causa ateniese, come pare testimoniato dai tipi di diverse emissioni di monete, ma poi si defil\u00f2 quando ad Alcibiade venne tolto il comando dell'esercito ateniese.\nKamarina rientr\u00f2 nell'orbita siracusana durante il dominio di Dionisio il grande e prese parte alla simmachia di Dione nell'anno 357 a.C., quando questi con il suo esercito si port\u00f2 alla conquista di Siracusa in potere del nipote Dionisio il giovane.\nDopo avere subito altri rovesci venne restaurata da Timoleonte nel 338 a.C., ma i suoi commerci diminuirono progressivamente durante la guerra fra Agatocle e Cartagine.\nDel periodo classico vi sono testimonianze oltre che archeologiche in Pindaro (che dedic\u00f2 le Odi Olimpiche IV e V a Psaumide, citate anche dal Tasso che le ebbe a leggere e commentare nella redazione dei Discorsi del Poema Eroico). Kamarina appare anche citata pi\u00f9 volte in Erodoto e Tucidide, che riporta un'orazione di Ermocrate all'assemblea riunita a Camarina.\nNell'anno 424 a.C. in seguito alla pace di Gela voluta da Ermocrate gli venne assegnata come Polis in simmachia Morgantina; quest'ultima ricchissima di prodotti (orzo, grano, olio, vino ecc.) attraverso la strada interna che si dipartiva da Menanoin e Akrai e costeggiava il fiume Hipparis utilizzava l'ampio porto per commerciare con le polis della Grecia.\nFu saccheggiata dai Mamertini nell'anno 280 a.C.; poi fu occupata dai Romani; in seguito, poich\u00e9 aveva aderito alla causa punica, venne severamente punita dai Romani nell'anno 258 a.C. con una distruzione quasi totale. Un villaggio di et\u00e0 repubblicana occup\u00f2 soltanto il promontorio. Nell'area del tempio trasformato in chiesa, persistette tuttavia un piccolo villaggio.\nNei primi secoli della nostra era, nei pressi di Capo Scalambri si form\u00f2 un nucleo abitato che assunse il nome di Caucana, con tale nome si indicarono anche gli agglomerati sorti nei pressi e lungo il corso del cos\u00ec detto fiume di Santa Croce (abitato del Mirio e della Pirrera).\nDopo la conquista bizantina, Caucana ed il suo entroterra divennero un importante rogon (deposito di grano) che si avvaleva del porto naturale per i traffici con gli altri porti del Mediterraneo\nCon la conquista normanna il Gran Conte Ruggero d'Altavilla costitu\u00ec la Contea di Ragusa e la affid\u00f2 a suo figlio Goffredo, il territorio di Santa Croce fece parte della contea di Ragusa e fu da Goffredo donato, tra il 1093 ed il 1120, al Monastero benedettino di Santa Maria la Latina di Gerusalemme. Nel territorio di Santa Croce venne costruito un monastero benedettino affidato ad un priore fin dai primi decenni del XII secolo come ci attestano le pergamene del 1151 conservate presso l'abazia di Agira. Dopo la caduta di Gerusalemme nelle mani del Saladino, gli abati di Santa Maria la Latina, si trasferirono prima a San Giovanni d'Acri e nel 1291 nel monastero di San Filippo d'Argir\u00f2 oggi Agira e da quel monastero amministrarono per tutto il periodo medievale il vasto feudo di Sancte Crucis de Rosacambra.\nSanta Croce \u00e8 l'unico comune della provincia di Ragusa a non aver mai fatto parte della Contea di Modica, essendo feudo ecclesiastico non fu sottoposto a decime e venne gestito dai priori del monastero di Santa Croce fino al 1420. In seguito gli abati di Santa Maria la Latina di Agira affittarono il territorio a nobili ragusani e modicani per brevi periodi. Nel 1458 fu affittata a Pietro Celestri, nobile modicano, che acquis\u00ec in perpetuo il vasto feudo di Santa Croce il 30 aprile 1470; Michele, figlio di Pietro Celesti, don\u00f2 il feudo al figlio Pietro II il quale mor\u00ec in battaglia a Ravenna nel 1512, pertanto il feudo pervenne al piccolo Giovanni Battista che rimase sotto tutela dei nonni paterni Pietro e Margherita Pancaldo.\nAvvalendosi di un testamento privo di valore legale, Donna Margherita si impossess\u00f2 del feudo e lo trasmise per donazione al terzogenito Matteo Celestri che lo diede in dote nel 1534 alla figlia Bianca Celestri che and\u00f2 sposa a Giovanni Bellomo, nobile siracusano; pertanto da questa data e fino al 1582, il feudo di Santa Croce fu in possesso dei Bellomo. Ma a partire dal 1535 i Celestri avevano intentato causa ai Bellomo chiedendo la nullit\u00e0 della donazione fatta dalla nonna Margherita Pancaldo e, morti Pietro III Celestri e Antonio Bellomo, i figli di costoro, rispettivamente Giovanni Battista II Celestri e Giovanni Cosimo, pervennero ad un accordo e stilarono la transazione presso il notaio Antonino Occhipinti di Palermo il 23 dicembre 1580 per cui met\u00e0 del feudo col nome di Santa Croce fu restituito ai Celestri e l'altra parte col nome di Risgalambro rimase ai Bellomo.\nRiottenuto parte del feudo, il barone Giovan Battista II Celestri, dottore in legge, incaricato dai Re di Spagna a ricoprire alte cariche pubbliche tra cui quella di membro del Supremo Consiglio d'Italia a Madrid, inoltr\u00f2 la richiesta di popolamento del feudo. Richiesta che fu approvata dal re Filippo II di Spagna il 2 novembre 1598 e resa esecutiva nel regno di Sicilia il 29 gennaio 1599 data oggi assurta come natale del comune, ovvero della fondazione come area urbana di Santa Croce; in tempi moderni fu aggiunto il nome \"Camerina\" in ricordo della precedente citt\u00e0.\nSociet\u00e0.\nEtnie e minoranze straniere.\nSecondo i dati ISTAT del 31 dicembre 2009, la popolazione straniera residente era di persone. Le nazionalit\u00e0 maggiormente rappresentate, in base alla loro percentuale sul totale della popolazione residente, erano:\nLingue e dialetti.\nOltre alla lingua ufficiale italiana, a Santa Croce Camerina si parla la lingua siciliana nella sua variante metafonetica sud-orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nCultura.\nI monumenti.\nArchitetture religiose.\nEsistevano inoltre altre chiese nel passato oggi scomparse o non pi\u00f9 usate:\nNecropoli del Mirio.\nNecropoli costruita nel IV-V secolo d.C., costituita da un centinaio di tombe, di cui una a tholos.\nMausoleo goto.\nEdificio costruito nel VI secolo dai Goti ed usato come sepoltura, venne in seguito adibito a terme in epoca islamica (per tale motivo definito \"bagno arabo\"). Paolo Orsi erroneamente aveva pensato che si trattasse di una chiesa bizantina, credenza rimasta viva per molto tempo.\nGli appuntamenti.\nIl maggiore appuntamento di culto religioso e folcloristico \u00e8 la festa del patrono San Giuseppe il 19 marzo, mentre la patrona Santa Rosalia \u00e8 festeggiata a met\u00e0 settembre.\n\u00c8 tradizione preparare, per le famiglie devote al santo patrono, le tradizionali Cene di San Giuseppe, con banchetti stracolmi di primizie, dolci, piatti tipici, come voto di fede.\nSanta Croce Camerina in Letteratura.\nPindaro dedic\u00f2 le Odi Olimpiche IV e V a Psaumide di Kamarina. Quelle odi sono anche citate dal Tasso nel suo trattato Discorsi sul Poema Eroico. Kamarina appare anche citata pi\u00f9 volte in Erodoto e Tucidide.\nLeonardo Sciascia si divert\u00ec a collocarvi l'epilogo di \"Il Lungo Viaggio\" (da \"Il mare colore del vino\")\nNel Gargantua e Pantagruele di Rabelais viene citata l'espressione \"\"Ne move Camarinam!\" a significare \"Non smuovere le acque (della palude)!\"\" probabilmente con riferimento al fatto che Kamarina fu fondata attorno ad una palude trasformata in fiorente porto commerciale dai coloni siracusani alla fondazione.\nKamarina, la palude, la dea.\nKamarina \u00e8 anche il nome della \"Dea\" della palude e compare nelle monete della colonia a cui la Royal Numismatic Society ha dedicato una monografia.\nEconomia.\nL'economia della citt\u00e0 \u00e8 basata soprattutto sull'agricoltura con la coltura di primaticci in serra (pomodori, peperoni, zucchine, melanzane) di ortaggi, agrumi e olive; e sulla floricoltura di gladioli, garofani, tulipani e rose, coltivati in serre. Nell'altipiano a nord del centro urbano \u00e8 sviluppato l'allevamento del bestiame. Il turismo muove i suoi primi passi stimolato dalla notoriet\u00e0 nazionale ed internazionale della fiction televisiva \"Il commissario Montalbano\".\nGeografia antropica.\nFrazioni.\nA pochi metri dalla costa si trovano le frazioni balneari di Santa Croce Camerina, che ogni anno sono caratterizzate da un intenso sviluppo turistico, soprattutto in estate. Esse sono:\nIl borgo marinaro di Punta Secca deve la sua recente popolarit\u00e0 alla fortunata serie televisiva della RAI Il Commissario Montalbano, tratta dai romanzi e racconti di Andrea Camilleri. La casa di mare del commissario \u00e8 infatti situata, nella fiction televisiva, in una villetta nella piazzetta del borgo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\n "}
{"id": "31781", "revid": "125290407", "url": "https://it.wikipedia.org/wiki?curid=31781", "title": "Cantagallo (Italia)", "text": "Cantagallo \u00e8 un comune italiano di abitanti della provincia di Prato in Toscana. Il comune di Cantagallo, nella Val di Bisenzio, si distende a cavallo di pi\u00f9 contrafforti appenninici.\nElemento di immediata identificazione dell'area \u00e8 senza dubbio la presenza di estese foreste, dominate soprattutto da dense faggete e castagneti, oltre a rimboschimenti di conifere e boschi misti di latifoglie, in cui spiccano alcuni episodi monumentali, come il secolare Faggione di Luogomano, la cui chioma copre una superficie di circa 900 m\u00b2. La copertura arborea, \u00e8 interrotta solo raramente da praterie e da arbusteti, residuo di aree anticamente coltivate o destinate al pascolo, ed oggi dominio del cervo, presente con una popolazione nota a livello nazionale sia per la complessit\u00e0 della sua struttura che per la maestosit\u00e0 degli esemplari.\nStoria.\nPoche notizie sono pervenute fino ai giorni nostri sulla storia di questo territorio nei secoli antecedenti il XIV comunque, gi\u00e0 nel 1234, l'odierno Comune di Cantagallo appariva gi\u00e0 dotato di un consolidato apparato amministrativo con la presenza dei consoli, dei consiglieri e del camarlingo comunale i quali concedevano un privilegio dal pagamento del Datio pro Comune a Guerrozzo di Domenico.\nInfatti il 2 gennaio 1224, i consoli di Cantagallo intervennero per la risoluzione di una lite fra alcuni uomini dello stesso Comune in merito alla divisione dei diritti su un mulino e il 22 febbraio 1227 i consoli della vicina Torri conclusero una lite fra il monastero di Fontana Taona ed il Comune di Cantagallo per il controllo di alcune terre. I consoli esercitarono \"liberam et plenam potestatem ponendi terminos et distinguendi loca predicta\".\nIl Comune e la sua costituzione.\nFirenze si era impadronita della zona meridionale del contado pistoiese nel 1329 lasciando a Pistoia e al consiglio cittadino la facolt\u00e0 di nominare i podest\u00e0 delle comunit\u00e0 minori. I capitoli del trattato rogato in Firenze da Cambio di Michele e Mortello di Jacopo prevedevano l'assoluta riduzione di pistoia alla parte Guelfa e la restituzione di tutti i beni ai suoi componenti; la restituzione reciproca di tutti i prigionieri, la proibizione di accogliere in citt\u00e0 i ribelli della chiesa, la pacificazione generale oltre che con Firenze, anche con Bologna, Siena, Volterra e S. Miniato, oltre all'obbligo per Pistoia di reggersi in Comune. Sotto l'aspetto territoriale, Pistoia era obbligata a restituire a Firenze, Montemurlo ed il suo territorio, carmignano, Artimino, Castellina, Vitolini e Bacchereto; a Pistoia rimanevano Luicciana in Val di Bisenzio, Lamporecchio, Castra e Conio. Il 6 giugno successivo, Firenze dispose che gli uomini di Lamporecchio, di Castro, di Conio e di Luicciana riconoscessero \" I Pistojesi per loro signori quali l'istesso giorno de' 24 maggio per rogito di Ser Andrea di Lapo Notaio, si protestarono di non accettare il capitolo che dice, che i Castelli di Carmignano, Artimino, Vittorino, Castellina e Bacchereto rimanghino a' Fiorentini non intendendo pregiudicarsi per la detta pace alle ragioni e possesso di detti castelli\".\nNel 1330 fu disposto che alle varie localit\u00e0 della montagna e della pianura pistoiese venisse assegnato un podest\u00e0 con altro subordinato ministro per governarli. Fra le 36 podesterie istituite figurano Luicciana e Cantagallo. Alla fine del sec. XIV si registrava che la Podesteria di Luicciana fosse dotata di una coorte con la presenza di un Podest\u00e0 e di un Notaio; tuttavia \u00e8 probabile che il Podest\u00e0 di Pistoia si configurasse giudice per tutte le cause che riguardavano i cittadini come anche per quelle di maggiore rilevanza, mentre ai Podest\u00e0 del contado dovevano spettare competenze limitate, sia in campo civile che in quello criminale.\nLo Statuto della Podesteria di Luicciana-Cantagallo.\nFin dal primo '400 il dominio e conseguentemente il territorio di Firenze era strutturato in una fitta maglia di circoscrizioni periferiche, delle quali i Vicariati costituivano le strutture portanti, suddivisi a loro volta in un numero pi\u00f9 o meno alto di circoscrizioni territoriali definite Podesterie.\nLo Statuto di Luicciana datato 1415, configurava l'omonima Podesteria come complesso organico che riuniva in s\u00e9 sia caratteristiche di ente locale, sia funzioni di organo periferico dello Stato amministrativo e giudiziario. La comunit\u00e0 rurale di Luicciana era una delle circoscrizioni amministrative dipendenti dalla Lega del Montale, il cui Podest\u00e0 era tenuto ad applicare in ciascun territorio circoscrizionale il rispettivo Statuto.\nIl pi\u00f9 antico documento che rammenta Luicciana risale al 1099: vi si legge della concessione di alcune case ad un locale monastero, poste in territorio di Luicciana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 172 persone (84 maschi e 88 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31782", "revid": "322321", "url": "https://it.wikipedia.org/wiki?curid=31782", "title": "Carmignano", "text": "Carmignano \u00e8 un comune italiano di abitanti della provincia di Prato in Toscana.\nIl territorio occupa una porzione del rilievo del Montalbano.\nSulle colline intorno a Carmignano viene prodotto l'omonimo vino DOCG e quattro DOC.\nOrigini del nome.\nIl nome \u00e8 compreso tra quelli di derivazione latina relativi al nome del possessore di un fondo agricolo; in questo caso dovrebbe trattarsi di un \"Carminius\".\nStoria.\nIl territorio carmignanese fu interessato dalla presenza etrusca. I ritrovamenti fatti in varie campagne di scavi nella frazione di Comeana, sul crinale del Montalbano e soprattutto in localit\u00e0 Artimino, indicano che l'area fu interessata dall'espansione etrusca a nord dell'Arno, in relazione probabilmente a percorsi collinari passanti per il Montalbano destinati al collegamento tra la Toscana a sud dell'Arno e i passi appenninici.\nCirca l'epoca romana, a parte il permanere dell'insediamento urbano di Artimino (documentato fino all'epoca ellenistica e romana), fanno testimonianza i toponimi di origine prediale presenti sul territorio (come lo stesso \"Carmignano\").\nMedioevo.\nLa prima fonte che ci fornisce notizie sull'organizzazione territoriale dell'altomedioevo \u00e8 il diploma di Ottone III del 998 che individua Artimino e Seano come pievi della Diocesi di Pistoia. Nell'XI secolo troviamo documentati invece i castelli di Artimino e Carmignano. Fino al XIII secolo \u00e8 probabile che non esistesse un particolare ruolo dominante di Carmignano che doveva dividere con Artimino, Bacchereto e Tizzana il ruolo di fortificazione posta lungo una precisa linea difensiva del Montalbano, avamposto di Pistoia verso l'Arno.\nComunque nel XIII e XIV secolo l'attuale territorio di Carmignano era diviso tra due autonomi comuni rurali con propri statuti e propri confini, Artimino e Carmignano, inizialmente appartenenti al contado pistoiese, di cui costituivano due capisaldi del sistema difensivo, e dopo alterne vicende passati sotto il dominio fiorentino.\nIl territorio carmignanese fu infatti oggetto di un'aspra contesa tra Pistoia e Firenze che, sul volgere del XIV secolo, ebbe definitivamente il sopravvento dopo aver rischiato di soccombere sotto i colpi di Castruccio Castracani, che guerreggi\u00f2 a lungo nell'area del Montalbano per contendere a Firenze un territorio cos\u00ec importante per il controllo di una vasta area.\nEt\u00e0 moderna.\nNel XIV secolo, l'area carmignanese, ormai assoggettata a Firenze, entr\u00f2 nell'orbita economica pratese.\nTra il XV e XVI secolo la famiglia Medici con Cosimo il Vecchio e Lorenzo il Magnifico acquist\u00f2 vaste aree soprattutto nella zona di Poggio a Caiano, dove verr\u00e0 edificata la sontuosa dimora ora conosciuta come Villa medicea. Poi a partire da Cosimo I, l'interesse dei Granduchi, sempre di casa Medici, si estese anche ai rilievi carmignanesi, fino alla costruzione dell'altra Villa di Artimino ed alla costituzione della bandita del Barco reale su gran parte del territorio del Montalbano.\nIl castello di Carmignano, stretto sull'altura dell'attuale Rocca, con il passare del tempo si spopol\u00f2 ed il borgo si espanse sul pendio sud.\nMonumenti e luoghi d'interesse.\nArchitetture religiose.\nChiese.\nLa Visitazione di Pontormo si trova presso la Propositura dei Santi Michele e Francesco \nSiti archeologici.\nNella frazione di Comeana sono presenti alcune tombe etrusche di interesse archeologico.\nSul crinale del Montalbano, in localit\u00e0 Pietramarina, \u00e8 sono state rinvenute le tracce di un santuario etrusco.\nAd Artimino oltre le tracce di un insediamento urbano sono venuti alla luce la necropoli di Prato Rosello\nSociet\u00e0.\nEtnie.\nSecondo i dati ISTAT al 31 dicembre 2009 la popolazione straniera residente era di persone (456 maschi e 533 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nMobilit\u00e0 e trasporti.\nTrasporto pubblico.\nIl comune \u00e8 collegato con Poggio a Caiano e Prato dalla linea Lam-MT Azzurra gestita dalla Cap autolinee di Prato.\nPronto Bus.\nIl Pronto Bus \u00e8 un servizio di autobus a prenotazione telefonica in funzione sul territorio dei comuni di Poggio a Caiano e Carmignano. Permette di collegare le localit\u00e0 principali con Bacchereto, Artimino, Poggio alla Malva, Isola e Spazzavento. Il servizio \u00e8 gestito dalla societ\u00e0 Cap di Prato.\nFerrovie.\nIl comune \u00e8 attraversato, seppur per un breve tratto, dalla ferrovia Leopolda, sulla quale era attiva anche la stazione di Carmignano dismessa poi nel 2002.\nCultura.\nEventi.\nFesta di San Michele.\nIl 29 settembre (giorno del patrono) si svolge la festa di San Michele che dura tre giorni e che vede coinvolti i quattro rioni di Carmignano: Bianco (rione della torre), Giallo (rione del leone), Verde (rione dell'arte) e Celeste (rione dell'arcangelo).\nLa festa nasce nel 1932 come \"settimana carmignese\" e solo nel 1937 diventa la \"festa di San Michele\". Nei tre giorni di manifestazione vengono messe in scena da ogni rione degli spettacoli di teatro in strada con carri che costituiscono la parte integrante di scenografie complesse in cui si inseriscono coreografie e drammatizzazioni volti a raccontare un evento o una parte della storia di Carmignano.\nAl termine della rappresentazione si tiene il \"Palio dei ciuchi\": ogni rione ha un fantino che correr\u00e0 su un ciuco, estratto a sorte fra i quattro selezionati, e che dovr\u00e0 compiere quattro giri della piazza di Carmignano per portare al trionfo il proprio rione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31783", "revid": "125771222", "url": "https://it.wikipedia.org/wiki?curid=31783", "title": "Montemurlo", "text": "Montemurlo \u00e8 un comune italiano di abitanti della provincia di Prato in Toscana, distante circa ad est di Pistoia e circa a nord-ovest di Firenze.\nGeografia fisica.\nIl comune di Montemurlo si trova a met\u00e0 strada () tra Prato e Pistoia e si estende per circa . \u00c8 posto ai margini tra l'appennino tosco-emiliano e la piana metropolitana Firenze-Prato-Pistoia.\nIl punto pi\u00f9 alto del comune \u00e8 la cima del monte Le Cavallaie (976 metri). L'altitudine minima \u00e8 di 43 metri, in corrispondenza della confluenza tra i fiumi Agna e Bure, che d\u00e0 origine al fiume Calice, in localit\u00e0 Oste.\n\u00c8 attraversato da numerosi piccoli corsi d'acqua, quali: il Meldancione, lo Stregale, il Funandola, dal torrente Bagnolo, dal torrente Agna, che segna il confine con il comune di Montale, e dal corso d'acqua Ficarello, che segna invece in parte il confine con il comune di Prato.\nIl territorio comunale \u00e8 classificato in un'area a rischio sismico e parte di esso fu l'epicentro del terremoto della Val di Bisenzio del 26 giugno 1899, che raggiunse la magnitudo 5,09 della Scala Richter ed il VII grado della Scala Mercalli.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone ( maschi e 990 femmine).\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nNel territorio del comune di Montemurlo sono presenti tre istituzioni scolastiche: l'Istituto Comprensivo di Montemurlo, l'Istituto Paritario \"Ancelle del Sacro Cuore\" e il Liceo artistico Umberto Brunelleschi.\nBiblioteche.\nLa biblioteca comunale di Montemurlo \u00e8 intitolata all'umanista fiorentino Bartolomeo della Fonte, ed \u00e8 situata all'interno di Villa Giamari. La biblioteca si trova in Via Bicchieraia, 5.\nAl suo interno \u00e8 presente anche l'archivio storico.\nGeografia antropica.\nFrazioni.\nBagnolo.\nBagnolo \u00e8 una frazione del comune di Montemurlo in provincia di Prato. Qui vi sono la chiesa di Santa Maria Maddalena de' Pazzi, la Villa Strozzi e la Villa di Galceto. Presso il paese \u00e8 situata anche la Villa Pazzi con l'oratorio di San Girolamo.\nOste.\nIn questa frazione qui \u00e8 presente la chiesa di Santa Maria Madre della Chiesa. Ogni ultima domenica del mese di maggio si tiene la festa patronale della Madonna. \nLa frazione si presenta come zona abitativa e industriale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHanno sede nel comune la societ\u00e0 di calcio Jolly Montemurlo SSD, disputante il campionato di Prima Categoria 2019-2020 e la societ\u00e0 di pallacanestro A.S.D Montemurlo Basket, che milita in Serie D.\nLorenzo Dalla Porta, pilota del motomondiale e campione del mondo Moto3 del 2019, \u00e8 di Montemurlo."}
{"id": "31785", "revid": "2068264", "url": "https://it.wikipedia.org/wiki?curid=31785", "title": "Vaiano", "text": "Vaiano \u00e8 un comune italiano di abitanti della provincia di Prato in Toscana.\nGeografia fisica.\nClima.\nDati:https://www.sir.toscana.it/\nStoria.\nFino al 1949 era frazione di Prato; in tale data divenne un comune autonomo.\nCultura.\nA Vaiano si svolge annualmente in febbraio il Carnevale Tradizionale con la sfilata dei Carri Allegorici allestiti dai cittadini volontari. Cinque carri, associati ad altrettante classi delle Scuole Elementari, ed un carro per le scuole medie, sfilano per due pomeriggi ed una serata per le vie del centro. L'ultima sera, da tradizione, viene incendiato il carro del Re Carnevale e proclamato il carro vincitore.\nIn giugno viene celebrata la Festa della Spolveratura, un mercatino dell'usato ed artigianato per le vie dell'Antico Borgo Le Fornaci di Sofignano, durante il quale vengono organizzati giochi all'aperto, eventi enogastronomici e visite guidate al Frantoio, all'Antica Fornace ed alla Vigna di Galileo Galilei.\nFederico Fiumani, leader dei Diaframma, ha scritto una canzone dedicata alla citt\u00e0.\nPer quanto riguarda lo Sport a Vaiano sono presenti ben tre squadre di calcio, altrettante di pallacanestro e due di pallavolo, oltre ad una squadra di ciclismo professionistico femminile.\nGeografia antropica.\nFrazioni.\nSecondo lo statuto comunale, il comune di Vaiano comprende, oltre alla centro capoluogo, altre dieci frazioni.\nAltre localit\u00e0 minori situate nel territorio comunale di Vaiano sono Grisciavola, L'Isola, Le Fornaci, Parmigno, Popigliano, San Leonardo in Collina e Spicciano.\nInfrastrutture e trasporti.\nFerrovie.\nLa citt\u00e0 \u00e8 raggiungibile tramite l'omonima stazione situata sulla linea Firenze-Bologna (LL). \nStrade Regionali.\nLa citt\u00e0 \u00e8 percorsa da sud a nord dalla Strada Regionale (ex SS) 325. \nAutobus.\nLa citt\u00e0 \u00e8 collegata alle localit\u00e0 limitrofe dalla \"linea V\" gestita da Autolinee Toscane. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
